<doc id="66662" url="https://af.wikipedia.org/wiki?curid=66662" title="Lizzie van Zyl">
Lizzie van Zyl

Lizzie van Zyl was 'n jeugdige inwoner van Bloemfontein-konsentrasiekamp wat tydens die Tweede Vryheidsoorlog aan maagkoors gesterf het. Die Britte het haar opgesluit nadat haar vader, 'n Boere-vegter, geweier het om oor te gee.

Aktivis Emily Hobhouse gebruik haar dood as 'n voorbeeld van hoe swaar die Boerevroue en -kinders in die Britse konsentrasiekampe tydens die oorlog gekry het. Sy beskryf Lizzie as "'n verswakte kindjie met 'n dringende behoefte aan goeie versorging", wat op die laagste rantsoene geplaas is, en 'n maand daarna na die nuwe hospitaal sowat 50 kilometer van die konsentrasiekamp geneem is vir behandeling weens uithongering.

Volgens Hobhouse is sy hardhandig in die hospitaal behandel. Sy was nie in staat om Engels te praat nie en is deur 'n Engelssprekende dokter en sy verpleegsters as 'n idioot bestempel, wat haar glad nie kon verstaan nie. Op 'n dag het sy na haar ma begin roep. 'n Vrou het oorgestap om haar te troos, maar is hardhandig deur een van die verpleegsters onderbreek, wat haar beveel het om nie by die kind in te meng nie, omdat sy 'n oorlas was.


</doc>
<doc id="66663" url="https://af.wikipedia.org/wiki?curid=66663" title="Bloughwarrie">
Bloughwarrie

Die Bloughwarrie ("Euclea crispa") is 'n klein tot middelslag boom wat volop is rondom Pretoria, Johannesburg en Bloemfontein. Daar is twee subspesies:

Daar bestaan ook 'n geoksiele vorm "Euclea crispa" (Thunb.) Gürke subsp. crispa (suffrutex form or syn. Euclea dekindtii Gürke)




</doc>
<doc id="66664" url="https://af.wikipedia.org/wiki?curid=66664" title="Harige ghwarrie">
Harige ghwarrie

Die Harige ghwarrie ("Euclea natalensis") is 'n klein boom of struik wat voorkom vanaf die Oos-Kaap tot in KwaZulu-Natal en ook noord van die Vaalrivier.




</doc>
<doc id="66666" url="https://af.wikipedia.org/wiki?curid=66666" title="Ebenaceae">
Ebenaceae

Ebenaceae is die "ebbehout"-familie wat hoort tot die orde "Ericales". Die naam is afgelei van die Latynse woord "ebenus" wat 'donkerkleurig' beteken. In die "Diospyrus"-genus is daar verskeie spesies wat die swart hout, "ebbehout", voorsien. Behalwe "Diospyrus" kom die "Eucla"-genus ook in Suid-Afrika voor. Al die genera se spesies het enkelvoudige blare en klein vruggies. Die vruggies is wel eetbaar maar onsmaaklik. Die manlike en vroulike blomme word op afsonderlike blomme gedra. Daar kom wêreldwyd 550 spesies in die familie voor waarvan 35 in Suider-Afrika voorkom en daarvan is dertig bome.

Van die Suid-Afrikaanse spesies is:




</doc>
<doc id="66669" url="https://af.wikipedia.org/wiki?curid=66669" title="One Canada Square">
One Canada Square

One Canada Square is die hoogste wolkekrabber in Canary Wharf, 'n beduidende sakedistrik in oostelike Londen. Die gebou is in 1991 voltooi en het 'n hoogte van 235 meter en 50 verdiepings. Die toring is ook die tweede hoogste wolkekrabber in die Verenigde Koninkryk (naas The Shard).


</doc>
<doc id="66670" url="https://af.wikipedia.org/wiki?curid=66670" title="Msunduzi-rivier">
Msunduzi-rivier

Die Msunduzi-river is 'n rivier in KwaZulu-Natal, Suid-Afrika. Dit is ook bekend as die "Dusirivier". Die Msunduzi is 'n sytak van die Umgenirivier.

Die Dusi-kanowedvaart (die Dusi) vind jaarliks op die rivier tussen Pietermaritzburg en Durban plaas. Dit word as die belangrikste kompetisie vir kanowedvaarders in Suid-Afrika beskou. Die wedvaart lok jaarliks ongeveer 2000 roeiers, en ontvang nasionaal in die Suid-Afrikaanse media dekking.

In 2009 is 'n groot krokodil van ongeveer 2 meter in die Dusi se waters gewaar. Twee jaar voor dit het deelnemers van die Dusi-kanowedvaart ook 'n krokodil gesien.


</doc>
<doc id="66674" url="https://af.wikipedia.org/wiki?curid=66674" title="Nagadder">
Nagadder

Die nagadder ("Causus rhombeatus") is 'n slang wat in sub-Sahara Afrika voorkom. Die slang se gif veroorsaak aansienlik pyn, maar is nie dodelik vir die mens nie. 

Met 'n gemiddelde lengte van 60 cm, is dit die grootste lid van die genus "Causus". Die langste individu wat al aangeteken is, was 'n 93 cm manlike slang uit die ooste van Zimbabwe.

Nagadders jag snags en vreet veral paddas en brulpaddas. Mense wat in die nag kaalvoet loop word soms gepik. Die slang het groot gifkliere vergeleke met ander slange van dieselfde grootte. Hoewel dit dus groot volumes gif produseer, is dit nie besonder giftig nie. Die gif veroorsaak pyn, swelling en minimale nekrose, maar die simptome verdwyn gewoonlik na 2 tot 3 dae.



</doc>
<doc id="66677" url="https://af.wikipedia.org/wiki?curid=66677" title="Waterbessie">
Waterbessie

Die waterbessie ("Syzygium cordatum") is 'n middelgroot boom wat aan die ooskus van Suid-Afrika en veral in KwaZulu-Natal voorkom. Dit kom ook in Mpumalanga, Limpopo en Zimbabwe voor. Op die SANBI-rooilys word dit as "veilig" (LC) gelys.




</doc>
<doc id="66678" url="https://af.wikipedia.org/wiki?curid=66678" title="Waterpeer">
Waterpeer

Die waterpeer ("Syzygium guineense") is 'n boom wat aan die ooskus van Suid-Afrika voorkom en veral in KwaZulu-Natal. Dit kom ook voor in Mpumalanga, Limpopo en Zimbabwe. Dit lyk baie soos die waterbessieboom.

Dit het 'n geoksiele subspesie "Syzygium guineense" (Willd.) DC. subsp. "huillense" (Hiern) F.White




</doc>
<doc id="66681" url="https://af.wikipedia.org/wiki?curid=66681" title="Myrtaceae">
Myrtaceae

Myrtaceae is die bloekom en koejawel-familie wat hoort tot die orde "Myrtales". Die familie bevat meer as 3 000 spesies wêreldwyd en kom hoofsaaklik in die tropiese areas voor. Vyf-en-twintig van die spesies kom in Suid-Afrika voor en slegs 20 is bome.

Die familie is algemeen in Amerika (koejawelbome) en Australië (bloekombome), maar is skaars in Afrika. Baie van die spesies bevat olies wat in spesiale kliere in die jong lote, blomme en vrugte voorkom. Dié familie se plante voorsien naeltjies, wonderpeper, die olie wat gebruik word om lourierwater te produseer en terpentyngom.

Vier genera kom natuurlik in Suid-Afrika voor: "Eugenia", "Metrosideros", "Heteropyxis‎" en "Syzygium". "Eucalyptus" is 'n genus wat in Suid-Afrika genaturaliseer geraak het en word as indringerplante beskou word.




</doc>
<doc id="66682" url="https://af.wikipedia.org/wiki?curid=66682" title="Valsassegaai">
Valsassegaai

Die Valsassegaai ("Maesa lanceolata") is 'n boom wat grotendeels in woude of langs riviere en strome vanaf die Oos-Kaap tot in Limpopo voorkom. Verder noord word dit langs die Afrikaanse hooglande aangetref, tot in Arabië.




</doc>
<doc id="66683" url="https://af.wikipedia.org/wiki?curid=66683" title="Kaapboekenhout">
Kaapboekenhout

Die Kaapboekenhout ("Rapanea melanophloeos") is 'n middelgroot tot hoë boom wat in kuswoude en bergreekse voorkom vanaf die Kaapse Skiereiland deur KwaZulu-Natal tot in Limpopo. Die blare is dik en leeragtig. Die hout is vroeër gebruik om viole van te maak.




</doc>
<doc id="66684" url="https://af.wikipedia.org/wiki?curid=66684" title="Myrsinaceae">
Myrsinaceae

Myrsinaceae is die "Kaapse boekenhout"-familie wat oral in tropiese en subtropiese dele gevind word. In Suid-Afrika is daar vier genera wat twee bekende boomspesies insluit.

Van die Suid-Afrikaanse spesies is:




</doc>
<doc id="66685" url="https://af.wikipedia.org/wiki?curid=66685" title="BCVO">
BCVO

Die Beweging vir Christelik-Volkseie Onderwys (BCVO) is ’n onderwysinstelling in Suid-Afrika wat primêre en sekondêre onderwys (graad 1 tot 12) in Afrikaans en die Calvinistiese tradisie bied. Daar is tans 40 geaffilieerde skole in Suid-Afrika — hoofsaaklik in die Vrystaat en voormalige Transvaal — met ongeveer 2100 kinders wat by die verskeie skole hul opvoeding ontvang.

Die aanbieding voldoen aan die staatskurrikulumvereistes, maar gebruik tot 'n mate eie leermateriaal wat poog om christelike en volkseie (Afrikanergerigte) uitgangspunte te handhaaf. Die Independent Examination Board (IEB) se Afrikaanstalige matriekeksamen (die hoogste skooleksamen in Suid-Afrika staan as "matriek" bekend) word gebruik sodat CVO-leerlinge dieselfde Umalusi-sertifikaat as staatskoolleerlinge ontvang, maar met 'n bykomende sertifisering dat dit op die IEB-standaard afgelê is.

Die BCVO dien as skakelliggaam waardeur CVO-skole saam sport- en kulturele geleenthede aanbied om die akademiese aanbieding aan te vul. Van die CVO-skole is al meer as twee dekades in bedryf, en 'n tweede geslag kinders van oud-CVO-skoolleerlinge begin in CVO-skole inkom.

CVO-skole is ouerskole wat in nie-winsgedrewe verenigings of maatskappystrukture bedryf word. Die skole word gekenmerk deur 'n taamlik hoë gemiddelde ouderdom van personeel (wat teen verminderde vergoeding kan werk), 'n noodsaak vir entoesiastiese ouers wat besture vorm en dikwels hard werk om skole op te bou en 'n bereidheid om kinders te laat skoolgaan met minder fasiliteite as staatskole, maar meer beheer en inspraak van ouers in leermateriaal en die ingesteldheid van die skool. Die skole het meestal kleiner klasse as staatskole en beter gekapitaliseerde privaatskole wat die voordelige geleentheid gee vir meer individueel-gerigte onderwys.



</doc>
<doc id="66692" url="https://af.wikipedia.org/wiki?curid=66692" title="Breekhout">
Breekhout

Die Breekhout ("Alberta magna") is 'n struik of klein boom wat floreer aan die kus maar glad nie groei in die binneland of droë toestande nie. Die breekhout is endemies aan Suid-Afrika. Dit kom veral in die ekostreek AT1012 (die rivierklowe van Maputa- tot Pondoland) voor. Dit is die immergroen woude en bosryke klowe in KwaZulu-Natal en suidwaarts tot by Oos-Londen. Op die SANBI-rooilys word dit as "byna bedreig" (NT) gelys. Dit is veral omdat in die graslande wat die rivierklowe onring te dikwels in die brand gesteek word. Daar word ook deur sangomas boombas geoes, maar dit is minder belangrik. In gebiede waar daar minder veldbrande veroorsaak word, is hierdie boom een van die eerste wat die graslande koloniseer. Op die IUBN-rooilys word dit steeds as "veilig" gelys.

Die blomme is rooi tot karmosynkleurig en buisvormig wat tot 3 cm lank word. Hulle word in digte hofies gedra. Die vrugte het twee vlerkies van tot 2 cm lank. Die vrugte word ook rooi tot skarlakenrooi van kleur.




</doc>
<doc id="66693" url="https://af.wikipedia.org/wiki?curid=66693" title="Kwar">
Kwar

Die Kwar ("Psydrax obovata") - voorheen "Canthium obovatum" - is 'n middelgroot tot groot boom in woude wat aan die ooskus van Suid-Afrika voorkom vanaf Tsitsikamma tot in Mosambiek. Dit kom ook voor in Gauteng en Limpopo.



</doc>
<doc id="66696" url="https://af.wikipedia.org/wiki?curid=66696" title="Morné Nagel">
Morné Nagel

Morné Nagel (*23 Maart 1978) is ’n Suid-Afrikaanse naelloper. Hy het saam met Corné du Plessis, Lee-Roy Newton en Matthew Quinn ’n goue medalje gewen in die 4 x 100 meter aflos by die 2001 Wêreld Atletiekkampioenskap.

Na ’n beslissing op 13 Desember 2005 wat die Amerikaanse atleet Tim Montgomery gediskwalifiseer het, en gevolglik daarmee saam die Amerikaanse aflosspan, is die Suid-Afrikaanse span tot die eerste plek bevorder. Morné Nagel is ook die tweede vinnigste man in Afrika met sy tyd van 6.48 in die 60 meter naelloop. Hy was in 2002 die vinnigste man in die wêreld volgens die IAAF.


</doc>
<doc id="66697" url="https://af.wikipedia.org/wiki?curid=66697" title="Jacques Freitag">
Jacques Freitag

Jacques Freitag (*11 Junie 1982, Warrenton) is ’n Suid-Afrikaanse hoogspringer. Hy is een van slegs sewe atlete (saam met Valerie Adams, Usain Bolt, Veronica Campbell-Brown, Yelena Isinbayeva, Jana Pittmann en Dani Samuels) wat die wêreldkampioenskap in ’n item op jeug- junior- en seniorvlak kon wen. Sy persoonlike beste hoogte was 2.38 meter.

Freitag, wat in Bronkhorstspruit grootgeword het, se ma, Helena Pieters, was in 1973 ook die Suid-Afrikaanse hoogspringkampioen met ’n persoonlike beste van 1.74 meter. Freitag het sy opvoeding aan die Laerskool Du Preez Van Wyk, Afrikaanse Hoër Seunskool en die Universiteit van Pretoria ontvang.


</doc>
<doc id="66699" url="https://af.wikipedia.org/wiki?curid=66699" title="Kwartier, Zevenaar">
Kwartier, Zevenaar

Kwartier is ’n nedersetting in die munisipaliteit Zevenaar in die provinsie Gelderland in Nederland.


</doc>
<doc id="66700" url="https://af.wikipedia.org/wiki?curid=66700" title="Kulsdom">
Kulsdom

Kulsdom is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="66701" url="https://af.wikipedia.org/wiki?curid=66701" title="Kring van Dorth">
Kring van Dorth

Kring van Dorth is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="66702" url="https://af.wikipedia.org/wiki?curid=66702" title="Kranenburg, Bronckhorst">
Kranenburg, Bronckhorst

Kranenburg is ’n dorp in die munisipaliteit Bronckhorst in die provinsie Gelderland in Nederland.


</doc>
<doc id="66703" url="https://af.wikipedia.org/wiki?curid=66703" title="Krachtighuizen">
Krachtighuizen

Krachtighuizen is ’n nedersetting in die munisipaliteit Putten in die provinsie Gelderland in Nederland.


</doc>
<doc id="66704" url="https://af.wikipedia.org/wiki?curid=66704" title="De Kraats">
De Kraats

De Kraats is ’n nedersetting in die munisipaliteit Ede in die provinsie Gelderland in Nederland.


</doc>
<doc id="66705" url="https://af.wikipedia.org/wiki?curid=66705" title="De Krim, Gelderland">
De Krim, Gelderland

De Krim is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="66706" url="https://af.wikipedia.org/wiki?curid=66706" title="Internasionale Vereniging van Atletiekfederasies">
Internasionale Vereniging van Atletiekfederasies

Die Internasionale Vereniging van Atletiekfederasies (Engels: "International Association of Athletics Federations", afgekort "IAAF") is die wêreld-atletiekbond. Die IAAF is oorspronklik op 17 Julie 1912 in Stockholm onder die naam "International Amateur Athletics Federation" gestig. Sedert 1982 word die reëls vir amateurstatus minder belangrik en in 2001 word die term 'Amateur' uit die naam verwyder. Die IAAF se hoofkwartier is in Monaco.

Die IAAF organiseer die volgende toernooie:
Die IAAF bekroon elke jaar die beste atleet en atlete met die titel "IAAF atleet van die jaar".

Sedert sy stigting het die IAAF ses presidente gehad:



</doc>
<doc id="66710" url="https://af.wikipedia.org/wiki?curid=66710" title="30 St Mary Axe">
30 St Mary Axe

30 St Mary Axe (beter bekend as die Gherkin) is 'n wolkekrabber wat in 2004 in Londen voltooi is. Die gebou het 'n hoogte van 180 meter en 41 verdiepings. Die gebou vervang die "Baltic Exchange", 'n kantoorgebou uit 1903.



</doc>
<doc id="66713" url="https://af.wikipedia.org/wiki?curid=66713" title="Joe Niemand">
Joe Niemand

Joe Niemand is 'n Suid-Afrikaanse, Christelike sanger en komponis van onder andere Christelike liedere. Hy het in die Oos-Kaap grootgeword en sy eerste lied geskryf op die ouderdom van 17. Sy albums "Reborn" en "This is War" was albei genomineer vir SAMA toekennings. In 2015 het sy album "Back Again", 'n SAMA gewen vir Beste Volwasse Kontemporêre Album. Hy het reeds 10 albums vrygestel, een saam met Jaco du Plessis, waarvan "Ek Sal Nie Bang Wees Nie" een van die bekendste is. Hy het al liedjies vir films soos "Hansie", "Slash" en "Faith Like Potatoes" geskryf. Joe Niemand het ook al vir sangers soos Dozi en Steve Hofmeyr liedere geskryf. 

In 2001 wen hy die ATKV se Crescendo-kompetisie saam met Jaco du Plessis.

Joe Niemand het al ses konferensies bygewoon om op te tree. Die "Mighty Men Conference's" is deur Angus Buchan op sy plaas in Greytown gehou waar 'n groot hoeveelheid mans saamgekom het om Angus Buchan te hoor preek. In 2009 woon byna 200 duisend mans die naweek by. Niemand het liedere soos ""I'm Sorry"" en ""Ons vir U"" van sy album ""Glory to the King"" gesing.
Die album, "Glory to the King", is ook vrylik weggee tydens die 2011 konferensie. Dié album kan verniet afgelaai word by glorytotheking.co.za

Joe Niemand se amptelike musiekkanaal op Youtube is JoeNiemandVideos














</doc>
<doc id="66715" url="https://af.wikipedia.org/wiki?curid=66715" title="Oond (sterrebeeld)">
Oond (sterrebeeld)

Die Oond (Latyn: "Fornax") is ’n sterrebeeld in die suidelike hemelruim. Dit is in 1756 deur die sterrekundige Nicolas Louis de Lacaille voorgestel. Hy het dit oorspronklik Fornax Chemica ("chemiese oond") genoem, maar dit is later verkort.

Die Oond bevat die verste deel van die heelal wat nog gefotografeer is, die Hubble- Ultradiep Veld, en die Fornax-swerm, ’n klein swerm sterrestelsels, asook tientalle ultra-kompakte dwergsterrestelsels (van sowat 120 ligjare breed.)

Die sterrestelsel UDFj-39546284 is die verste bekende ruimtevoorwerp van die Aarde af (in Januarie 2011). Dit is met behulp van die Hubble-UDV-foto opgespoor.





</doc>
<doc id="66716" url="https://af.wikipedia.org/wiki?curid=66716" title="Oktant (sterrebeeld)">
Oktant (sterrebeeld)

Die Oktant (Latyn: "Octans ") is ’n dowwe sterrebeeld in die suidelike hemelruim. Dit is in 1732 deur die sterrekundige Nicolas Louis de Lacaille voorgestel en is genoem na die navigasie-instrument met dieselfde naam. Die Latynse naam was aanvanklik Octans Hadleianus ter ere van John Hadley, wat die instrument in 1730 uitgevind het, maar is later verkort.

Die Oktant bevat die suidelike hemelpool. Anders as die noordpool, het dit geen helder poolster nie. Sigma Octantis (σ Oct) is baie na aan die pool en kan met die blote oog gesien word, maar is te dof (5,6  mag) om bruikbaar te wees vir navigasie. Daarvoor word eerder die sterrebeeld Suiderkruis gebruik wat na die pool wys.

Die sterrebeeld is in die Suidelike Halfrond dwarsdeur die jaar sigbaar. Die drie helderste sterre kan in November die duidelikste gesien word omdat hulle dan op hul hoogste is. Die helderste ster is Nu Octantis (ν Oct), met ’n helderheid van 3,8 mag.





</doc>
<doc id="66717" url="https://af.wikipedia.org/wiki?curid=66717" title="James Watt">
James Watt

James Watt (* 19 Januarie 1736 in Greenock in die vroeëre Skotse graafskap Renfrewshire; † 25 Augustus 1819 in Handsworth, Birmingham, Engeland) was 'n Skotse uitvinder en meganiese ingenieur wat as een van die mees invloedryke persoonlikhede in die menslike geskiedenis beskryf is.

Die tegniese verbeterings, wat hy aan Thomas Newcomen se stoomenjin van 1712 aangebring het, was baanbrekend en het die grondslag vir die nywerheidsomwenteling in Groot-Brittanje en die res van die wêreld gevorm.

Weens sy swak gesondheid, wat hom lewenslank las gegee het, het Watt private onderrig ontvang. Hy het ŉ aanleg vir die wetenskap gehad en was besonder handvaardig, sodat dit bykans vanselfsprekend was dat hy 'n instrumentemaker sou word. Op 18-jarige ouderdom is Watt na Londen, waar hy binne slegs een jaar sy studie, wat normaalweg sewe jaar sou duur, voltooi het. 

In 1757 is hy as instrumentemaker aan die Universiteit van Glasgow aangestel. In die daaropvolgende jaar het Watt sy eie instrumentmakery begin. Hy het deurentyd in noue verbinding gebly met onder andere Joseph Black en John Robinson, wat besig was om met stoom proefnemings te doen. Dit het Watt aangespoor om die moontlikhede van stoomkrag te ondersoek, en hy het 'n studie van alle bestaande stoomenjins begin maak. 

Die vernaamste enjin in sy tyd was die stoomenjin van Newcomen, wat by 'n druk gelyk aan die van die atmosfeer gewerk het. Die onderdruk in die enjin is verkry met behulp van kondenserende stoom. Watt het instinktief aangevoel dat die Newcomen-enjin nie al die stoomenergie benut nie en in 1765 het hy in eksperimente die stoom buite die silinder laat kondenseer. 

Hy het 'n afsonderlike kondensator gebruik waarop hy die patent in 1769 verkry het. Met die finansiële steun van John Roeback het hy ŉ eksperimentele stoomenjin gebou, maar sonder welslae. Ondanks die terugslag, waardeur die vennootskap met Roeback beëindig is, het Watt die ontwerp verbeter en dit het die belangstelling gewek van Matthew Boulton (1728 - 1809), die stigter van Soho Works in Londen. Om die krag van verskillende stoomenjins te vergelyk, het hy die term "perdekrag" ontwikkel.

Boulton het groot moontlikhede in Watt se enjin gesien en in 1775 het hulle 'n vennootskap gesluit wat lank gehandhaaf sou word. Watt het na Birmingham verhuis om voltyds in die Soho-fabriek daar te werk, en dit het dan ook nie lank geduur voordat al die Newcomen-stoommynpype in Cornwallis vervang is deur Boulton-en-Watt-stoomenjins nie. In ongeveer 1780 ontwikkel hy die begrip "perdekrag" as 'n vergelyking tussen verskillende stoomenjins.

Die enjin het dieselfde hoeveelheid steenkool verbruik, maar kon drie maal soveel water verplaas. Na 1780 het Watt talle verbeterings aan die bestaande enjins aangebring en nuwe patente verkry. Dit sluit onder meer in ŉ dubbelwerkende suier, 'n vliegwiel en 'n baltoestel waarmee die toeretal van die enjin gereguleer is. Na 1800 het Watt hom op Heathfield, naby Birmingham, teruggetrek, en daar 'n rustige lewe gelei. 

Hy het egter steeds sy wetenskaplike werk voortgesit. So het hy byvoorbeeld kopieerink ontwikkel, skroewe vir lugskepe ontwerp en die chemiese samestelling van water bepaal. In 1806 is 'n eredoktorsgraad deur die Universiteit van Cambridge aan hom toegeken en in 1814 het hy lid geword van die Académie Francaise. Watt is op 25 Augustus 1819 te Heathfield oorlede en is in Birmingham langs Boulton begrawe. Om Watt te vereer, is die eenheid van drywing of arbeid na hom vernoem. Die watt (W) is die tempo waarin arbeid verrig word en word as volg gedefinieer:
Elektriese arbeid is die produk van die elektriese spanning wat aangelê word en die elektriese stroom wat vloei:
Die energie-eenhede, die kilowattuur (kWh) en die wattsekonde, is ook van die watt afgelei. 

Die watt en die perdekrag (HP) meet albei drywing. Die vergelyking tussen hulle is:




</doc>
<doc id="66718" url="https://af.wikipedia.org/wiki?curid=66718" title="Sekstant (sterrebeeld)">
Sekstant (sterrebeeld)

Die Sekstant (Latyn: "Sextans") is ’n klein sterrebeeld in die suidelike hemelruim. Dit is in 1687 deur die sterrekundige Johannes Hevelius voorgestel en is genoem na die meetinstrument sekstant, wat hy dikwels in sy waarnemings gebruik het.

Die Sekstant dek ’n taamlik yl, dowwe deel van die hemelruim. Dit het net een ster met ’n helderheid van groter as 5 mag, Alpha Sextantis (4,49 mag). Daar is ’n paar dubbelsterre soos Gamma, 35 en 40 Sextantis, asook ’n paar veranderlike sterre soos Beta, 25 en 23 Sextantis.

Die Sekstant bevat net een noemenswaardige sterrestelsel, NGC 3115. Die maan en van die planete beweeg soms vir kort ’n ruk daardeur.




</doc>
<doc id="66719" url="https://af.wikipedia.org/wiki?curid=66719" title="Kent Hovind">
Kent Hovind

Kent Hovind (* 15 Januarie 1953) is 'n Jong Aarde Christen/kreasionis (Engels: Young Earth Creationist) wat van die VSA afkomstig is.

Hy is die pa van drie kinders, twee seuns en een dogter, en die grondlegger van "Creation Science Evangelism". Hy het talle debatte gehad met ateïste en Ou Aarde-kreasioniste. Hy word dikwels gekriminaliseer deur sommige wetenskaplikes en ateïste wat byhou tot die evolusieteorie. 

Hy is vanaf Januarie 2007 besig om 'n tienjaar-tronsktraf te dien vir twaalf belastingoortredings en 45 aanklagte van die strukturering van kontanttransaksies. Mense het hom al gevra waarom hy nie belasting betaal het nie as die Bybel sê hy moet in Markus 12:17:

"Toe antwoord Jesus en sê vir hulle: Betaal aan die keiser wat die keiser toekom, en aan God wat God toekom. En hulle was verwonderd oor Hom."

Hy het gesê op sy College Class (CSE 103 nr. 6) dat daardie deel sê om aan die keiser te gee wat aan hom toekom. Hy sê dat sy ministrie behoort aan God en dus kom dit aan die Here toe. Nie die "keiser" (regering) nie.

Sy seun, Eric Hovind, is tans besig met sy eie Jong Aarde Kreasioniste-ministerie.


</doc>
<doc id="66720" url="https://af.wikipedia.org/wiki?curid=66720" title="Wolf (sterrebeeld)">
Wolf (sterrebeeld)

Die Wolf (Latyn: "Lupus") is ’n sterrebeeld in die suidelike hemelruim. Dit is een van die 48 konstellasies wat deur die 2de-eeuse sterrekundige Ptolemaeus genoem is en is steeds een van die 88 moderne sterrebeelde.

Die Wolf bevat geen baie helder sterre nie, maar het sowat 30 met ’n helderheid van 2 of 3 mag en 70 van meer as 6 mag, onder meer ’n paar veelvoudige sterre. Die helderste ster, Alpha Lupi, is ook bekend as Men.

Aan die noordekant van die sterrebeeld is die bolvormige sterreswerms NGC 5824 en NGC 5986, en daarnaby die donker newel B 228. In die suide is twee oop sterreswerms, NGC 5822 en NGC 5749, sowel as die bolvormige swerm NGC 5927 op die oostelike grens met die Winkelhaak. Op die westelike grens is twee spiraalvormige sterrestelsels en die planetêre newel IC 4406, wat van die warmste sterre bevat wat bestaan. IC 4406 is ’n silindriese newel sowat 5 000 ligjare van die Aarde af met stofbane wat deur sy middel loop. Nog ’n planetêre newel, NGC 5882, lê naby die middel van die sterrebeeld.

In Antieke tye is die Wolf beskou as ’n asterisme wat deel vorm van die sterrebeeld Sentour. Dit is eers in die 200's v.C. deur Hipparchos geskei en "Therion" ("dier") genoem. Dit is nie na ’n spesifieke dier genoem nie, totdat die Latynse vertaling van Ptolemaeus se werk dit met die wolf verbind het.





</doc>
<doc id="66722" url="https://af.wikipedia.org/wiki?curid=66722" title="Broadgate-toring">
Broadgate-toring

Die Broadgate-toring is 'n wolkekrabber wat tussen 2005 en 2009 in Londen se sentrale finansiële distrik, die "City of London", ontstaan het. Die gebou het 'n hoogte van 165 meter en 33 verdiepings. Die boukoste het sowat 191 miljoen Pond beloop.



</doc>
<doc id="66724" url="https://af.wikipedia.org/wiki?curid=66724" title="Universiteit van Glasgow">
Universiteit van Glasgow

Die Universiteit van Glasgow is die vierde oudste universiteit in die Engelssprekende wêreld en een van Skotland se vier historiese universiteite.
Die universiteit is in 1451 in Glasgow gestig en is tans een van negetien tersiêre onderwysinstellings in die Verenigde Koninkryk wat by die top 100-akademiese instellings ter wêreld gereken word.

Die universiteit was in die 18de eeu 'n belangrike sentrum van die Skotse Verligting en was vanaf die 19de eeu 'n baanbreker in Britse tersiêre onderwys wat in die opvoedkundige behoeftes van studente uit die groeiende stedelike middelklas voorsien het, net soos dié van studente uit die hoër klas. Die Universiteit van Glasgow het studente vir 'n professionele loopbaan in die regte, geneeskunde, die staatsdiens, onderwys en die kerk opgelei. 'n Kleiner aantal studente het akademiese opleiding in die wetenskappe en ingenieurswese ontvang. Die universiteit is tans 'n lid van die Russell-groep van elite-universiteite en van Universitas 21.

Die Universiteit van Glasgow se hoofkampus is sedert 1870 op Gilmorehill in die West End van Glasgow geleë. 'n Aantal universiteitsgeboue is elders geleë: naby die meer Loch Lomond, in Millport (die Universiteit se Mariene Biologiese Stasie) en op die Crichton-kampus te Dumfries.
Die universiteit is die enigste in Skotland met fakulteite vir regte, geneeskunde, tandheelkunde en diergeneeskunde. Tans studeer 23 000 voor- en nagraadse studente uit 120 lande aan die universiteit.

Oud-studente van die universiteit sluit ses Nobelpryswenners, twee Britse eerste ministers en 'n aantal leiers van die grootste politieke partye in die Verenigde Koninkryk en Skotland in.

Die Universiteit van Glasgow is op 7 Januarie 1451 deur pous Nicolaas V gestig. Die 15de eeu was 'n periode waartydens in baie Europese lande hoër onderwysinstellings in die lewe geroep is. In Glasgow was dit biskop William Turnbull († 1484) wat die stigting van 'n stedelike kollege bevorder het om geestelikes in Wes-Skotland op te lei, net soos St. Andrews wat sedert 1413 as onderwysinstelling vir die klerus van Oos-Skotland gedien het.

Die eerste lesings is nog in die Dominikaneklooster en in die katedraal gehou, maar in 1460 is 'n groot gebou noord van die klooster deur James Lord Hamilton († 1479) aan die kollege verhuur wat vierhonderd jaar lank as die universiteit se hoofgebou sou dien. Ofskoon die pouslike bul voorsiening vir onderrig in alle fakulteite gemaak het, het die meeste studente in kunste gestudeer, terwyl net 'n minderheid grade in teologie of burgerlike en kanoniese reg verwerf het.

Na senior dosente is as "regents" verwys, en van hulle is verwag dat hulle klasse in 'n verskeidenheid vakke moes gee. Van die vroeë dosente was bekende persoonlikhede soos John Major (1469–1550) wat in 1521 sy werk "A History of Greater Britain" gepubliseer het. In die eerste honderd jaar van sy bestaan was die universiteit nou verbonde met die katedraal, en die meeste personeellede het belangrike funksies in die diosese vervul. Toe die Protestantse Hervorming in 1560 'n einde aan die Rooms-Katolieke Kerk se oorheersende invloed gemaak het, het aartsbiskop James Beaton (1517–1603) na Parys gevlug en nie net die universiteit se staf nie, maar ook 'n groot deel van sy argiewe saamgeneem. Onderwys by die universiteit is enkele jare lank ontwrig, en studentegetalle het gedaal terwyl daar net een dosent was wat klasse kon gee.

Die Protestantse hervormers was net soos hul Rooms-Katolieke voorgangers verbind tot hoër onderwys en het Andrew Melville (1545–1622) ná sy terugkeer uit Genève as rektor van die universiteit benoem. In 1577 het 'n koninklike oktrooi voorsiening gemaak vir die herstigting ("Nova Erectio") van die universiteit, en alhoewel middele in die tydperk tussen die laat 1620's en 1662 beperk was, het die akademiese gehalte verbeter en is 'n nuwe universiteitsgebou in High Street opgerig. Gelykertyd het 'n ruim biblioteek ontstaan.

In dié periode was nog 'n meerderheid van die studente van voorneme om as predikante van die Gereformeerde Kerk te dien, maar daar was 'n groeiende getal van studente wat ander ambisies gehad het, meestal die seuns van adellikes. Die ou tradisies is steeds gevolg – so was alle studente verplig om op die kampus te woon, rooi tabberds te dra en slegs Latyn as omgangstaal te besig. In 1702 het die studentegetal al vierhonderd beloop, en die meeste van hulle het intussen van privaat losies gebruik gemaak.

In die volgende vyftig jaar het die uitbreiding van Glasgow se handelsaktiwiteite die demografiese samestelling van die kampusgemeenskap ingrypend verander. Steeds meer studente was die seuns van plaaslike koopmanne wat dikwels net een of twee jaar aan die universiteit gestudeer het. Daarnaas het die universiteit talle Ierse Presbiterianers en Engelse Nie-konformiste gelok waarvan sommige uit oorsese lande, hoofsaaklik Noord-Amerika, gekom het.

Die ou stelsel van "regents" wat klas in 'n reeks vakke gegee het is vervang deur professionele leerstoele vir spesifieke vakgebiede. In 1712 het die universiteit sy verbintenis tot onderrig in regswetenskappe en geneeskunde bevestig. Teen die middel van die 18de eeu het 'n reeks ervare professore en eersterangse wetenskaplikes aan die universiteit gedoseer, onder wie Francis Hutcheson (1730-1746), Adam Smith (1723–1790), Joseph Black (1728–1799) en William Cullen (1710–1790). Skots of Engels is as onderrigmedium gebruik, en die meerderheid studente het steeds in kunste gestudeer. Maar net enkele van hulle het akademiese grade behaal.



</doc>
<doc id="66725" url="https://af.wikipedia.org/wiki?curid=66725" title="Pyl (sterrebeeld)">
Pyl (sterrebeeld)

Die Pyl (Latyn: "Sagitta") is ’n klein sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde. Dit is noord van die ewenaar geleë en kan van oral op Aarde gesien word behalwe vanaf die Antarktiese sirkel.

Die Pyl is die derde kleinste sterrebeeld (naas die Vul en Suiderkruis). Dit lê in die Melkweg.

Die ster Alpha Sagittae (α Sge) is ook bekend as Sham. Dit is ’n geel reusester van spektraaltipe G1 II wat 610 ligjare van die Aarde af lê en vorm saam met Beta Sigittae (β Sge) óf die vere van die pylstok óf die dubbele punt van ’n pyl wat eens in die Romeinse leër gebruik is. Gamma Sagittae (γ Sge), ’n koel reus en die helderste ster, vorm saam met δ Sge en ε Sge die pylstok.

M71 is ’n nabygeleë bolvormige sterreswerm. Dit is net sowat 13 000 ligjare van die Aarde af.




</doc>
<doc id="66732" url="https://af.wikipedia.org/wiki?curid=66732" title="Ian Rankin">
Ian Rankin

Ian Rankin (* 1960) is 'n Skotse skrywer wat veral met misdaadfiksie, waaronder sy reeks rondom polisie-inspekteur Rebus, internasionale bekendheid verwerf het. Rankin het hom daarnaas as literêre kritikus bekwaam.

Rankin is op 28 April 1960 in Cardenden, Fyfe gebore en het die Beath-hoërskool in Cowdenbeath bygewoon. Nadat hy 'n akademiese graad aan die Universiteit van Edinburg behaal het, het Rankin vier jaar lank in Tottenham, Londen gebly en daarna ses jaar lank op die Franse platteland gewoon. In hierdie periode het hy sy loopbaan as skrywer begin. Hy is as dosent vir letterkunde aan die Universiteit van Edinburg aangestel en is danksy sy betrokkenheid by die "James Tait Black Memorial Prize" steeds aan dié universiteit verbonde.

Voordat hy sy literêre loopban as voltydse skrywer begin het, was Rankin as druiweplukker, varkwagter, belastingbeampte, dranknavorser, hoëtrou-joernalis, sekretaris by 'n kollege en punk-musikus werksaam.

Rankin was oorspronklik nie van voorneme om hom op misdaadfiksie toe te spits nie en het sy eerste twee romans, "Knots and Crosses" en "Hide and Seek", eerder as hoofstroomboeke beskou wat in die tradisie van Skotse skrywers soos Robert Louis Stevenson en selfs Muriel Spark (die onderwerp vam Rankin se onvoltooide doktorale tesis vir die graad Ph.D.) gestaan het.

Ramkin se "Inspector Rebus"-romans speel hoofsaaklik in Edinburg af en word as belangrike bydraes tot die genre van Tartan Noir-literatuur beskou. Tien van die romans is as televisiereeks verfilm en deur die Britse ITV-netwerk uitgesaai. Die akteur John Hannah het die hoofrol van Rebus in reeks 1 & 2 vertolk, terwyl Ken Stott die rol in die reekse 3 tot 5 oorgeneem het.

Ian Rankin woon tans met sy vrou Miranda in Edinburg. Uit die huwelik is twee seuns gebore, Jack en Kit. 

Tot op datum het Ian Rankin 25 romans, twee bundels met kortverhale, een "Original Graphic"-roman en een nie-fiksie-boek geskryf, naas 'n inskrywing in "Quick Reads" in 2009:


</doc>
<doc id="66734" url="https://af.wikipedia.org/wiki?curid=66734" title="Bajrakli-moskee (Belgrado)">
Bajrakli-moskee (Belgrado)

Die Bajrakli-moskee (Serwies: Бајракли џамија/"Bajrakli džamija") is 'n moskee in Belgrado, die hoofstad van Serwië. Dit is geleë in die Gospodar Jevremova Straat in die omgewing Dorćol. Dit is omtrent 1575 gebou en is die enigste moskee wat nou oorbly uit die 273 moskees in die stad wat gedurende die tydperk van die Ottomaanse Ryk se beheer in Serwië ontstaan het.


</doc>
<doc id="66736" url="https://af.wikipedia.org/wiki?curid=66736" title="Oliniaceae">
Oliniaceae

Oliniaceae is die hardepeer-familie wat hoort tot die orde "Myrtales". Die familie kom net in Afrika voor en het sleg een genus, naamlik Olinia.

Van die Suid-Afrikaanse spesies is:




</doc>
<doc id="66737" url="https://af.wikipedia.org/wiki?curid=66737" title="Olinia">
Olinia

Olinia is die hardepeer-genus wat hoort tot die familie "Oliniaceae". Dit is die enigste genus van die familie en kom net in Afrika voor. Oliniaceae hoort tot die orde Myrtales.

Van die Suid-Afrikaanse spesies is:




</doc>
<doc id="66744" url="https://af.wikipedia.org/wiki?curid=66744" title="Gifolyf">
Gifolyf

Die Gifolyf ("Peddiea africana") is 'n klein boom wat skadu's verkies om in te groei. Die boom kom voor vanaf Limpopo tot by die kus en al langs die kus tot suid van Oos-Londen. 'n Kenmerk van die boom is dat die blomme groen is en om te vergoed vir die gebrek aan die gebrek aan kleur is die blomme welriekend om insekte te lok. Die meeste dele van die plant is giftig. Voëls vreet egter die vrugte.




</doc>
<doc id="66745" url="https://af.wikipedia.org/wiki?curid=66745" title="Teotokos">
Teotokos

Teotokos (Grieks: Θεοτόκος, "theotókos", letterlik "God-baarder") is ’n Griekse titel vir Maria, die moeder van Jesus, waarin erkenning daaraan gegee word dat sy die lewe geskenk het aan Jesus die God-mens en nie net aan Jesus die mens nie. Die term word veral in die Oosterse Christendom gebruik. In die meeste ander kerke, soos die Rooms-Katolieke Kerk, word die naam Moeder van God (Latyn: "Mater Dei") verkies vanweë die gebrek aan ’n bevredigende vertaling vir die Griekse woord "tokos".

Nestorius, die patriarg van Konstantinopel, het verkondig dat Maria slegs Christus die mens gebaar het. Die Konsilie van Efese in 431 n.C. het besluit dat die titel "Teotokos" Maria wel toekom omdat Jesus se goddelike en menslike natuur nie geskei kan word nie.

Die moederskap van Maria word in die Rooms-Katolieke Kerk op 1 Januarie gevier op die hoogfees van die Plegtigheid van Maria, Moeder van God.

Teotokos word ook gebruik as ’n term vir ’n Oosters-Ortodokse ikoon, of soort ikoon, van Moeder en Kind (die naam Madonna word gewoonlik in die Weste gebruik). ’n Voorbeeld is "die Teotokos van Wladimir", ’n belangrike ikoon uit die 12de eeu.


</doc>
<doc id="66746" url="https://af.wikipedia.org/wiki?curid=66746" title="Basboom">
Basboom

Die Basboom of Kannabas ("Dais cotinifolia") is 'n klein boompie wat voorkom van Limpopo, suidwaarts deur Mpumalanga en KwaZulu-Natal tot by Oos-Londen. Die boompie groei veral in woude en bosse. Die buisvormige blomme is pienk tot ligpers en word gedra in digte ronde hofies. Aan die basis van die blom is vier groot, skildvormige skubbe wat later houtagtig word en tot die volgende blomseisoen aan die boom bly. Die blare is deursigtig wanneer dit teen die lig gehou word. Die bome word dikwels vernietig of beskadig om die bas te verkry - waarvan toue gemaak word.




</doc>
<doc id="66747" url="https://af.wikipedia.org/wiki?curid=66747" title="Thymelaeaceae">
Thymelaeaceae

Thymelaeaceae is die gonna-familie wat hoort tot die orde "Malvales". Die meeste genera het 'n baie taai, veselagtige bas wat gewoonlik al langs die stam afstroop as mens 'n takkie wil afbreek. Hierdie bas kan verwerk word tot bastou en word op groot skaal hiervoor gebruik.

Van die Suid-Afrikaanse spesies is:




</doc>
<doc id="66749" url="https://af.wikipedia.org/wiki?curid=66749" title="Angus Buchan">
Angus Buchan

Angus Buchan was oorspronklik 'n Zambiese mielie- en bees-boer van Skotse herkoms. Nadat hy in 1978 gedwing is om alles weens politieke onrus in die land te verkoop, verhuis hy na Greytown, KwaZulu-Natal in Suid-Afrika.

In 1980 stig hy die "Shalom Ministries" om vir sy plaaslike gemeenskap te preek. Met verloop van tyd word hy 'n voltydse evangelis, terwyl sy plaas deur beide sy seuns bestuur word. Die "Shalom Ministries" bedryf die Bet-Hatlaim-weeshuis met ongeveer 25 kinders, en die Halalisani-plaasskool met ongeveer 200 leerlinge.

In 1998 skryf Angus 'n boek oor sy lewe, getiteld "Faith Like Potatoes". Die boek is verfilm en onder dieselfde titel in 2006 uitgereik.

Hy was (saam met die Shalom-trust) die organiseerder van die "Mighty Men"-konferensie. Die konferensie begin aanvanklik met 40 mense en groei eksponensieel tot daar meer as 200,000 mans in 2009 opdaag. Die sewende konferensie in 2010 het meer as 400,000 mans gelok.

Buchan bied tans 'n 30 minute godsdienstige program met die naam "Grassroots" op e-tv aan. Die program word soggens om 8:00vm uitgesaai en word hoofsaaklik op sy plaas opgeneem.




</doc>
<doc id="66750" url="https://af.wikipedia.org/wiki?curid=66750" title="Loch">
Loch

Loch (ˈlɒx of ˈlɒk) is die Skots-Gaeliese en Ierse term vir 'n meer of 'n inham van die see. In Ierland is die woord verengels tot "lough", alhoewel die uitspraak onveranderd gebly het. Die term word soms ook op waterliggame toegepas wat andersins ook fjord (in Skotland dikwels "firth" genoem), riviermonding, seestraat of baai genoem sou word. Na see-inhamme word in Skotse en Ierse Engels dikwels verwys as "sea lochs" of "sea loughs".

"Loch" is in taalkundige opsig verwant aan "logh", 'n term uit Manx, en die verouderde Walliese term vir 'n meer, "llwch".

Die grootste "loch" in terme van oppervlakte is Loch Lomond. Die diepste en grootste volgens volume water is Loch Ness.

"Loch" as term vir 'n waterliggaam is van Indo-Europese (vergelyk die Latynse "lacus", waarvan onder meer die Franse "lac" en die Engelse "lake" afgelei is), en, in die nouer Keltiese konteks, van Goideliese afkoms. Dit maak dus deel uit van die Skots-Gaeliese, Ierse en Manx-woordeskat. As leenwoord is dit in Laagland-Skots, Ierse Engels en Standaardengels oorgeneem. Die meeste mere en baie see-inhamme in Wes- en Noord-Skotland word plaaslik "lochs" genoem. 

Net soos in Skots-Gaelies en Iers word die [x]-klank (uitgespreek soos 'n Afrikaanse "g") in Laagland-Skots gespel as "ch"; die term is dus met sy Gaeliese spelling ontleen.

In Engels is die term onafhanklik daarvan afgelei van 'n aantal "loughs" in Northumbria en Cumbria. In vroeë taalvorme van Engels is die [x]-klank nog as "gh" gespel (vergelyk die Skotse "bricht" met Engels "bright"). Hierdie spelling is dus ook gebruik toe Engelse setlaars hulle in Ierland gevestig het. Toe Skotland en Engeland in 'n politieke unie verenig is, het die [x]-klank in Engels al lank nie meer voorgekom nie en is die "ch"-spelling in Skotse Engels oorgeneem. 

Na baie van die "loughs" in Noord-Engeland is vroeër ook as "meres" verwys ('n dialektiese Noord-Engelse term vir "lake" wat ook in argaïese Standaardengelse taalgebruik voorkom en na 'n meer verwys wat in verhouding tot sy diepte opvallend wyd is; vergelyk Nederlands en Afrikaans "meer"), soos in die geval van Black Lough in Northumberland. 

Alhoewel daar geen spesifieke definisie ten opsigte van die oppervlak bestaan nie, word na 'n kleiner "loch" dikwels as "lochan" (Skots-Gaelies) of "lochán" (Iers) verwys.


</doc>
<doc id="66751" url="https://af.wikipedia.org/wiki?curid=66751" title="Asteraceae">
Asteraceae

Asteraceae - ook bekend as "Compositae" - is die madeliefie- en distelfamilie wat behoort tot die orde "Asterales". Dit is een van die grootste plantfamilies en kom wêreldwyd voor. Byna een tiende van alle blomdraende plantspesies behoort tot die familie. Wêreldwyd hoort 23 000 spesies tot die familie waarvan 2 400 in Suider-Afrika voorkom en daarvan is slegs 22 bome. Die plante maak 'n groot gedeelte uit van die lae struikgewas plantegroei van die Karoo en is ook verantwoordelik vir die blommeskouspel in Namakwaland. Baie onkruide soos die "knapsekêrel", "distel" en "senecio"-spesies is deel van die familie.

Die blomme van die plante kan in twee soorte getipeer word: madeliefietipe of disteltipe. Die madeliefietipe het kleurvolle, kroonagtige lintblomme terwyl die disteltipe meer buisvormig is, minder blomme het en tot 'n groot mate sonder die kleurvolle kroonblare is. Al die plante het enkelvoudige blare wat meestal afwisselend gerangskik word.






</doc>
<doc id="66756" url="https://af.wikipedia.org/wiki?curid=66756" title="Kusvaalbos">
Kusvaalbos

Die Kusvaalbos ("Brachylaena discolor") is 'n klein boompie wat voorkom in die kusbosse vanaf die noorde van die Oos-Kaap tot by die Mosambiekse grens. Die boompie word gebruik in die stabilisering van duine. Die soortnaam "discolor" beteken tweekleurig en verwys daarna dat die blare bo donkergroen en onder silwerwit is.




</doc>
<doc id="66757" url="https://af.wikipedia.org/wiki?curid=66757" title="Kreepy Krauly">
Kreepy Krauly

Die Kreepy Krauly 'n outomatiese swembad-skoonmaker wat vuilgoed van swembaddens verwyder. Dit werk met 'n stofsuier-aksie en help om die swembad met die minimum moeite skoon en netjies te hou. Suid-Afrika se Ferdinand Chauvier (oorlede in 1985) word gekrediteer met die uitvinding van die Kreepy Krauly. Hy het die Kreepy Krauly in 1974 by sy huis in Springs ontwerp. Vandag word die konsep in meer as 90% van swembaddens gebruik.



</doc>
<doc id="66758" url="https://af.wikipedia.org/wiki?curid=66758" title="Pratley Putty">
Pratley Putty

Pratley Putty is ’n kleiagtige kleefdeeg wat deur die Suid-Afrikaanse ingenieur George Montague Pratley van Krugersdorp ontwerp is. Hy het Pratley Putty in die sestigerjare ontdek terwyl hy na ’n gom gesoek het waarmee hy komponente in ’n elektriese boks kon plak.

Pratley Putty is in 1969 gebruik om dele van die Eagle-maanlandingstuig van die Apollo 11-sending bymekaar te hou. Die tuig was die eerste om op die maan te land. In 2019 word Pratley Putty as deel van die SA Munt se "Suid-Afrikaanse uitvindings"-herdenkingsmuntreeks uitgebeeld. Dit was die enigste Suid-Afrikaanse produk wat op die maan geland het.

Nadat Pratley in 1983 oorlede is, het sy seun Kim die beheer van die Pratley-maatskappy oorgeneem. Hulle vervaardig Pratley Putty saam met ’n reeks ander produkte wat reg oor die wêreld uitgevoer word.



</doc>
<doc id="66759" url="https://af.wikipedia.org/wiki?curid=66759" title="Doringkatjiepiering">
Doringkatjiepiering

Die Doringkatjiepiering ("Hyperacanthus amoenus") - voorheen "Gardenia amoena" - is 'n boom wat tot ongeveer 7 m hoog word. Dit het al by 'n wye reeks habitate aangepas. Die boom het wit blomme wat ongeveer 3 cm lank is en is pienk tot rooierig aan die agterkant van die kroonblare. Die vrugte is tot 2.5 m in deursnee en is donkerbruin tot swart wanneer dit volwasse is.




</doc>
<doc id="66761" url="https://af.wikipedia.org/wiki?curid=66761" title="Pikkewyn-eilande">
Pikkewyn-eilande

Die Pikkewyn-eilande (Duits: "Pinguininseln", Engels: "Penguin Islands") is 'n groep klein eilande en rotse wat langsaan die kus van Namibië lê en wat voorheen deel van Suid-Afrika was. Die groep strek vir 355 km aan die Atlantiese kuslyn van Namibië uit. Die grootste eiland is Possession-eiland met 'n oppervlakte van 0.9 km².

Tussen 1861 en 1867 is die eilande, wat ryk aan ghwano is, deur die Britse Ryk geannekseer en is toe by die Kaapkolonie in 1873 ingelyf. In 1886 het Duitsland hierdie status erken en dus was die eilande nooit deel van Duits-Suid-Wes Afrika nie.
In 1990 het Namibië onafhanklikheid van Suid-Afrika gekry, maar die eilande het onder Suid-Afrikaanse beheer gebly. Na onderhandelings is die eilande uiteindelik op 28 Februarie 1994 saam met Walvisbaai aan Namibië oorhandig.


</doc>
<doc id="66763" url="https://af.wikipedia.org/wiki?curid=66763" title="Tellurometer">
Tellurometer

Die tellurometer is die eerste suksesvolle elektroniese mikrogolf-gebaseerde afstandsmeter. Die naam is afgelei van die Griekse woord "tellus", wat aarde beteken.

Dr. Trevor Lloyd Wadley van die WNNR het die instrument ontwerp. Dit het die opmeting en kartering van gebiede vergemaklik omdat afstande van tot 50km akkuraat opgemeet kon word.


</doc>
<doc id="66764" url="https://af.wikipedia.org/wiki?curid=66764" title="Cybertracker">
Cybertracker

CyberTracker is 'n toestel wat gebruik word om die beweging van diere, voëls en insekte deur satelliet-navigasie te moniteer. Die tegnologie is in 1996 deur die Suid-Afrikaanse fisikus Louis Liebenberg en rekenaarwetenskaplike Lindsay Steventon ontwerp.



</doc>
<doc id="66765" url="https://af.wikipedia.org/wiki?curid=66765" title="Wildegranaat">
Wildegranaat

Die wildegranaat ("Burchellia bubalina") is 'n klein boompie of 'n struik wat wydverspreid aan die oostelike en suidelike gedeeltes van die land voorkom. Die boompie groei in woude, oop boswêreld, grasveld en moerasse. Die aanskoulike blomme is tot 25 mm lank en is reukloos. Hulle bevat nogtans groot hoeveelhede nektar wat die voëls lok.

Die boom se bas en wortels word medisinaal aangewend.




</doc>
<doc id="66767" url="https://af.wikipedia.org/wiki?curid=66767" title="Rubiaceae">
Rubiaceae

Rubiaceae is die katjiepiering-familie wat hoort tot die orde "Gentianales". Wêreldwyd hoort daar 13,000 spesies tot die familie waarvan 240 in Suider-Afrika voorkom en daarvan is 100 spesies bome. Die familie word oral in die warmer gedeeltes van die wêreld aangetref. Twee bekende spesies is: "Cinchona calisaya" van Suid-Amerika wat se kinien gebruik word vir handeling teen malaria en "Coffea arabica" van Ethiopië en Arabië wat vir kommersiële koffie verbou word.

Van die spesies is:




</doc>
<doc id="66769" url="https://af.wikipedia.org/wiki?curid=66769" title="Boskatjiepiering">
Boskatjiepiering

Die Boskatjiepiering ("Gardenia thunbergia") is 'n klein boompie wat natuurlik voorkom in immergroen woude in die Oos-Kaap en KwaZulu-Natal. Die blomme is wit, swaar gegeur en is tot 70 mm in deursnee. Die boom staan ook bekend as die "Witkatjiepiering". Die boom se vrugte bly maande lank aan die boom, is gryserig en taamlik glad met verhewe witterige spikels.




</doc>
<doc id="66770" url="https://af.wikipedia.org/wiki?curid=66770" title="Bosveldkatjiepiering">
Bosveldkatjiepiering

Die Bosveldkatjiepiering ("Gardenia volkensii") - voorheen "Gardenia spatulifolia" - is 'n klein boompie wat in KwaZulu-Natal en noord van die Vaalrivier voorkom. Die blomme is wit wanneer hulle oopgaan - soos die van die Boskatjiepiering - maar verdof tot geel. Die vrugte is grysgroen, vlak gerib en is 60 x 30 mm groot. Hulle het dikwels grys of witterige kolle op.




</doc>
<doc id="66771" url="https://af.wikipedia.org/wiki?curid=66771" title="Valskatjiepiering">
Valskatjiepiering

Die Valskatjiepiering ("Rothmannia capensis") is 'n klein boompie wat veral voorkom op die heuwels rondom Pretoria en Johannesburg. Die boom groei vanaf seevlak tot omtrent 1600 m bo seevlak in immergroen woude, bosryke klowe en op rotsagtige hellings. Die bas is grysbruin, fyn gekraak en skilfer af. Die kenmerkende pienk onderbas skyn dan deur. Die blare is glansgroen en het klein, harige sakkies aan die onderkant in die oksels van die are. Aan die bokant kan die sakkies as knoppe gesien word. Die blomme is tot 8 cm lank en het 'n soet geur. Die geur bly al is die blom verdroog. Die vrugte is groen, sferies en 7 cm in deursnee. Die boom staan ook bekend as die "Witklokke".




</doc>
<doc id="66772" url="https://af.wikipedia.org/wiki?curid=66772" title="Monserrat, Buenos Aires">
Monserrat, Buenos Aires

Monserrat (Spaans: monseˈrat) of Montserrat (die oorspronklike Katalaanse naam, munsəˈrat) is 'n stadsdeel (Spaans: "barrio") oos van die sentrale besigheidsdistrik van die Argentynse hoofstad Buenos Aires.

Sommige van die belangrikste openbare geboue in Buenos Aires is in Monserrat geleë, waaronder die stadsaal, die stadsparlement, die Casa Rosada (die presidensiële paleis), die befaamde hoërskool "Colegio Nacional de Buenos Aires" en die Libertador-gebou, die hoofkwartier van die Argentynse Departement van Verdediging.

Die bekende straat Avenida de Mayo, wat die Plaza de Mayo (Meiplein) met die Plaza de los Dos Congresos (Twee-Kongresse-plein) verbind, loop deur die stadsdeel.

Een of twee straatblokke suid van die Plaza de Mayo begin die oudste deel van Monserrat. Dit is ook die oudste kwartier in Buenos Aires, en selfs vandag is min van sy geboue buiten die Avenida Belgrano jonger as honderd jaar. In die suide grens die kwartier aan 'n ander historiese stadsdeel, San Telmo.

Die geskiedenis van Monserrat strek terug tot die stigting van Buenos Aires toe die Spaanse Adelantado Juan de Garay hier in 1580 voet aan wal gesit het. Die eerste belangrike gebou in die gebied was 'n fort wat in 1594 opgerig is. In 1608 het die Jesuïete-orde 'n erf van twee hektaar ontvang waarop vanaf 1686 die San Ignacio-kerk ontstaan het. Hierdie kerkgebou, wat in 1734 ingewy is, is tans die oudste in Buenos Aires. Die kerk se skool en biblioteek is as die beste in koloniale Buenos Aires beskou en was die enigste opvoedkundige instelling waar leerders 'n klassieke opleiding kon ontvang. In die volkstaal is na die skool dus as "Manzana de las Luces" ("Huis van die Verligtes") verwys.

Ook ander geestelike ordes het hulle in Monserrat gevestig nadat die nedersetting begin groei het, waaronder die Katalaanse broederskap "Jonkvrou van Monserrat" waarvan in 1769 die huidige naam van die stadsdeel afgelei is. In die "Cabildo", die setel van die koloniale administratiewe raad en huidige raadsaal, het burgers hulle in 1810 ten gunste van selfregering uitgespreek - 'n besluit wat uiteindelik tot Argentinië se onafhanklikwording sou lei. Ter gedagtenis van hierdie gebeure is in 1811 die ikoniese Mei-piramide op 'n plek opgerig wat later as Plaza de Mayo sou bekend staan..

In die volgende sewe dekades het Monserrat se koloniale stadsbeeld nouliks verander. Eers nadat Argentinië vanaf 1875 vinnige ekonomiese groei getoon het, is ook die historiese kwartier met sy kenmerkende kleisteenstrate en modderstrand deur die proses van modernisering geraak. Landwinning en die bou van dokke in die huidige Puerto Madero net oos van Monserrat het gepaard gegaan met die bou van 'n nuwe straat, die Paseo Colón, wat langs Monserrat se oostelike rand loop.

Twee aangrensende pleine is in 1884 omgeskep tot die groot plein Plaza de Mayo, 'n mylpaal vir Buenos Aires wat saamgeval het met die voltooiing van die presidensiële paleis Casa Rosada. In die volgende jare is talle geboue uit die koloniale tydperk, waaronder dele van die Cabildo, gesloop om plek te maak vir die Avenida de Mayo, wat in 1894 geopen is, en die Plaza de los Dos Congresos in 1910. In 1913 is Buenos Aires se eerste moltreinstasie op die Avenida de Mayo ingewy.

Vanweë Monserrat se ligging in die middestad het in die volgende twee dekades talle regerings- en ander belangrike geboue asook strate in die stadsdeel ontstaan, waaronder die gebou van die stadsparlement, die doeane-gebou, die hoofkwartier van die dagblad "La Prensa" (tans die Kultuurhuis van Buenos Aires), die "NH City Hotel" met sy kenmerkende Art Déco-boustyl, die hoofkwartier van die Departement van Verdediging ('n kantoorgebou met twintig verdiepings) en die Suidelike Diagonale Laan ("Diagonal Sur").

Sedert die 1950's loop die breë Avenida Nueve de Julio dwarsdeur Monserrat. Weens die bou van meer aantreklike moderne veelverdieping-woonstelblokke in ander stadsdele het talle middelklasbewoners na ander kwartiere verhuis, terwyl Monserrat ook minder gewild as sakebuurt was. Laer huurgelde en die nabyheid tot die groeiende finansiële distrik San Nicolás in die noorde het van Monserrat nogtans 'n gewilde kwartier vir tango-dansers en ander kunstenaars gemaak.

Die argitektoniese erfenis en sy unieke nou straatjies het vanaf die vroeë 1990's weer die belangstelling van meer welvarende Porteños, soos die bewoners van Buenos Aires hulself noem, gewek. So het hier in 1993 die veelverdieping-hotel "InterContinental" ontstaan. Monserrat word danksy sy groot aantal Spaanse restaurante en klubs, maar ook die bekende "Café Tortoni", instellings wat veral by Spaanse immigrante gewild is, met Spaanse kultuur en tradisies verbind en het sodoende ook tot 'n toeristetrekpleister ontwikkel.


</doc>
<doc id="66773" url="https://af.wikipedia.org/wiki?curid=66773" title="Hoedespeld-lukwart">
Hoedespeld-lukwart

Die Hoedespeld-lukwart ("Oxyanthus pyriformis") is 'n plant wat as struik voorkom maar ook as 'n boom groei wat tot 10 m hoog word. Dit groei in die vogtige immergroenwoude van KwaZulu-Natal. Die blomme is wit en aantreklik met buise van tot 7 cm lank. Die vrugte is sag en word tot 4 cm lank. Hulle is geel tot ligrooi wanneer hulle ryp is.




</doc>
<doc id="66775" url="https://af.wikipedia.org/wiki?curid=66775" title="Geelblomvoëlbessie">
Geelblomvoëlbessie

Die Geelblomvoëlbessie ("Psychotria capensis") - ook bekend as die voëlbessie - is 'n klein boompie wat vanaf seevlak to 1500 m hoog groei immergroen woude, struikgewas en duinebos gevind. Die blare is blink, die blomme geel en die vrugte rooi. Die blomme is 4–6 mm in deursnee en die vrugte 7 mm.




</doc>
<doc id="66777" url="https://af.wikipedia.org/wiki?curid=66777" title="Kierieklapper">
Kierieklapper

Die Kierieklapper ("Combretum hereroense") is 'n klein boompie wat voorkom in die Krugerwildtuin, in die bosveld noord van Pretoria en suidwaarts tot binne KwaZulu-Natal. Die blaar lyk amper soos 'n muis se oor en die kleur wissel van diep tot grysgroen aan die bokant. Aan die onderkant is dit dikwels bedek met digte bruin, fluweelagtige hare wat die boom 'n bruin voorkoms gee. Die blare word deur vee en wild gevreet.




</doc>
<doc id="66778" url="https://af.wikipedia.org/wiki?curid=66778" title="Combretaceae">
Combretaceae

Combretaceae is die Combretum-familie wat hoort tot die orde "Myrtales". Die familie is betreklik klein met omtrent 20 genera en 500 spesies wat wêreldwyd voorkom. In Suid-Afrika is die genera "Combretumm" en "Terminalia" die belangrikste.

Die genus "Combretumm" het opvallende vrugte met vier vlerke en die genus "Terminalia" se vrugte het twee vlerke. Die genus "Lumnitzera" het geen vlerke nie. Al die genera het enkelvoudige blare met gawe of ongetande rande.

Van die spesies is:




</doc>
<doc id="66785" url="https://af.wikipedia.org/wiki?curid=66785" title="Termiet">
Termiet

Termiete ("Isoptera") is 'n orde van sosiale insekte wat in groot groepe lewe.

Net soos met miere is meeste indiwidue onvrugbaar. Die uitsondering is die koningin en jaarliks 'n aantal mannetjies, wat egter weer vinnig sterf. Sommige koninginne kan waarskynlik tot sewe jaar oud word, wat die termiet verreweg die langslewendste insek maak.

'n Kolonie termiete bevind hulself dikwels gelyktydig bo- en ondergronds en kan bogronds aan hulle termiethope uitgeken word. Die meeste soorte leef in Afrika, Asië en Oseanië. Termiete het 'n slegte reputasie weens die skade wat hulle aanrig, maar is 'n onmisbare voedselbron vir sommige diere soos die ietermagog en sommige akkedisse.

Onder die termiete is daar werkers (vroulike indiwidue) en soldate (manlike indiwidue). Die mannetjies van sekere tropiese soorte is berug omdat hulle groot sterk kake het en selfs giftig kan wees.

Om die aantal termiete in 'n kolonie te skat word 'n sekere aantal van hulle 'n pers kleurstof gevoer wat hulle 'n pers skynsel gee. Nadat hulle met die ander termiete gemeng het, kan die persentasie pers termiete bepaal word, en kan die totale getal termiete daaruit geskat word. 

Termiete speel 'n belangrike rot in die natuur omdat hulle hout tot eenvoudiger organiese verbindings afbreek, maar hulle kan ook ŉ bedreiging wees deur die skade wat hulle aan huise en meubels en in die landbou en tuinbou kan aanrig. 

Termiete (orde "Isoptera") is insekte met 'n onvoltooide gedaantewisseling, met ander woorde die larwe gaan nie deur 'n papiestadium soos byvoorbeeld vlinders nie, maar lyk reeds soos volwasse diere. Die larwe vervel net 'n aantal kere en sekere liggaamsdele ontwikkel verder tydens die groeiproses. 

Termiete het bytende monddele en gesegmenteerde voelers en kan met of sonder vlerke wees. Die liggaam is kleurloos vanweë 'n gebrek aan pigmentselle en die insekte word selde bedags gesien. Termiete word dikwels rysmiere genoem, deels omdat hulle lyfies soos ryskorrels lyk en deels omdat hulle soos miere in groot getalle aangetref word. 

Hulle is egter op geen manier aan miere verwant nie. Wat uiterlike kenmerke betref, is termiete meer verwant aan kakkerlakke en sommige navorsers plaas hulle trouens in dieselfde orde, naamlik "Blattaria". Die bou van die termiet se kop en vlerke stem ooreen met die van die kakkerlak.

Daar is ongeveer 2 000 spesies wat hoofsaaklik volgens die bouvorm van die soldate se koppe en kake geklassifiseer word. Een van die primitiefste spesies is "Mastotermes darwiniensis", die enigste verteenwoordiger van die familie "Mastotermitidae". Die termiete word van die ander onderskei deur die groter agtervlerke en deur die pote, wat uit 5 in plaas van 4 litte bestaan. 

Die familie, die droëhouttermiete ("Katotermitidae"), die "Rhinotermitidae", die "Hodotermitidae" en die "Serritermitidae" (met net een spesie, in die VSA) vorm saam die groep van die laer termiete. Hulle het almal Flagellate in die spysverteringskanale en hul neste is baie eenvoudig. Sowat 75 % van die resente termietspesies behoort tot die groep van die hoër termiete (familie "Termitidae"); wat oral in die trope voorkom. 

Hulle het geen simbionte nie, hulle bou hul neste op talle verskillende maniere en die soldate het meestal spuitorgane in plaas van sterk kake as verdedigingsmeganisme. Daar word 4 onderfamilies in die groep onderskei: die "Amitermitinae", die "Macrotermitinae", die "Termitinae" en die "Nasutermitinae", die grootste groep van almal met sowat 500 spesies. 

Termiete word in die volgende families onderverdeel:


Termiete woon in groot kolonies. Hulle is room-wit, sagte-lyf insekte met relatiewe groot bruin koppies en reguit antenna's. Termiete het nie 'n middellyf nie. Mannetjies en wyfies wat kan voortplant het vier vlerke wat afval na 'n kort vlug. Soldate het groot kake of snuite waarmee hulle verdedigende vloeistowwe kan spuit.

Termiete word in woude gevind, in neste wat hulle bo- of ondergronds bou. Hulle kan ook die hout in huise aanval. Termiete eet gras, humus, dooie hout, droeë mis en papier. Die eenvoudigste neste bestaan uit 'n aantal kamers en gange wat in hout of die grond uitgegrawe is. Die middelpunt van die nes is altyd die koninklike sel, waar die koningin en die koning bly. Die koningin word later so groot dat sy nie self kan beweeg nie en wanneer die koninklike sel te klein word, bou die arbeiders dit verder uit. Indien die kamer egter beskadig word en ŉ nuwe betrek moet word, dra die arbeiders haar daarheen. 

Ondergrondse neste word dikwels bokant die grond uitgebou en word dan miershope genoem. Dit is 'n ingewikkelde stelsel van kamers en gange wat uit 'n mengsel van grond, uitwerpsels, fyn hout en speeksel gebou word. Die buitekant van die miershoop is gewoonlik kliphard. Sommige spesies bou geweldig groot miershope wat 'n ewe groot bevolking huisves. 'n Vindingryke stelsel van gange en lugopeninge maak die sirkulasie van lug asook lugvogtigheid in die nes moontlik. Veral die neste van "Bellicositermes natalensis" en "Termes"-spesies is baie hoog (tot 2 m). 

Die spesies van Cubitermes se miershope is in die vorm van paddastoele, terwyl die nessies van "Apicotermes" ongeveer so groot soos 'n man se vuis is. In Australië word die sogenaamde kompastermiet aangetref, naamlik "Amitermes meridionalis", wat hulle neste (4 tot 5 m hoog) altyd skuins in 'n noord-suidrigting bou. Die "Nasutitermes"-spesies bou hulle neste in bome. Indien termiete buite die nes moet beweeg om by die kos te kom, bou hulle oordekte gange bo die grond tot by die voedselbron.

Na hul vlerke afval, paar die mannetjie en wyfie en soek hulle vir 'n nuwe plek om 'n nes te bou. Slegs die wyfie lê eiers. 'n Nimf word uit die eier gebore en word of 'n werker of gevleude mannetjie of wyfie wat dan die nes verlaat om te paar. 

Termiete se voedsel bestaan hoofsaaklik uit sellulose, die belangrikste bestanddeel van die plantaardige selwand. Alleseters kom hoofsaaklik onder die hoër ontwikkelde termiete voor en hulle eet alles, van blare, hout en lewende plantdele tot ontbinde plantmateriaal en die uitwerpsel van diere. Daar is ook spesies wat spesiale swamtuine in hul neste kweek waarmee die jong larwes gevoer word. 

Daar is ook spesies, die sogenaamde oestermiete, wat korsmosse en grasse in hulle neste opgaar en laat gis sodat die sellulose afgebreek word. Humuseters word in veral bosryke streke aangetref waar die grond humusryk is. Die laagste termietspesies is houteters. 

Die nathouttermiete leef van vogtige hout omdat dit al gedeeltelik deur bakterieë en swamme tot humus afgebreek is en dus baie skimmelweefsel bevat wat as voedsel dien. Nathouteters kan egter ook droë hout aantas wanneer hulle oor ŉ waterbron soos grondwater beskik. Die insekte maak die hout self nat. Droëhouttermiete het nie 'n verbinding met die grond nodig nie en kan water deur die afbreek van organiese stowwe verkry. 

Om die sellulose in die hout te verteer, is die termiete gashere van eensellige organismes met sweephare (flagellate) wat in die spysverteringskanale leef (dermsimbionte) en die fyn houtdeeltjies vir die gasheer opneem en verteer. Dit is nog nie duidelik hoe die termiete in hulle behoeftes vir stikstof voorsien nie. Die voedsel gaan verder deur die spysverteringskanale van verskeie ander termiete voordat dit heeltemal verteer is (trofalakse).

Termiete leef in groot familiegroepe (kolonies) waarin daar 'n bepaalde verdeling van gespesialiseerde take is. Omdat elke taak bepaalde eienskappe vereis, lyk die verskillende groepe of kastes binne die kolonie nie eenders nie. Die hoogste ontwikkelde kaste is die van die manlike en vroulike termiete wat geslagsorgane en vlerke ontwikkel en vir voortplanting en die stigting van nuwe kolonies verantwoordelik is (voortplanters). Hulle is die grootste van alle termiete, is duidelik gepigmenteer en het goed ontwikkelde saamgestelde oë. 

Die voor- en agtervlerke is langwerpig, geelbruin en byna ewe groot ("Iso-ptera" = "gelykvlerkiges"), met uitsondering van die primitiewer spesies. Die vlerke val later op 'n verswakte plekkie naby die lyf af wanneer 'n mannetjie en wyfie hul eie kolonie begin. Die mannetjie byt aan die agterkant van die wyfie vas terwyl hulle na ŉ geskikte plek vir 'n nuwe nes soek. Paring vind eers in die nuwe nes plaas. Die paar, bekend as die koning en koningin, bly op dieselfde plek (die koninginsel) bymekaar en bly die middelpunt van die kolonie. 

Die koningin se enigste taak is om eiers te lê, terwyl die koning haar van tyd tot tyd moet bevrug. By sommige spesies vind bevrugting slegs een keer plaas. Die koning en koningin lyk aanvanklik na mekaar, maar die agterlyf van die koningin word later geweldig groot vanweë die ontwikkeling van die eierstokke. Die koningin van die spesie "Bellicositermes natalensis" kan tot 16 cm lank en 4 cm breed word. Die koning se voortplantingsorgane ontwikkel ook verder en hy is weliswaar groter as enige ander lid van die kolonie, maar hy neem nie naastenby die afmetings van die koningin aan nie. 

Uit die eerste eiers broei vlerklose larwes (nimfe), waarvan die oorgrote meerderheid in arbeiders ontwikkel. Die broeisel word deur die koning en koningin self versorg, maar daarna is die arbeiders vir die instandhouding en bou van die nes en vir die voorsiening van water en voedsel verantwoordelik. Die arbeiderskaste is die grootste van almal en bestaan uit vlerklose, blinde en wit (kleurlose) insekte. Hulle het ronde koppe met sterk kake en 'n klein borsstuk (toraks). 

In verhouding daarmee is die agterlyf baie klein. Die arbeiders is onvrugbaar en saam met die pseudoarbeiders voer hulle die larwes en broei hulle uit. Soms word daar ook 'n subkaste arbeiders onderskei. Net soos die arbeiders is die soldate blind, vlerkloos en onvrugbaar. Hulle het egter goed  ontwikkelde kake waarmee hulle die kolonie teen indringers beskerm. Die soldate van hoër ontwikkelde termiete het boonop 'n spuitvormige klier aan die kop waaruit 'n  klewerige vloeistof na 'n indringer gespuit word. 

Veral by die subfamilie "Nasutermitinae" is die klier goed ontwikkel en neem dit in der waarheid die termiet se hele kop in beslag. Die nasuti-soldate is dus doeltreffend vir verdediging toegerus en het nie sterk kake nodig nie. Soldate kan ook volgens hulle grootte in verskillende klasse ingedeel word: die stadium tussen ŉ larwe en 'n volgroeide soldaat staan bekend as presoldaat. Afgesien van genoemde kaste bestaan daar nag 'n aantal soorte wat nie met sekerheid vasgestel kon word nie. 

Hulle kan in enige van die kastes ontwikkel, na gelang van die behoefte van die kolonie. Nimfe wat vlerkknoppe het, kan in voortplanters met vlerke ontwikkel, maar hulle kan ook in pseudo-arbeiders ontwikkel, in welke geval die vlerkknoppe sal verdwyn. Die pseudoarbeiders, wat baie soos die gewone arbeiders lyk, kan ook na enige kant toe ontwikkel. Hulle vorm in der waarheid 'n soort reserwekaste. Sekondêre of supplementere voort planters ontwikkel slegs wanneer die primêre (oorspronklike) koningspaar nie meer bestaan nie. 

Hulle is vrugbare mannetjies en wyfies wat uit pseudo-arbeiders of nimfe ontwikkel het, sonder om eers deur 'n stadium te gaan waarin die vlerke ontwikkel. Hulle het dus geen vlerke nie, maar kan klein vlerkknoppies hê (dit moet egter nie verwar word met die stompies wat oorbly nadat die eerste koningspaar hulle vlerke afgewerp het nie). Die ontwikkeling van die sekondêre voortplanters, wat al begin voortplant terwyl hulle in 'n larwestadium is, word neotenie genoem. Navorsing in die afgelope aantal dekades het bewys dat verskeie feronome vir die vorming van die verskillende kastes en die ewewig daartussen verantwoordelik is.  

Termiete speel 'n belangrike rol in die natuur omdat hulle dooie plantaardige materiaal afbreek en die grond verryk met hulle ondergrondse bedrywighede. Termiete is ook 'n belangrike bron van voedsel vir diere soos die miereters, en baie ander diere, meestal insekte, leef in en by die termiete se neste (termitofilie). Termiete woon soms saam met ander spesies, miere, bye en dies meer. 

In Afrika word miershope sedert die Oudheid as oonde gebruik, terwyl die miershoopklei vir pottebakkery gebruik word. In Suid-Amerika, Afrika en Asië is vlieënde rysmiere 'n belangrike bron van proteïene. Die insekte kan egter ook baie skade aanrig aan houtkonstruksies, meubels, klere, ensovoorts, en houtbalke kan hol gevreet wees sonder dat dit van buite sigbaar is. In die tuin- en landbou kan termiete hele oeste vernietig. Daar is vandag talle chemiese maniere waarop termiete bestry kan word.



</doc>
<doc id="66786" url="https://af.wikipedia.org/wiki?curid=66786" title="Vinette Ebrahim">
Vinette Ebrahim

Vinette Ebrahim is 'n Suid-Afrikaanse aktrise. Sy is veral bekend vir haar rol as "Charmaine Meintjies (née Beukes)" in SAUK2 se sepie "7de Laan". Sy vertolk die rol al sedert die jaar 2000 en daar word beplan dat sy die stel van dié produksie in Oktober 2019 sal verlaat wanneer haar karakter se storielyn tot 'n einde kom.

Ebrahim is 2008 benoem as Rapport/City Press se "Vrou van die Jaar" in die Kunste. In 2007 het sy die Kanna-prys op die KKNK ontvang as beste aktrise vir haar rol in "Boesman en Lena". In 2010 is sy benoem vir 'n Saftas (Suid-Afrikaanse Film en Televisie-toekenning).




</doc>
<doc id="66790" url="https://af.wikipedia.org/wiki?curid=66790" title="Live (musiekgroep)">
Live (musiekgroep)

Live is 'n Amerikaanse musiekgroep van York, Pennsylvania, wat bestaan uit Chad Taylor (hoofkitaar), Patrick Dahlheimer (baskitaar), Chad Gracey (tromme), en Chris Shinn (hoofsanger). Live se oorspronklike hoofsanger Ed Kowalczyk het die groep in November 2009 verlaat.

Live het wêreldwye sukses behaal met hul 1994 album, "Throwing Copper", wat agt miljoen kopieë verkoop het in die VSA. Die groep het 'n string treffers in die middel van die 1990's gehad, insluitende "Lightning Crashes", wat op die top van die "Billboard Hot Mainstream Rock Tracks Chart" was vir 10 agtereenvolgende weke, asook op die "Modern Rock Tracks Chart" (nou "Alternatiewe Songs") vir nege weke vanaf 25 Februarie tot 22 April 1995. Die muskiekgroep het meer as 20 miljoen albums wêreldwyd verkoop. Die verkope van hulle laaste drie ateljee-albums was maar beperk in die VSA, maar het groot sukses te behaal in Nederland, Suid-Afrika en Australasië.

In Maart 2012 het Chris Shinn, voorheen van die groep "Unified Theory", Ed Kowalczyk as hoofsanger vervang. In Desember 2016 het Ed weer vir Chris as hoofsanger vervang.






</doc>
<doc id="66796" url="https://af.wikipedia.org/wiki?curid=66796" title="Saktyd">
Saktyd

Saktyd is ’n Suid-Afrikaanse werklikheidsreeks wat tussen 17 Julie 2012 en 9 Oktober 2012 op die Afrikaanse betaalkanaal kykNET (kanaal 111 en 144) op DStv uitgesaai is. Die woord ‘saktyd’ verwys na die tyd wanneer ’n tydskrif of koerant gedruk moet word.

Die reeks is geloods in samewerking met Suid-Afrika se grootste, oudste en bekendste tydskrif, Huisgenoot, wat 13 deelnemers in verskillende take die kans gegun het om ʼn pos as joernalis by dié tydskrif los te slaan.

Die reeks is op Dinsdae om 19:30 uitgesaai, en is vyf keer in die week op kykNET herhaal: Woensdae om 10:30, Vrydae om 00:00 en 22:00, Saterdae om 15:30 en Sondae om 09:00.

In die finaal op 9 Oktober 2012 is die 26-jarige proefleser en kopieskrywer Christiaan Boonzaier van Kaapstad by Skouspel voor 'n gehoor van 6000 mense as die algehele wenner aangewys.

Volgens kykNET se bemarkingsbestuurder, Haddad Viljoen, is Saktyd se konsep deur Huisgenoot, kykNET en die produksiemaatskappy Homebrew Films geformuleer; die eindproduk is, volgens Viljoen, ’n eerste vir Suid-Afrika. Haidee Muller, verslaggewer by Huisgenoot en Saktyd-beoordelaar, is egter van mening dat die idee grootliks die geesteskind van Esmaré Weideman – voormalige hoofredakteur van Huisgenoot, YOU en Drum, en tans Media24 se Uitvoerende Hoof – is. Op haar beurt, het Weideman gesê dat die idee van Saktyd gebore is uit lesers en die publiek se versoeke om te weet wat dit verg om ʼn Huisgenoot-storie te skryf. Die program het dus, volgens Weideman, gepoog om vir aanhangers van Suid-Afrika se grootste tydskrif ʼn kykie te gee in die baie harde maar baie opwindende wêreld van weekblad-tydskrifjoernalistiek. Tegelykertyd, het Izelle Venter – hoofbeoordelaar en ook Huisgenoot, YOU en Drum se huidige hoofredakteur – gesê dat die Huisgenoot-span daagliks talentvolle mense soek om by Huisgenoot te werk – en vandaar die idee van Saktyd, wat 13 deelnemers in 13 episodes uitgedaag het om ʼn pos as joernalis by dié tydskrif te wen.

Saktyd se formaat is nie verskillend van ander werklikheidsreekse nie. In elk van die reeks se 13 episodes is uitdagings gestel wat basiese vaardighede getoets het – vaardighede wat ʼn persoon in die tydskrifbedryf benodig. Alhoewel daar aanvanklik berig is dat die beoordelaars die deelnemers een-vir-een sal uitstem, is daar in episode 3 (wat op 31 Julie 2012 uitgesaai is) twee wendings aangekondig:


Die deelnemer wat laaste oorbly word as die wenner gekroon.


Die prys is ’n jaarkontrak om as joernalis by Huisgenoot te werk.

[In alfabetiese volgorde volgens naam]

Die uitskakelingstabel wys watter deelnemers in elke episode veilig is (groen-blokkie) en watter deelnemers uitgeskakel is (rooi-blokkie). Deelnemers wat na Die Hok gestuur word en moontlik uit die kompetisie geskakel kon word, word met 'n geel-blokkie aangedui. Die finaliste is met 'n maroen-blokkie en die wenner met 'n blou-blokkie aangedui.

Die deelnemer(s) wat in elke episode uitgestem word verskyn heel onder, terwyl die deelnemers wat ná elke episode nog in die kompetisie oorbly in alfabetiese volgorde volgens naam gerangskik is.


In die eerste episode (wat op 17 Julie 2012 uitgesaai is) is Saktyd se drie beoordelaars – Izelle Venter, Wicus Pretorius en Haidee Muller – bekendgestel. Al drie lewer insette oor wat hulle in die perfekte kandidaat soek. Izelle neem kykers op 'n toer van die Huisgenoot-kantore wat twee vloere in die Naspers-gebou in Kaapstad beslaan. Van die sowat 150 redaksielede stel hulleself ook aan kykers voor.

Daarná word verskeie oudisies van die top-100-kandidate gewys (wat uit 1000 aansoeke aangewys is). Party sing en ander probeer die beoordelaars met lekkers omkoop; van die deelnemers weet nie wie Gill Marcus, Maria Ramos, Zahara of Angie Motshekga is nie, en meeste sukkel om die woorde 'onmiddellik' en 'Franschhoek' reg te spel.

Uiteindelik word net 13 uit die top-100 gekies om aan die program deel te neem. Elkeen in die top-13 stel hom/haarself aan die beoordelaars en kykers voor. Izelle kondig aan dat kykers in die volgende episode die deelnemers meer persoonlik, by hul huise, sal leer ken.


Die tweede episode (wat op 24 Julie 2012 uitgesaai is) begin met kort profiele oor elkeen van die 13 finaliste; die diverse groep word indiepte by hul huise, op die gholfbaan, in 'n gimnasium en by die see (om net 'n paar voorbeelde te noem) bekendgestel.

Daarná kondig Izelle (hoofbeoordelaar) aan dat 'n skemerkelkpartytjie ter viering van die deelnemers op die Naspers-gebou se dak vir hulle gehou sal word. Vele bekendes en belangrike mense in die media woon die partytjie by; nadat die Saktyd-finaliste aan hulle bekend gestel word, gaan die deelnemers met die bekendes om. Wat die deelnemers egter nie weet nie, is dat hulle eintlik inligting by die bekendes moet versamel om 'n 350-woord artikel binne 30 minute te voltooi. Dié skok word ná die partytjie aan hulle oorgedra. Izelle las ook by dat die persoon wat die swakste vaar uit die kompetisie gestem sal word.

Ná 30 minute se skryf word die artikels ingesamel. In 'n aparte kamer, weg van die deelnemers, lewer die beoordelaars fel kritiek op die artikels: volgens Izelle het baie min van die finaliste geluister na die opdrag; van hulle het ook oor hulleself geskryf, terwyl die artikel oor die bekendes moes wees. Wicus (beoordelaar) sê ook dat van die artikels hom naar maak.

Voor die deelnemers loof Izelle vir Jeannie, wie se artikel bo almal s'n uitgestaan het. Christiaan (Rooibaard), Leilani en Jurie word op hul beurt as teleurstellend beskryf. In die laaste minute van die program is dit egter Leveinia wat uitgestem word, nadat daar in haar artikel, volgens Izelle, nie een publiseerbare sin was nie.


In die derde episode (wat op 31 Julie 2012 uitgesaai is) word die deelnemers in twee spanne verdeel: Lilian word aangestel as die kaptein van die Komma-span (met Astrid, Christiaan [Rooibaard], Christian, Jeannie, en Tercia onder haar leiding), terwyl Elridus aangewys word as die Punte-span se kaptein (met Jolene, Jurie, Laura, Leilani en Leon onder sy vlerk).

Die top-12 word uitgedaag om Huisgenoot se Facebook-blad oor te neem en "likes" te genereer. Elke span kry 3 "posts" ('n teksboodskap; 'n teksboodskap met 'n foto, en 'n teksboodskap met 'n video). Die span wat die meeste "likes" genereer sal as die wenner gekroon word. Elke span word bygestaan deur twee beroemdes uit die Suid-Afrikaanse musiekbedryf: Wicus van der Merwe (wat die Komma-span bystaan) en Emo Adams (wat in die Punte-span meeding). Twee spanlede van elke span besoek ook die Kaapse radiostasie 94.5 Kfm, waar hulle op Elana Afrika se radioprogram luisteraars aanpor om hul bydraes op die Huisgenoot Facebook-blad te ondersteun.

Ná afloop van die taak loof Izelle (hoofbeoordelaar) die Punte-span se kreatiwiteit, wat vir hulle bykans 5000 "likes" gegenereer het – 'n rekord op Huisgenoot se Facebook-blad. Alhoewel hulle veel meer "likes" gekry het as die Komma-span se bykans 3500 "likes", bevraagteken Izelle en Wicus (beoordelaar) egter die Punte-span se integriteit. In een van hul "posts" het die Punte-span belowe om Emo Adams se hare af te skeer indien hulle 3000 "likes" kry; toe Huisgenoot-lesers hulle met bykans 5000 "likes" verras, het hulle teruggegaan op hul woord en nie die belofte uitgevoer nie. Volgens Izelle sou 'n Huisgenoot-werkgewer wat dieselfde integriteitlose besluite in die praktyk geneem het, 'n skriftelike waarskuwing ontvang. Weens hul roekelose besluit en skade aan die Huisgenoot-handelsmerk (met baie Facebook-aanhangers wat gedreig het om die Huisgenoot Facebook-blad as aanhangers te verlaat), is die wenners, die Punte-span, na Die Hok gestuur – 'n vertrek wat vir die eerste keer in Saktyd in dié episode bekendgestel is.

In Die Hok word die verloorspan ondervra oor besluite wat hulle in die taak geneem het. Nóg 'n nuutjie word met die deelnemers gedeel: vir die eerste keer moet hulle self een van hul mede-deelnemers uitstem. Die uitslag van die stemme is as volg:

Weens sy blaps op 94.5 Kfm (toe hy Emo Adams met Riaan Cruywagen misgis het) en sy algehele bydra tot die taak, word Leon uitgestem.


In die vierde episode (wat op 7 Augustus 2012 uitgesaai is), ontmoet die Komma-span (Astrid, Christiaan [Rooibaard], Christian, Jeannie, Lilian en Tercia) en die Punte-span (Elridus, Jolene, Jurie, Laura en Leilani) vir die drie beoordelaars by Paarl Media in Kaapstad — die grootste drukkery in Afrika en een van die grootstes in die Suidelike Halfrond; daar word weekliks sowat 400 000 Huisgenote hier gedruk.

Die spanne ontvang elk 300 Huisgenoot en Die Burger-kombinasiepakke en word uitgedaag om die pakke by verkeersligte en op straat in Durbanville, Kaapstad vir R20 te verkoop. Met aanvang van die taak gaan die Punte-span strategies te werk en fokus hul aandag op massaverkope: Jolene verkoop 100 kombinasiepakke aan die Universiteit Stellenbosch se bestuurskool, terwyl Elridus (komies) 50 aan sy ma verkoop. Die Komma-span, afgesien van Jeannie, het hul verkope op die verbygaande verkeer gefokus; Jeannie het die kombinasiepakke sorteer en die finansies behartig.

Met afloop van die taak kondig die Punte-span aan dat hulle al 300 van hul kombinasiepakke verkoop het, terwyl die Komma-span se eindtelling 110 is. Wicus (beoordelaar) en Haidee (beoordelaar) verras die deelnemers egter met 'n kinkel: elke span kry nog 500 Huisgenote, en moet dit by een van drie winkelsentrums verkoop: Cape Gate in Kraaifontein, Eden on the Bay in Bloubergstrand en die Liberty Promenade in Mitchells Plein. Met hul oorwinning in die eerste rondte, kies die Punte-span eerste Cape Gate, terwyl die Komma-span op Eden on the Bay besluit.

Weereens fokus die Punte-span op massaverkope: Leilani verkoop 300 van die 500 Huisgenote aan die winkelsentrum se sentrumbestuur, terwyl haar ander spanmaats op ander winkels en inkopiegangers fokus. Die Komma-span sukkel egter weer: Met aankoms het die spanlede besef dat Eden on the Bay grootliks Engelse inkopiegangers lok; meeste wil nie 'n Afrikaanse tydskrif koop nie.

Terug by die Naspers-gebou, kondig Izelle aan dat die Punte-span 713 (van 800) Huisgenote verkoop het — 'n heldedaad wat Izelle erken die beoordelaars self nie kon vermag nie. Die Komma-span het egter net 142 (van 800) tydskrifte verkoop en is die verloorspan; hulle word dadelik na Die Hok gestuur. In Die Hok erken Christiaan (Rooibaard) en Astrid dat die span goed saamgewerk het, maar dat hul keuse in 'n Engelse winkelsentrum 'n groot fout was. Volgens Jeannie moet Lilian die trekpas kry, omdat haar leiding nie sterk genoeg vir die span was nie; Jeannie erken wel dat Lilian nogtans 'n goeie taak gedoen het. Anders as in die vorige episode, kry die deelnemers nie die kans om self iemand uit te stem nie, en Izelle verras almal deur Lilian uit die kompetisie te skakel. Ná Lilian se vertrek, sê Christiaan (Rooibaard) in 'n onderhoud dat Lilian 'n baie goeie leier was, wat nie verdien het om uit die kompetisie geskakel te word nie; sy het net na haar span geluister en op die einde die verantwoordelikhede van 'n spanbesluit gedra. Volgens Lilian het Jeannie deurgaans haar outoriteit as leier ondermyn, en was dit Jeannie wat op 'n Engelse winkelsentrum met ryk inkopiegangers besluit het, teenoor 'n Afrikaanse winkelsentrum waar inkopiegangers nie geld het nie. Op haar beurt het Jeannie erken sy is lief vir haar spanlede, maar dat sy net op haarself en haar kanse in die kompetisie fokus; sy het ook gesê sy is bly sy het nog 'n kans om haarself in die kompetisie te bewys.


In die vyfde episode (wat op 14 Augustus 2012 uitgesaai is), is die oorblywende 10 deelnemers in nuwe spanne verdeel: die Komma-span sou voortaan uit Christian, Jeannie, Jolene, Laura en Tercia bestaan, terwyl Astrid, Christiaan (Rooibaard), Elridus, Jurie en Leilani die nuwe Punte-span is.

Die tema van die taak is groen en eko-vriendelik leef. Elke span moet 'n infografika met behulp van 'n Huisgenoot-illustreerder en -uitlegkunstenaar saamstel. Izelle (hoofbeoordelaar) maak dit duidelik dat elke infografika 'n 3D beeld moet bevat en dat die inligting feitelik korrek moet wees. Om inligting vir die infografika saam te stel is die Komma-span eers na 'n huis wat gedeeltelik eko-vriendelik is; hulle word deur Dave Pepler deur die huis vergesel om verslag te lewer oor maniere wat die huis nog meer kan “vergroen”. Die Punte-span is na 'n huis wat van die fondament af groen gebou is, en moet verslag lewer oor die proses van groen huisbou; hulle word deur die argitek Carl Morkel bygestaan.

Ná afloop van die uitstappies stel elke span hul infografika saam. Deurgaans loop die spanning hoog: Christian kritiseer Tercia se bydrae tot die taak, wat op haar beurt erken dat sy weens haar agtergrond as kinderoppasser en huishulp vir die eerste keer 'n Google-soektog gedoen nie; sy erken ook dat sy gedink het 'n groen huis net 'n huis is wat groen geverf is. By die Punte-span raak almal met Elridus geïrriteerd.

By die beoordeling loof Izelle die Punte-span se 3D beeld, maar sê dat hul teks nie vars en nuut genoeg is nie. Daarenteen, kritiseer Izelle die Komma-span se beeld wat nie 3D is nie; sy las ook by dat hulle kopieregskending gepleeg het deur nie hul bronne te verwys nie. Tog erken sy hul teks is van 'n uitstaande gehalte — só goed dat sy vir hulle die wen toeken. Dus word die Punte-span na Die Hok gestuur.

In Die Hok word die Punte-span gevra om een van hul eie spanlede uit te stem. Die uitslag is as volg:

Volgens Leilani gee Elridus net 50% in elke taak wat hy aanpak, terwyl Christiaan (Rooibaard) en Astrid albei aanvoer dat Elridus ongelooflik moeilik is om mee saam te werk. Elridus erken self dat hy nie goed in 'n span saamwerk nie, en word met 4 stemme teen 1 uitgeskakel.


In die sesde episode (wat op 21 Augustus 2012 uitgesaai is), is die Kommas (Christian, Jeannie, Jolene, Laura en Tercia) en die Punte (Astrid, Christiaan [Rooibaard], Jurie en Leilani) opdrag gegee om twee spesiale gaste en Huisgenoot-lesers — Leza van Heerden en Riana Gebhardt — met mooimaaksessies te bederf; Riana het by die Komma-span aangesluit, terwyl Leza by die Punte ingelyf is. Mode was die tema van die week. Elke span was verantwoordelik vir hul gas se hare, grimering en klere, en moes ook onderhoude met hul gaste voer om uit te vind watter wense in hul persoonlike lewens verryking nodig het; die spanne moes borge soek om daai wense te vervul. Ná afloop van die hele transformasie, moes dit op 'n dubbelblad in die Huisgenoot vasgevang word.

Eers is Christian, Jeannie en Tercia van die Kommas, en Astrid en Jurie van die Punte na Woolworths, waar hulle vir hul gaste klere moes uitsoek. Alhoewel die Punte die taak met gemak voltooi het, was ongelyke humeure by die Kommas te bespeur: Christian was geïrriteerd met Tercia, wat 5 keer in 'n ry die verkeerde grootte klere vir hul gas uitgesoek het. Volgens Jeannie, kan Tercia nie eers op 'n eenvoudige taak konsentreer nie, soos toe sy nie kon verstaan hoekom 'n vrou wat 'n grootte-22 kledingstuk dra nie in 'n grootte-10 kan inpas nie.

Volgende is Jolene en Laura van die Komma-span en Christiaan (Rooibaard) en Leilani van die Punte saam met hul gaste na 'n haarsalon, waar Christiaan (Rooibaard) erken het hy heeltemal buite sy gemaksone is. Laura, daarenteen, het erken dat sy graag as stilis by Huisgenoot se aanvullende-tydskrif Huisgenoot-MOOI (wat fokus op mode) sal wil werk.

Die spanne is herenig toe hul gaste se grimeersessie hul mooimaaksessies afgerond het. Daarná het Leilani (Punte) en Laura (Kommas) aan Wicus (beoordelaar) en Haidee (beoordelaar) vertel watter wense hulle van hul gaste vervul het: Leilani het vertel dat Leza graag saam met haar familie op 'n lekker, goeie vakansie wil gaan — 'n wens wat die Punte vervul het. Borge het Leza en haar gesin na Knysna genooi (waar Leza en haar man hul wittebrood gevier het), en MSC Cruises het beloof om 'n vier-nag bootreis te skenk. Laura het op haar beurt vertel dat Riana graag haar studies wil voortsit. CityVarsity en die Stellenbosch Instituut vir Fotografiese en Multimedia Studies het albei 'n kursus geborg wat Riana later kan volg.

Ná afloop van die samestelling van die dubbelblad, het Izelle albei spanne geloof vir werk wat, volgens haar, publiseerbaar is. Alhoewel sy gedink het die Kommas se mooimaaksessie het beter gelyk, het sy hul kopie as "stroperig" beskryf, wat gewys het hulle het nie hul leser in gedagte gehou nie. Die Kommas, daarenteen, het weer, volgens Izelle, kopie gelewer met diepte wat gewys het dat hulle goeie onderhoudvaardighede gebruik het om regtig hul gas te leer ken. Vanweë hul swak teks, het Izelle die Punte na Die Hok gestuur.

In Die Hok het dit na vore gekom dat Christian Jeannie en Laura se kopie geredigeer het, alhoewel hulle hom gevra het om dit nie te doen nie; hy was dus die rede vir hul swak kopie. Izelle het die span gevra om iemand uit te stem. Die stemme was as volg:

Alhoewel Laura vir Christian gestraf het met 'n stem teen hom, het Jeannie in 'n wending nié vir Christian gestem nie, alhoewel hy direk verantwoordelik was vir haar swak kopie. Christian en Jolene het gesê dat Tercia net nie by die span se pas kan byhou nie, en met 3 stemme teen haar het sy die trekpas gekry. Christian het met 2 stemme teen hom net-net 'n vertrek uit die program vrygespring. Tercia het betraand gesê dat sy verraai voel.


In episode sewe (wat op 28 Augustus 2012 uitgesaai is) besoek die top-8 die Jan Kriel-skool vir Buitengewone Onderwys in Kuilsrivier. Soos Izelle (hoofbeoordelaar) hulle meedeel, is onderwys 'n saak wat Huisgenoot baie na aan die hart lê; dit is ook die tema van hul eerste indiwiduele taak. Die Punt- en Komma-span word ontbind sodat elkeen kan wys wat die standaard van hul skryfwerk is.

Die deelnemers word twee-twee opgedeel en moet 'n klas van een van die onderwysers by die skool bywoon. Ná afloop van die klas, kry elke deelnemer net 15 minute om 'n onderhoud met die onderwyser te voer en moet dan binne slegs 2 uur 'n 1000-woord artikel oor die onderwyser saamstel. Elke deelnemer móét ook 'n kort stukkie in hul artikels inwerk oor hul eie gunsteling-onderwyser op skool. Die artikels word daarná na Wicus (beoordelaar) gestuur.

By beoordeling lewer Izelle kritiek op elkeen se artikels. Meeste word oor die vingers getik, o.a. Jolene, wat nie die opdrag korrek uitgevoer het nie, Jurie, wat geen aanhalings in sy artikel gebruik het nie, Laura, wat sleg spel, en Leilani, wat nie paragrawe in haar teks gebruik nie. Daarenteen word Christiaan (Rooibaard) en Christian se skryfwerk geloof; Izelle sê grappenderwys dat Christiaan (Rooibaard) se artikel so goed was dat sy hom 'n klapsoen wil gee. In 'n wending kondig sy ook aan dat die vier swakste deelnemers weer 'n kans sal kry om hulleself te bewys deur die volgende dag 'n tweede onderhoud te voer en artikel te skryf met 'n leerder van dieselfde skool. Die swakste van die vier sal uitgeskakel word.

Die volgende dag ontmoet Jolene, Jurie, Laura en Leilani – die vier in gedrang – vier van die Jan Kriel-skool se leerders by Butterfly World net buite Stellenbosch. Elkeen voer in-diepte onderhoude en kry dan weer die kans om artikels saam te stel. Dit word weer na die beoordelaars gestuur.

In Die Hok beoordeel Izelle weer die artikels. Sy noem dat al vier die kritiek van hul eerste artikels omgeswaai en toegepas het – veral Laura, wat beïndruk het, alhoewel sy die hele episode deur erken het dat haar skryfwerk nie haar sterkste bate is nie. Ná elke deelnemer motiveer hoekom hulle nog 'n kans in Saktyd gegun moet word, besluit Izelle dat elkeen 'n tweede kans verdien. Niemand word in die episode uitgeskakel nie.


In episode agt (wat op 4 September 2012 uitgesaai is) word die top-8 in twee groepe van vier gedeel, wat elkeen om die beurt 'n kort onderhoud met 'n akteur uit die kykNET-drama Vloeksteen voer: Christiaan (Rooibaard), Christian, Jurie en Laura kuier by Erica Wessels, terwyl Astrid, Jeannie, Jolene en Leilani by Albert Maritz aangaan.

Ná afloop van die onderhoude bestuur elke deelnemer 'n Huisgenoot-fotograaf om foto's te neem vir 'n artikel wat uit die onderhoud gespruit het. Volgens die fotograwe het Christiaan (Rooibaard), Jurie en Leilani se leiding die beste resultate gelewer. Daarná kry die deelnemers weer 2 uur om 'n 1250-woord artikel saam te stel. Hul eerste pogings word na Wicus (beoordelaar) vir beoordeling gestuur.

By beoordeling sê Wicus dat meeste van die deelnemers se artikels redbaar is, maar hy kritiseer Laura fel oor haar slegte spelling, wat reeds in 'n vorige episode daaroor gewaarsku is; Wicus sê dat hy haar uit die kompetisie sou stem as hy die kans gegun sou word. Leilani word op haar beurt as 'n slegte skrywer gebrandmerk. Daarenteen word al die deelnemers gewaarsku om 'n oog op Christiaan (Rooibaard) te hou, wat volgens Wicus die deelnemers se grootste kompetisie is. Op grond van sy goeie vertoning in die vorige episode, word Christiaan (Rooibaard) weer uitgesonder vir 'n goeie artikel. Jurie word ook uitgesonder vir 'n ongelooflike artikel, alhoewel Wicus aanvanklik agterdogtig is oor Jurie se drastiese vordering; hy laat Jurie belowe dat hy nie plagiaat gepleeg het nie.

Die deelnemers kry weer skryftyd om Wicus se raad toe te pas en kry dan hulp van 'n uitlegkunstenaar om hul teks en foto's op 'n dubbelblad uit te lê. Daarná word die finale produk deur die hele beoordelaarspan beoordeel.

Christiaan (Rooibaard) se finale produk word weer geloof, terwyl daar vir Jeannie gesê word dat sy Wicus se tyd gemors het deur nie sy raad toe te pas nie. Christian word ook gekritiseer omdat sy foto's herhalend en vervelig vir die leser is en alhoewel Leilani se foto's, volgens die beoordelaars, die beste in die groep is, het haar artikel heeltemal platgeval. Christian, Jeannie en Leilani se swak vertonings laat hulle weer in Die Hok beland.

Al drie deelnemers kry die kans om te motiveer hoekom hulle nog 'n kans in die kompetisie verdien. Die deelnemers kry nie die kans om mekaar uit te stem nie en op grond van haar swak skryfwerk, gee Izelle (hoofbeoordelaar) vir Leilani die trekpas.


In episode nege (wat op 11 September 2012 uitgesaai is) deel Wicus (beoordelaar) met die deelnemers dat hulle die stel van 'n musiekvideo sal besoek en 'n Tempo-blad — Huisgenoot se weeklikse musiekblad — met teks, nuus, Twitter-twiets, foto’s en 'n CD-resensie sal moet vul; die musiekvideo is verfilm vir Huisgenoot se Liedjieskryfkompetisie.

Op stel ontmoet die deelnemers vir Valiant Swart en Bok van Blerk – twee van Afrikaanse musiek se gesogste sterre – en samel inligting van hulle in. Maar die deelnemers is duidelik angstig: Volgens Christian is almal bang vir mekaar se skryfwerk, wat duidelik is uit Laura se taktiek toe sy die span wat op die musiekvideo werk, gevra het om nie inligting aan die ander deelnemers te verskaf nie.

Terug in die Naspers-gebou begin die deelnemers om 'n Ray Dylan-album te resenseer, hul Tempo-blaaie te skryf en met behulp van 'n uitlegkunstenaar uit te lê. Christiaan (Rooibaard), Jeannie en Jolene sê om die beurt dat Christian hulle almal irriteer, maar volgens Christiaan (Rooibaard) sal Christian nie uit die kompetisie geskakel word nie, omdat sy blad van 'n goeie gehalte is.

Tog sê Izelle (hoofbeoordelaar) by beoordeling dat almal se blaaie nie regtig fabelagtig is nie, maar tog 'n publiseerbare standaard handhaaf. Alhoewel Jeannie en Jurie geloof word vir oulike elemente op hul blaaie, word Jurie vasgevat omdat hy feitefoute in sy artikel gemaak het — foute wat gespruit het uit verkeerde inligting oor Wicus van der Merwe wat Valiant en Bok grappenderwys op stel vertel het; die deelnemers word aangeraai om altyd meer as een bron te raadpleeg. Maar dis Jolene wat deur Izelle uitgesonder word as die persoon wat die meeste beïndruk het, omdat sy haar akademiese-skryfstyl uiteindelik met die Huisgenoot-skryfstyl vervang het; sy word met immuniteit beloon. Die ander ses deelnemers word almal na Die Hok gestuur.

In Die Hok mors Izelle geen tyd met die deelnemers nie en spreek Laura aan wat vir 'n derde week in 'n ry spelprobleme gehad het. Laura se kardinale fout was dat sy Valiant se naam verkeerd gespel het. Omdat sy nie, volgens Izelle, genoeg omgee nie, is sy dadelik uitgeskakel.

In 'n verrassende wending kondig Izelle aan dat sy nog nie klaar is met die deelnemers nie. Sy verduidelik aan die groep dat die beste joernaliste baie goeie spanwerkers is, en vra die deelnemers om te kies wie hulle dink nie hierdie kwaliteit besit nie. Die uitslag van die stemme is as volg:

Volgens Astrid, Christiaan (Rooibaard) en Jeannie fokus Christian te veel op homself en gee nie genoeg ondersteuning in spanwerk nie, alhoewel Christiaan (Rooibaard) bylas dat Christian 'n ongelooflike individuele speler is. Met drie stemme teen hom, word Christian uitgeskakel. Ná afloop van sy uitskakeling sê Christian dat hy – nes Lilian in Episode 4 – verraai voel deur Jeannie, wat voorgegee het dat sy een van sy beste vriende in die program is.


In episode 10 (wat op 18 September 2012 uitgesaai is) word die top-5 aan Huisgenoot se legendariese kosredakteur, Carmen Niehaus, voorgestel; Carmen vul, volgens Haidee (beoordelaar), dié pos reeds 21 jaar. Die deelnemers kry opdrag om elkeen ’n kosblad saam te stel, en moet dit vul met ’n resep en 200-woord inleiding wat iets van hul erfenis vertel. Die deelnemers moet elkeen die bestanddele vir hul resep aankoop, twee kokke in die Huisgenoot-toetskombuis opdrag gee hoe om die resep voor te berei, en dan stilering behartig vir ’n fotograaf wat foto’s van hul disse sal neem. Die eindresultaat moet op ’n enkelblad uitgelê word.

Ná elke deelnemer ’n familielid bel om ’n resep by hulle te kry, gaan koop hulle bestanddele en rekwisiete. Daarná is elke deelnemer een-vir-een in die toetskombuis om hul resepte voor te berei: Astrid se groenboontjiebredie, Jeannie se malvapoeding, Jolene se kerriemaalvleis en Jurie se bobotie word almal deur Wicus (beoordelaar) as koningskos beskryf, maar Christiaan (Rooibaard) se malvapoeding flop – hy beskryf dit self as iets wat soos pampoen lyk. Volgens ’n kok in die kombuis skort niks met Christiaan (Rooibaard) se resep nie, maar ’n te diep bak het veroorsaak dat die beslag nie heeltemal kon bak nie. Nietemin kon Carmen die resep red en ’n bakkie van die poeding vir fotografie voorberei.

Gedurene bladuitleg vorder almal vlot, alhoewel Christiaan (Rooibaard) bekommerd erken dat net een van sy foto’s – weens die onklaar, ongebakte poeding – regtig bruikbaar is. Maar sy bekommernisse was verniet toe Carmen by beoordeling sy opvoedkundige blad en skryfwerk loof. Jeannie word op haar beurt ook deur Haidee geprys vir ’n uitstaande blad. Alhoewel Izelle (hoofbeoordelaar) sê dat Astrid se blad slordighede bevat (soos dat sy die woord ‘peper’ verkeerd gespel het), word meeste van die kritiek na Jolene en Jurie gerig: Albei het, volgens die beoordelaars, hul resepte te gekompliseerd neergepen en stappe in die voorbereiding van die resep oorgeslaan. Op ’n punt in die kompetisie waar geen van die deelnemers kan bekostig om foute te maak nie, word Jolene en Jurie na Die Hok gestuur.

In Die Hok kry Jolene en Jurie kans om te motiveer hoekom hulle in die kompetisie moet bly, maar dit is Jolene se motivering wat platval; sy word dadelik deur Izelle uitgeskakel.

In ’n klein wending vra Izelle vir Jurie om vier koeverte na Astrid, Christiaan (Rooibaard) en Jeannie te neem en dit saam met hulle oop te maak. Daar gekom, ontdek die top-4 dat elkeen ’n vliegtuigkaartjie na ’n onbekende bestemming ontvang het…


In episode 11 (wat op 25 September 2012 uitgesaai is) is die top-4 vroeg-vroeg op die Kaapstad Internasionale Lughawe, waar hulle na ’n onbekende bestemming vlieg. Alhoewel almal bespiegel dat hulle volgende taak in Bloemfontein wag en die vliegtuig tog daar land, klim hulle nie af nie en vlieg verder na Johannesburg.

Daar gekom, ontmoet hulle Izelle (hoofbeoordelaar) en Ernst Swart, ’n publisiteitsbeampte, by Stark Studios, waar die kykNET-sepie Binneland geskiet word. Elkeen kry twee leë Huisgenoot-bladsye en word gevra om dit met ’n storie van hul keuse te vul. Elke storie moet ’n “scoop”-element bevat, wat beteken dat elke deelnemer op die stel moet rondbeweeg en ’n nuwe, vars storie by die akteurs moet uitsnuffel.

Astrid besluit om ’n Local is Lekker-blad te doen met Binneland se 1500ste episode as haar hoofstorie, terwyl Jurie ’n profiel oor jong talent in die sepie skryf. Christiaan (Rooibaard) snuffel uit dat ’n bekende Isidingo-akteur haar rol vir ’n rol in Binneland gaan verruil, terwyl Jeannie ook ’n Local is Lekker-blad met 'n storie oor tatoeëermerke op stel as nuwe nuus kies. Alhoewel Astrid en Jurie goed vorder, met Ernst wat Astrid as die uitblinker uitwys, spartel Jeannie om nog stories vir haar blad te kry. En alhoewel Christiaan (Rooibaard) se storie groot nuus is, en hy ook volgens Ernst ’n goeie storie beet het, worstel hy met etiese kwessies, nadat die akteur met wie hy ’n onderhoud voer hom vra om die inligting weens kontraktuele verpligtinge vertroulik te hou.

In Kaapstad word die top-4 almal vel deur die beoordelaars gekritiseer: Astrid het die meeste van haar blad met foto’s gevul en haar teks afgeskeep, terwyl Christiaan (Rooibaard) hewig gekritiseer word omdat hy nie sy storie ordentlik gebreek het nie; Jurie word ook gekritiseer vir swak skryfwerk. Alhoewel Jeannie op haar beurt gekritiseer word omdat sy nie die regte inligting in haar brokkies ingesluit het nie, word haar produk tog as die beste in die groep beskryf. Sy word dadelik met ’n outomatiese plek in die top-3 beloon, terwyl die ander na Die Hok gestuur word.

In Die Hok word elkeen gevra om te motiveer hoekom hulle in die kompetisie moet bly. Nadat Izelle goed daaroor dink, skakel sy Jurie (wat ná 11 episodes reeds ses keer in Die Hok was) uit die reeks, omdat hy, volgens haar, die enigste van die drie is wat nie sy foute sal kan regmaak nie.


In die voorlaaste episode (wat op 2 Oktober 2012 uitgesaai is) word die top-3 opdrag gegee om hulleself in die skoene van haweloses te plaas en ’n unieke storie te skryf oor ’n nag in die lewe van ’n hawelose. Elke deelnemer kry R100, ’n slaapsak en ’n flitslig. Hulle ontmoet ’n groepie haweloses in Kaapstad met wie hulle onderhoude voer en vir hulle wys waar hulle die aand in die buitelug sal oornag.

Alhoewel die uitdaging vir Astrid ’n avontuur is en Christiaan (Rooibaard) sê dat die mens mens storie die joernalistiek is waarin hy belangstel, erken Jeannie dat die uitdaging heeltemal bo haar vuurmaakplek is. In die vroeë oggendure in die Kaapse winter, vind al drie dit egter moeilik om in die bitterkoue aan die slaap te raak.

Ná die nag op straat ontmoet die top-3 die beoordelaars vir ontbyt om die ervaring mondelings met hulle te deel. Daar gekom, word elke deelnemer verras met ’n familielid wie hulle gedurende die reeks nie kon sien nie. Ná ’n kort ontbyt kry elke deelnemer tyd om hul artikel te skryf.

By beoordeling sê Izelle (hoofbeoordelaar) dat daar in al drie artikels sowel goeie as slegte elemente was, en sy stuur al drie na Die Hok. Dáár word Christiaan (Rooibaard) se artikel as fenomenaal beskryf, alhoewel sy slot platgeval het; so ook word Astrid as fenomenaal beskryf, alhoewel sy nie die opdrag korrek uitgevoer het, deur genoeg inligting oor haarself in die storie in te werk nie. Maar Jeannie kry die meeste kritiek, omdat haar artikel nie genoeg konteks geskets het om die leser in die wêreld van die hawelose te verplaas nie. Sy word net voor die finaal uitgeskakel, met net Astrid en Christiaan (Rooibaard) oor wat sake moet uitspook vir die droompos by Huisgenoot.


In episode 13 – die slotepisode – (wat op 9 Oktober 2012 uitgesaai is), ontmoet die top-2, Astrid en Christiaan (Rooibaard), die beoordelaars in die opdragkamer. Daar lewer elke beoordelaar kommentaar oor die vorige 11 deelnemers wat reeds uit die reeks geskakel is. 'n Huldeblyk aan hulle vul die eerste derde van die episode.

Daarná kry die top-2 twee opdragte: eers moet hulle onderhoude met mekaar voer, waarin hulle voorgee dat die ander een die wenner van die reeks is; daarná moet elkeen 'n formele werksonderhoud bywoon voor die drie beoordelaars en vier ander: Nadia Sadovsky (Huisgenoot se adjunk- en nuusredakteur), Lara Atson (Huisgenoot-joernalis), Linda Pietersen (YOU se redakteur) en Wilmer Muller (Huisgenoot, YOU en Drum se digitale hoof). Albei voer hul onderhoude met mekaar en daarná die werksonderhoud voor die paneel met sukses uit. Alhoewel die bykomende vier paneellede beïndruk is met die top-2 en bly is dat hulle nie die wenner hoef te kies nie, is meeste gaande oor Christiaan (Rooibaard): Linda Pietersen beskryf hom as "genotvol", terwyl Nadia Sadovsky Izelle vra of sy hom self kan aanstel.

In Die Hok beaam Izelle die kommentaar oor Christiaan (Rooibaard), nadat sy sê dat dit 'n skande is dat hy deur die media-industrie oorgesien is. Vir Astrid beskryf sy as 'n sensitiewe mens wat 'n joernalis in murg en been is. Net voor sy die aankondiging wil maak, breek sy egter die spanning toe sy aankondig dat die wenner eers later by Skouspel in Sun City aangekondig sal word. Albei sou dus amper vier maande moet wag voor die finale wenner aangekondig word.

Vier maande later is Astrid en Christiaan (Rooibaard) by Skouspel op hul senuwees – en tereg so, toe hulle saam met die beoordelaars en kykNET se kanaalhoof, Karen Meiring, voor 'n gehoor van 6000 op die Skouspel-verhoog saamdrom. Dáár word 'n emosionele Christiaan (Rooibaard) as die wenner aangekondig. Ná afloop van die aankondiging sê Christiaan (Rooibaard) dat die pos hom intimideer, maar dat dit 'n goeie ding is, omdat hy daagliks by sy nuwe "familie" uitgedaag wil word. Hy eindig die reeks skertsend en hoop dat niemand hom sal terg oor die trane wat hy ná die aankondiging gestort het nie.


Die seisoen eindig hier.

In die Huisgenoot van 6 September 2012 het die tydskrif se redakteur, Julia Viljoen, in 'n redakteursbrief geskryf dat Saktyd weekliks een van kykNET se top-10 gewildste programme is, met kykertalle wat episode sewe op 28 Augustus tot die agtste plek opgestoot het.



</doc>
<doc id="66797" url="https://af.wikipedia.org/wiki?curid=66797" title="Werklikheidsreeks">
Werklikheidsreeks

'n Werklikheidsreeks is 'n televisieprogram waarin nie toneel gespeel word nie, maar die kyker gebeure kan sien soos dit in die werklikheid plaasgevind en opgeneem is. Werklikheidsreekse maak gewoonlik nie van professionele akteurs gebruik nie, maar beeld gewone mense in dramatiese of humoristiese omstandighede uit. Sulke programme sluit TV-speletjies, vasvra-programme en ontdekkingstogte in. Dokumentêre programme, nuus en sport-programme word nie as werklikheidsreekse beskou nie.

Voorbeelde van Afrikaanse werklikheidsreekse:

Enkele bekende Engelse werklikheidsreekse ter illustrasie:


</doc>
<doc id="66798" url="https://af.wikipedia.org/wiki?curid=66798" title="Hibernian FC">
Hibernian FC

Hibernian FC is 'n Skotse sokkerspan in Edinburgh, wat in die Scottish Premier League speel. Die span se tuisveld is die Easter Road, wat 'n kapasiteit van meer as 20 000 toeskouers het. "Hibs" het vier keer die Skotse titel gewen en die ondersteuners van die klub het sterk mededinging met die ander klub in "Edinburgh": Hearts. Die derby staan bekend as die Edinburgh Derby.




</doc>
<doc id="66799" url="https://af.wikipedia.org/wiki?curid=66799" title="President van Frankryk">
President van Frankryk

Die President van Frankryk, of President van die Franse Republiek (Frans: "Président de la République française"), is die staatshoof van Frankryk. 

Die Franse Republiek het sedert 1848 'n president onder die Tweede Republiek. Sedertdien is hierdie funksie oorgeneem deur die 24 presidente wat daarin geslaag het as leiers van die Franse staat 1848-1852, 1871-1940 en vanaf 1947 onder die tweede, derde, vierde en vyfde Republieke. Hulle het almal in die Élysée-paleis in Parys gewoon, met die uitsondering van Adolphe Thiers.

Sedert 1962 word die president verkies deur 'n presidensiële verkiesing, deur middel van direkte algemene verkiesings. Dit is die mees gesogte politieke amp in Frankryk, deur die orde van die protokol, maar ook as die verpersoonliking van die owerheid gesag. Die president is die hoof van die staat in Frankryk, die hoof van die leër, die mede-Prins van Andorra en die borg van die Grondwet van die Vyfde Franse Republiek. Dit speel 'n prominente rol in die buitelandse beleid.



</doc>
<doc id="66801" url="https://af.wikipedia.org/wiki?curid=66801" title="Televoering">
Televoering

Televoering, ook teleportering of teleportasie (vanaf Grieks: τῆλε "tele", "afgeleë" en Latyns "portare", "dra", "bring"), is die oordrag van materie van die een plek na 'n ander sonder om die fisiese ruimte tussen hulle te betree. Bykans op dieselfde oomblik verdwyn 'n voorwerp op een plek en verskyn op 'n ander. 

'n Denkbeeldige masjien wat in die wetenskapsfiksieverhale gebruik word, staan bekend as die "televoerder" of "teleporteerder". Die term is die eerste keer in 1931 deur die Amerikaanse skrywer en joernalis Charles Fort gebruik en is veral bekend uit "Star Trek" "Beam me up, Scotty!".


</doc>
<doc id="66803" url="https://af.wikipedia.org/wiki?curid=66803" title="Dagboek">
Dagboek

'n Dagboek is 'n opname (gewoonlik in handgeskrewe vorm) van inskrywings wat volgens datum ingedeel word wat terugvoering gee oor gebeurtenisse binne 'n dag of ander tydperk. 'n Persoonlike dagboek kan die weergee van iemand se ervaringe, denke, idees en gevoelens insluit en is daarom 'n egodokument. Dit kan ook kommentaar lewer oor gebeurtenisse wat die skrywer nie regstreeks raak nie. Iemand wat dagboeke skryf staan bekend as 'n dagboekhouer of dagboekskrywer.
'n Dagboekskrywer kan namens 'n ander persoon ook dagboek byhou.
Dagboeke binne organisasies speel 'n belangrike rol, soos te sien binne regerings, algemene grootboeke en militêre diensrekords.

Vandag word die term "dagboek" meestal gebruik vir persoonlike dagboeke wat gewoonlik bedoel is om privaat te bly of tot vriendskaplike mededeling beperk te word. Daarom is daar party wat van 'n slot voorsien word. Die woord "joernaal" word ook soms gebruik vir "dagboek", maar gewoonlik het 'n dagboek dag-tot-dag-inskrywing, terwyl 'n joernaal weer meestal om één belangrike gebeurtenis draai en die skrywery aaneenlopend geskied.

'n Dagboek kan wel inligting verskaf vir gedenkskrifte, outobiografie of biografie, maar word gewoonlik nie geskryf met die doel om uitgegee te word nie, omrede dit vir die skrywer se eie gebruik is. Die doel van 'n dagboek wissel natuurlik van skrywer tot skrywer.

"Dagboek" omvat sowel gedrukte, geskrewe of elektroniese inskrywings, soos webjoernale.

Voordele verbonde aan elektroniese dagboeke sluit in:

Nadele verbonde aan elektroniese dagboeke sluit in:

Saamgevat is elektroniese dagboeke meer gedetailleerd, leesbaar en vryelik beskikbaar, maar skiet te kort aan spontaneïteit en privaatheid en dimensie.


</doc>
<doc id="66804" url="https://af.wikipedia.org/wiki?curid=66804" title="Charon">
Charon

Charon kan moontlik na een van die volgende sake verwys:



</doc>
<doc id="66805" url="https://af.wikipedia.org/wiki?curid=66805" title="Charon (maan)">
Charon (maan)

Charon (Grieks: "Χάρων") is die grootste en naaste van die vyf bekende mane van die dwergplaneet Pluto. Sy gemiddelde deursnee is 1 212 km, wat effens meer as die helfte van die deursnee van Pluto uitmaak. Dit is in vergelyking met ander mane in die sonnestelsel buitengewoon groot.

Die maan is op 22 Junie 1978 deur die Amerikaanse sterrekundige James W. Christy ontdek, byna 50 jaar ná die ontdekking van Pluto. Ná die ontdekking van Nix en Hidra in 2005, die ontdekking van Kerberos in 2011 en Styx in 2012 word Charon ook (134340) Pluto I genoem. 

Op 14 Julie 2015 het die "New Horizons"-sending foto's van Charon en Pluto na die aarde gestuur. Die ruimtetuig was op daardie stadium 12,500km vanaf Pluto en 466,610 km vanaf Charon.

Charon was eers bekend onder die tydelike naam S/1978 P 1. Op 24 Junie 1978 het Christy die naam "Charon" voorgestel as ’n weergawe van sy vrou, Charlene, se bynaam, "Char". Ondanks ander voorstelle het hy aangedring op dié naam toe hy uitvind dit verwys na ’n figuur uit die Griekse mitologie – Charon is die bootsman van die dooies en word verbind met die god Hades, wat in die Romeinse mitologie Pluto genoem word. Die Internasionale Sterrekundevereniging (IAU) het die naam in 1985 goedgekeur en op 3 Januarie 1986 bekend gestel. 

Die ander mane (Styx, Nix, Hidra en Kerberos) het ook name gekry uit die Griekse mitologie wat met die onderwêreld verband hou.

Op basis van die LORRI ("LOng-Range Reconnaisance Imager") se resultate van die New Horizons besoek aan die Plutostelsel word gedink dat Charon 'n ondergrondse oseaan gehad moet hê, wat aanvanklik deur die radioaktiwiteit in sy binneste vloeibaar gehou is. Later het egter die hele oseaan bevries. En omrede ys uitsit wanneer dit bevries het die kors van die maan daardeur gebars. Die gevolg is klowe wat 1 800 km lank en 7,5 km diep is. 


</doc>
<doc id="66806" url="https://af.wikipedia.org/wiki?curid=66806" title="Kenneth McArthur">
Kenneth McArthur

Kennedy Kane McArthur (10 Februarie 1881, Dervock - 13 Junie 1960, Potchefstroom) is 'n maratonatleet wat die goue medalje op 14 Julie 1912 tydens die Olimpiese Spele in Swede gewen het.

McArthur is gebore in Dervock, Noord-Ierland. Hy het na Suid-Afrika gekom tydens die Tweede Vryheidsoorlog gedurende 1901 en by genl.maj. Robert Baden-Powell se Suid-Afrikaanse polisiemag (SAC) aangesluit. Hy doen eers diens by Lindequesdrift, die Vaalrivier, by Kraalkop en later by Bank naby Carletonville. Hy werk ten einde laaste by Potchefstroom.

Hy ontmoet Johanna Jacoba Christina (Joey) Louw in Potchefstroom. Sy was in die konsentrasiekamp by Klerksdorp en slegs veertien jaar oud aan die einde van die oorlog. Hulle is eers in 1921 getroud.

McArthur wen sy eerste maraton oor 57 km tussen Klerksdorp en Potchefstroom in 1904. Hy neem ook aan veldwedlope deel en onder meer die Johannesburg-Krugersdorp wedloop, die Wanderes-maraton, die Suid-Afrikaanse maraton in 1908 en ook die Argus-maraton in 1910.



</doc>
<doc id="66841" url="https://af.wikipedia.org/wiki?curid=66841" title="Kuskatoenboom">
Kuskatoenboom

Die Kuskatoenboom ("Hibiscus tiliaceus") - ook bekend as die Kusvuurblom - is 'n klein boompie en enigste spesie van die "Hibiscus"-genus wat werklik 'n klein boompie word. Dit groei aan die kus vanaf Port Elizabeth tot in Mosambiek. Hier vorm dit dikwels some om riviermondings en getyriviere. Die blomme is skoupelagtig en groot. Hulle is eers geel en word later appelkooskleurig namate hul ouer word. Die stingels en takke is lank en buigbaar. In Engels staan die boom bekend as die "Lagoon hibiscus".




</doc>
<doc id="66842" url="https://af.wikipedia.org/wiki?curid=66842" title="Gladblaarbaakhout">
Gladblaarbaakhout

Die Gladblaarbaakhout ("Greyia sutherlandii") is klein boompie wat in bergagtige dele groei, noord van die Groot-Keirivier deur KwaZulu-Natal tot in Mpumalanga. Dit is inheems aan Suid-Afrika en is op die SANBI-rooilys as 'veilig' (LC) gelys.

Gedurende blomtyd het die boom aanskoulike, rooi, klokvormige blomme wat omtrent 2 cm lank is. Die blomme lok baie insekte omrede dit baie nektar bevat.




</doc>
<doc id="66845" url="https://af.wikipedia.org/wiki?curid=66845" title="Melianthaceae">
Melianthaceae

Melianthaceae is die baakhout-familie wat hoort tot die orde "Geraniales". Daar is 17 spesies wat wêreldwyd tot die orde hoort waarvan 14 in Suider-Afrika voorkom en 8 daarvan is bome. Hierdie familie is endemies tot Sub-Sahara Afrika. Bome in die familie is klein. Die familie se hout is sag en hul het enkelvoudige, afwisselende blare wat byna rond is. Die blare het verskeie are vanaf die basis.

Van die spesies is:




</doc>
<doc id="66849" url="https://af.wikipedia.org/wiki?curid=66849" title="Interlingue">
Interlingue

Interlingue, oorspronklik Occidental, is 'n kunsmatige taal wat deur Balto-Duitse vlootoffisier Edgar de Wahl geskep is en is in 1922 gepubliseerd. Die taal neem 'n bemiddelde standpunt tussen die naturalistiese tale (soos Interlingua) en meer skematiese tale (soos Esperanto). Die taal is glo maklik om te verstaan vir mense wat 'n kennis van verskeie Wes-Europese tale het, veral die Romaanse tale.

Occidental was populêr in Europa in die 1920's en 1930's en baie Ido-sprekers het dit aangeneem. In 1949 het Occidental 'n nuwe naam gekry, Interlingue.

Na die Tweede Wêreldoorlog het dit begin verdwyn. Een rede was die aankoms van die nuwe kunsmatige taal Interlingua in die 1950's. Tans praat nog 'n klein aantal mense Intelingue in die wêreld.



</doc>
<doc id="66850" url="https://af.wikipedia.org/wiki?curid=66850" title="Sandolien">
Sandolien

Die sandolien of ysterbos ("Dodonaea viscosa") is klein boompie wat voorkom aan die kusgebiede van Suid-Afrika vanaf Saldanhabaai tot in Mosambiek en ook in die Gauteng, Mpumalanga, dele van Noordwes en Limpopo. Dit kom ook voor in die sentrale gedeelte van Zimbabwe. Die blare is enkelvoudig en gewoonlik harpuisagtig wat dit blink en klewerig maak. Die vrugte is sowat 1.5 cm in deursnee. Dit staan ook bekend as die "Ysterbos" en in Engels staan die boom bekend as die "Sand-olive".





</doc>
<doc id="66851" url="https://af.wikipedia.org/wiki?curid=66851" title="Doppruim">
Doppruim

Die Doppruim ("Pappea capensis") is 'n klein tot middelslag boom wat wydverspreid voorkom. Die vrugte is eetbaar.




</doc>
<doc id="66852" url="https://af.wikipedia.org/wiki?curid=66852" title="Witpeer">
Witpeer

Die Witpeer ("Apodytes dimidiata") is boom wat tot 20 m hoog kan word in woude. Die boom kom in die kusgebiede voor van Suid-Afrika vanaf Kaapstad tot by Mosambiek en ook in Mpumalanga en Limpopo en sentrale en oostelike Zimbabwe.




</doc>
<doc id="66853" url="https://af.wikipedia.org/wiki?curid=66853" title="Without">
Without

Die Without ("Ilex mitis") is 'n middelgroot tot groot boom wat voorkom in die suide en ooste van Suid-Afrika en ook in Gauteng, Limpopo, Mpumalanga en Sentraal- en Oos-Zimbabwe. Dit staan ook bekend as die "waterboom" of "waterhout". In Engels staan die boom bekend as "African holly", "Cape holly", "Wild holly" en "Watertree".




</doc>
<doc id="66854" url="https://af.wikipedia.org/wiki?curid=66854" title="Aquifoliaceae">
Aquifoliaceae

Aquifoliaceae is die Huls-familie wat hoort tot die orde Aquifoliales. Die bekendste lid van die familie is die Europese Huls "Ilex aquifolium". Daar is slegs een spesie wat inheems aan Suid-Afrika is.

Die Suid-Afrikaanse spesies is:




</doc>
<doc id="66856" url="https://af.wikipedia.org/wiki?curid=66856" title="Icacinaceae">
Icacinaceae

Icacinaceae is die witpeer-familie wat tot die orde Icacinales gereken word. Die familie word hoofsaaklik in die tropiese en subtropiese gebiede aangetref. Daar is 150 spesies wat wêreldwyd tot die familie hoort waarvan vyf in Suider-Afrika voorkom en drie is bome. Drie genera kom in Suid-Afrika voor. Die taksonomie van hierdie groep is egter sedert lank onseker.

Die Suid-Afrikaanse spesies is:




</doc>
<doc id="66857" url="https://af.wikipedia.org/wiki?curid=66857" title="Klapperbos">
Klapperbos

Die klapperbos ("Nymania capensis") is gewoonlik 'n struik wat soms ook 'n klein boompie word. In Engels staan dit bekend as die "Chinese Lantern". Die plant kom voor in suidelike Namibië, die Richtersveld, Namakwaland, Ceres, die Tankwa Karoo, Boesmanland, Worcester - Robertson Karoo en die Klein Karoo. Dit het besonder roosrooi vrugte. Die vrugte is papieragtig en ballonvormig vierkantig en omtrent 4 x 4 cm groot.




</doc>
<doc id="66858" url="https://af.wikipedia.org/wiki?curid=66858" title="Bosrooiessenhout">
Bosrooiessenhout

Die Bosrooiessenhout ("Trichilia dregeana") is 'n middelmatige tot groot woudboom wat ook bekend staan as die "Basteressenhout". Dit is inheems aan woude van die Oos-Kaap tot in tropiese Afrika.

Die sewe tot elf blaartjies van die groot saamgestelde blaar het sewe tot twaalf sywaartse are, tipies minder as by die eenderse Rooiessenhout. Die vrug is rooierig bruin en sferies, en sowat 3 cm in deursnee. Soos by die Rooiessenhout word die swart sade byna omhul deur 'n rooi aril.




</doc>
<doc id="66859" url="https://af.wikipedia.org/wiki?curid=66859" title="Meliaceae">
Meliaceae

Meliaceae is die mahonie-familie wat hoort tot die orde "Sapindales". Die familie kom voor in tropiese en subtropiese areas en is bekend vir sy timmerhoutbome. Dit sluit verskeie spesies mahoniebome van Afrika in asook twee ingevoerde genera, "Toona" - voorheen "Cedrela" - en "Melia" - voorheen bekend as die Persiese Sering. Die twee genera is na Suid-Afrika ingevoer en het hier genaturaliseer.

Van die Suid-Afrikaanse spesies is:




</doc>
<doc id="66864" url="https://af.wikipedia.org/wiki?curid=66864" title="HMS Dauntless">
HMS Dauntless

Die HMS Dauntless is 'n Britse torpedojaer in die klas "Type 45 (Daring)". Sy bestelling is in Desember 2000 geplaas by die kontrakteur "BAE Systems". Daar is op 28 Augustus 2004 met sy aanbou begin, hy is op 23 Januarie 2007 te water gelaat en op 3 Junie 2010 in diens gestel. Die projek het R 13 miljard gekos.

Die skip is 152,4 m lank en dra 'n bemanning van 190. Hy verplaas 8 000 ton water en word aangedryf deur twee Rolls-Royce WR-21 gasturbines wat elk 21,5 MW produseer. Dit verseker 'n topsnelheid van 54 km/h via twee skroewe. Hy het 'n reikafstand van 7 000 seemyl.

Die romp van die skip bevat 2 800 ton staal en 40 ton verf is gebruik om 'n area van 100 000km te verf.

Hy is toegerus met die "Sea Viper" missiel-stelsel. Die missiele het 'n reikafstand van 112 km en bereik Mach 4 (5 000 km/h) in die proses. Hy dra een Mk8-kanon en twee Mk-8 kanonne. Hy is ook toegerus met 'n Sampson-radarstelsel wat 400 km ver kan sien. Hy beskik ook oor 'n vliegdek wat twee klein "Lynx" helikopters of een "Westland Merlin HM1" helikopter kan dra.



</doc>
<doc id="66865" url="https://af.wikipedia.org/wiki?curid=66865" title="SANSA">
SANSA

SANSA is die Suid-Afrikaanse Nasionale Ruimteagentskap en is in Desember 2009 onder sy huidige naam gestig. Voor dit was die funksie onder beheer van die WNNR se satelliettoepassingsentrum. SANSA is 'n semi-staatsinstelling en is die sambreelliggaam vir ruimte-aktiwiteite in Suid-Afrika.

SANSA spesialiseer in ruimteoperasies, observasies van die aarde en ruimte-ingenieurswese.


SANSA se ligging is ideaal vir die opsporing van satelliete in die Suidelike Halfrond en was deel van die Gemini- en Apollo-projekte.



</doc>
<doc id="66866" url="https://af.wikipedia.org/wiki?curid=66866" title="Geelkeurboom">
Geelkeurboom

Die Geelkeurboom ("Calpurnia aurea") is klein boompie en word op die rande van woude aangetref. Dit kom voor in Oos-Afrika, Limpopo, Mpumalanga, KwaZulu-Natal en in 'n strook langs die kus tot by Uitenhage in die Oos-Kaap. Die boom het saamgestelde blare. Die peule word tot 10 cm lank. In Engels staan die boom bekend as die "Showy calpurnia".




</doc>
<doc id="66867" url="https://af.wikipedia.org/wiki?curid=66867" title="Vanwykshout">
Vanwykshout

Die Vanwykshout ("Bolusanthus speciosus") is 'n klein tot middelgroot boom wat groei vanaf seevlak tot by middelmatige hoogtes. Dit kom voor in die noordooste van KwaZulu-Natal, Mpumalanga en Limpopo. Dit kom ook voor in die noordooste van Botswana en sentraal Zimbabwe. Dit het saamgestelde blare en die blomme het 'n tipiese ertjie vorm. Die blomme is blou tot ligpers en word in blomtakkies gedra wat tot 30 cm lank kan word.




</doc>
<doc id="66868" url="https://af.wikipedia.org/wiki?curid=66868" title="Kurkbos">
Kurkbos

Die Kurkbos ("Mundulea sericea") is 'n klein boompie wat noord van die Vaalrivier en in die noorde van KwaZulu-Natal voorkom. Die boom se peule word tot 8 cm lank en word met goudbruin, fluweelagtige hare bedek. Die hare word mettertyd grys en die peule hang 'n hele tydjie aan die boom. Die bas en hooftakke is diep gegroef en kurkagtig en bevat die gif "rotenoon". Die blare word egter geëet deur diere.




</doc>
<doc id="66869" url="https://af.wikipedia.org/wiki?curid=66869" title="Adjuvilo">
Adjuvilo

Adjuvilo is 'n kunsmatige taal wat Claudius Colas onder die pseudoniem "Profesoro V. Esperema" in 1910 gepubliseer het. Alhoewel dit 'n volledige taal is, is dit miskien nie geskep om gespreek te word nie. Baie mense vermoed Colas, 'n Esperanto-spreker, het Adjuvilo geskep om die Ido-beweging te ondermyn, wat destyds groeiend was. Colas het sy taal 'n "vereenvoudigde vorm" Ido genoem en het verskeie verbeterings vir Ido voorstel.



</doc>
<doc id="66874" url="https://af.wikipedia.org/wiki?curid=66874" title="Jan van der Merwe (wetenskaplike)">
Jan van der Merwe (wetenskaplike)

Johannes Hendrik van der Merwe (28 Februarie 1922 - 28 Februarie 2016) was 'n Suid-Afrikaanse wiskundige en fisikus. Die "Frank-Van der Merwe"-kristalgroeimodel dra sy naam en hy het verskeie Suid-Afrikaanse akademiese pryse ontvang. Hy word beskou as die "Vader van Epitaksie". Sy navorsing word as fundamenteel beskou vir toepassings in kommunikasietegnologie.

Van der Merwe is op 28 Februarie 1922 gebore aan Dorslandtrekkers (Afrikaner boere-setlaars) Johannes Marthinus van der Merwe en Catharina Margaretha van der Merwe in Humpata, Angola. Alhoewel sy ouers albei van groot gesinne vandaan gekom het (sy pa het vier broers en susters gehad en sy ma het vyf broers en susters gehad), was hy was 'n enigste kind.

In 1928 het hy en sy gesin verhuis na wat voorheen Suidwes-Afrika was (nou Namibië). Daar word geglo dat hulle met 'n ossewa gereis het. Gedurende sy formatiewe jare het die familie tussen die huidige Outjo en Gobabis verhuis en hulle uiteindelik gevestig in Otjiwarongo, waar hy vir die eerste keer 'n werklike laerskool bygewoon het. Hy het die hoërskool in Windhoek bygewoon.

In 1941 het hy die Universiteit van Stellenbosch, Suid-Afrika bygewoon met 'n beurs. Na die verwerwing van 'n BS in ingenieurswese, is hy deur die hoof van die toegepaste wiskunde departement oorreed om vir 'n MS in toegepaste wiskunde te studeer, wat hy in 1945 voltooi het. In 1946 is hy aangestel as junior lektor in die departement toegepaste wiskunde.

Hy het by die WNNR in Pretoria gaan werk in 1947 onder die toesig van Meiring Naudé. Hy is deur die WNNR 'n beurs toegeken om in Engeland te studeer.

Tussen 1947 en 1949, het hy 'n doktorsgraad in teoretiese soliedestaatfisika aan die Universiteit van Bristol behaal onder toesig van Nevill Francis Mott. In Bristol was hy bevriend met verskeie mense wat later beroemde fisici geword het, waaronder CF Powell ('n wenner van die Nobelprys vir fisika), Arthur Mannering Tyndall en Doris Kuhlmann-Wilsdorf. Aan die einde van 1949 het hy teruggekeer na Suid-Afrika en die WNNR.
Dit was in Bristol in die tydperk 1947 tot 1949 dat hy saam met Charles Frank aan interkristalgrense gewerk het. Uiteindelik het hul navorsing hulle gelei om epitaksie te studeer. Epitaksie verwys na die afsetting van 'n kristallyne oorlaag op 'n kristallyne substraat. In 1949 het hulle die vrugte van hul navorsing in 'n reeks wetenskaplike referate aangebied. Die resultaat was die "Frank-Van der Merwe"-kristalgroeimodel wat albei hul name dra.

Van 1953 tot 1964 het hy as senior dosent en medeprofessor in die fisika departement aan die Universiteit van Pretoria gedien. Hy het sy MS in Wiskunde in 1956 aan die Universiteit van Pretoria voltooi. Gedurende hierdie tydperk het hy weer saamgewerk met 'n kollega van Bristol, Frank Nabarro, wat toe hoof van Fisika aan die Universiteit van die Witwatersrand was.

In 1961 het hy 'n sabbatsverlof aan die Universiteit van Virginia deurgebring, wat gelei het tot 'n verfyning van sy aanvanklike model van verdikking van tweedimensionele-koppelvlakke in 1963.

Die teorie van epitaksie was 'n belangrike fokus van sy loopbaan en hy het baie seminale artikels hieroor gepubliseer, wat tot gevolg gehad het dat hy bekend staan ​​as die "Vader van Epitaksie". Met die vooruitgang van die halfgeleierbedryf vanaf die 1960's het epitaksie uiters belangrik geword, aangesien die vervaardiging van transistors en geïntegreerde stroombane van die groei van perfekte enkelkristalle afhang. 'n Wesenlike rol in die verstaan ​​van hoe om sulke perfekte kristalle te groei, is deur sy teorie voorsien.

Van der Merwe se model van atoomkragte het die weg gebaan vir die suksesvolle modellering van belangrike fisiese verskynsels in vastestowwe op die atoomskaal. Hy het persoonlik sy oplossing vir 'n differensiaalvergelyking in sy dokters-tesis beskou as een van sy grootste prestasies. Dit was basies 'n enkelgolf-differensiaalvergelyking (wat a "Soliton" genoem word) met 'n vernuftige oplossing, die eerste analitiese oplossing vir 'n soliton probleem. Solitone in soliedematerial-fisika en ander takke van fisika het belangrik geword vir gevorderde toepassings in kommunikasietegnologie.

In 1965 is hy deur 'n oud-WNNR-kollega, Ernst Marais, na die Universiteit van Port Elizabeth genooi waar hy as hoof van die toegepaste wiskunde-afdeling aangestel is. Gedurende hierdie tydperk is Van der Merwe genooi om by talle internasionale konferensies plenaire gesprekke aan te bied. Hy het blywende vriendskappe met verskeie oppervlaktedeskundiges ontwikkel, waaronder Ernst G. Bauer van die Tegniese Universiteit van Clausthal-Zellerfeld, Duitsland en Ralf Vanselow van die Universiteit van Wisconsin, Milwaukee.

In 1969 het hy na UNISA verplaas waar hy as professor in toegepaste wiskunde aangestel was. In 1970 het hy 'n sewe-maande-lange sabbatsverlof aand die Universiteit van Virginia deurgebring, waar hy saam met William A. Jesser saamgewerk het. Byna 30 jaar later, in 1999 het hy en Jesser 'n referaat saam gesrkyf.

In 1972 het hy die pos as hoof van die fisika-departement aan die Universiteit van Pretoria aanvaar. Vanaf hierdie tyd het hy gereeld saamgewerk met Gary Shiflet van die Universiteit van Virginia. Byna 20 jaar later, het Shiflet en Van der Merwe saam referaat geskyf oor interfase-grense.
Na sy verpligte aftrede op 65-jarige ouderdom, word hy vanaf 1990 tot 2003 "Professor Extraordinarius" aan UNISA en Ere-professor in die Departement Fisika aan die Universiteit van Pretoria vanaf 2004 tot 2016.

In 1981 en 1989 was hy besoekende-professor aan die tegniese universiteit van Clausthal-Zellerfeld. Hy was 'n besoekende-navorser aan Kodakse Navorsingslaboratorium in die VSA in 1981.
Van die toekennings wat aan Van der Merwe gedoen was, is:

In 2000 is 'n simposium ter ere van Van der Merwe deur die Amerikaanse Vereniging vir Metale, Materiaal en Minerale gereël om die 50 herdenking van sy ontdekking van "Interfase-ontwrigtings" (in Engels: Interfacial Dislocations) te vier.

Die Materiaalnavorsingsgemeenskap (in Engels: Materials Research Society) het in November 2017 'n fokus-uitgawe getiteld ""Jan van der Merwe: Epitaxy and the Computer Age"" ("Jan van der Merwe: Epitaksie en die Rekenaar-tydperk") gepubliseer.

In 1947, net voordat hy Suid-Afrika vir Bristol verlaat het, het hy met Wilhelmina de Villiers getrou en hulle het hul wittebrood op die skip na die Verenigde Koninkryk deurgebring. Aan die einde van 1949 het hulle na Pretoria teruggekeer, betyds vir die geboorte van hul eerste kind Pauline (1950). Willem is in 1954 gebore, Jan in 1957 en Anna is in 1957 aangeneem.

Sy seun, Jan, is in 1994 dood, sy dogter Pauline in 1999 en sy vrou in 2006. Van der Merwe het gesterf op sy verjaardag, 28 Februarie 2016, in die huis van sy seun, Willem.


</doc>
<doc id="66876" url="https://af.wikipedia.org/wiki?curid=66876" title="Vlieg (sterrebeeld)">
Vlieg (sterrebeeld)

Die Vlieg (Latyn: "Musca") is ’n sterrebeeld in die suidelike hemelruim. Dit was een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman.

Nova Muscae 1991 is ’n dubbelvoorwerp wat uit ’n ster en ’n swart gat bestaan. ’n Uitbarsting in 1991 het tot die ontdekking daarvan gelei. Die sterrebeeld bevat ook die ongewone planetêre newel NGC 5189, sowat 3 000 ligjare van die Aarde af, en die Uurglasnewel (MyCn 18), sowat 8 000 ligjare ver. Die relatief ou bolvormige sterreswerm NGC 4833 naby Delta Muscae is 21 200 ligjare ver en word effens verberg deur stofwolke.

Die Vlieg is in die laat 16de eeu deur Petrus Plancius voorgestel onder sy oorspronklike Latynse naam, Apis (die By), vir die voorheen ongekarteerde gebied om die suidelike hemelpool en as "voedsel" vir die sterrebeeld Kameleon. (Op 17de-eeuse kaarte word die kameleon se tong gewys wat probeer om die insek te vang.) In 1752 het Nicolas Louis de Lacaille dit hernoem na "Musca Australis" (die Suidelike Vlieg) as teenvoeter vir die ou sterrebeeld Noordelike Vlieg, wat nou deel van die Ram is, en om verwarring te voorkom met Apus, die Paradysvoël. Die naam is later verkort na Musca.




</doc>
<doc id="66877" url="https://af.wikipedia.org/wiki?curid=66877" title="Huilboom">
Huilboom

Die Huilboom ("Peltophorum africanum") is 'n boom wat tot middelgroot kan word. Die boom is dikwels twee- of driestammig by die basis vertak. Dit kom wydverspreid in KwaZulu-Natal, Gauteng en verder noordwaarts voor. Dit verkies bosryke grasveld en vleirande om op te groei. Die boom het varingagtige steunblare van ongeveer 10 mm lank aan die basisse van die blaarstele op die jong lote. Die blomme bestaan uit heldergeel blomtakkies van tot 15 cm lank. Dit dra ook peule van sowat 10 x 2 cm wat vir maande aan die boom bly. In Engels staan die boom bekend as "African weeping wattle".

Hierdie boom is een van die bome wat in Afrika as "reënbome" bekendstaan. In die lentemaande drup daar soms water van dié bome se takke. Die verskynsel word veroorsaak deur 'n klein insek wat die skuimbesie "Ptyelus grossus" genoem word. Onvolwasse skuimbesies pak saam op die jong lote en verkry hul voedsel deur die sap te suig. Terwyl hul sap inneem, skei die insekte suiwer water af wat die "reën" of "gehuil" veroorsaak.




</doc>
<doc id="66878" url="https://af.wikipedia.org/wiki?curid=66878" title="Damares">
Damares

Damares Alvez Bezerra de Oliveira beter bekend as Damares (30 Januarie 1980, Umuarama, Paraná) is 'n Brasiliaanse sangeres van geestelike musiek.



</doc>
<doc id="66880" url="https://af.wikipedia.org/wiki?curid=66880" title="Vos (sterrebeeld)">
Vos (sterrebeeld)

Die Vos of Vossie (Latyn: "Vulpecula") is ’n dowwe sterrebeeld in die noordelike hemelruim. Dit is in die laat 17de eeu deur die sterrekundige Johannes Hevelius geskep.

Daar is geen sterre met ’n helderheid van meer as 4 mag in die Vos nie. Die helderste ster, Alpha Vulpeculae, is ’n rooi reusester van 4,44 mag wat 297 ligjare van die Aarde af is. Dit is ’n dubbelster en word ook Anser genoem, wat verwys na die gans wat die vossie in sy bek hou.

In 1967 is die eerste pulsar, PSR B1919+21, in die sterrebeeld ontdek deur Antony Hewish en Jocelyn Bell. Die Vos huisves ook HD 189733 b, die naaste planeet buite ons sonnestelsel wat tans deur Nasa se Spitzer-ruimteteleskoop bestudeer word. Op 12 Julie 2007 het die "Financial Times" (Londen) berig dat die chemiese aanduiding van waterdamp in die planeet se atmosfeer bespeur is. Hoewel die planeet se atmosfeertemperatuur, wat hoër as 1 000 °C kan word, dit onbewoonbaar maak, het die ontdekking die hoop laat groei dat water, ’n noodsaaklike komponent vir lewe, in die toekoms op ’n planeet meer soos die Aarde ontdek kan word.

Die Handgewig-newel (Messier 27) is ’n groot, helder planetêre newel wat in 1764 deur die Franse sterrekundige Charles Messier ontdek is as die eerste voorwerp van sy soort. Dit kan op ’n donker nag met ’n goeie verkyker gesien word. Dit word ook soms die Hanger genoem na aanleiding van sy vorm as dit deur ’n verkyker of swakker teleskoop bekyk word. NGC 7052 is ’n spiraalvormige sterrestelsel in die Vos sowat 214 miljoen ligjare van die Aarde af. Dit het ’n stofbaan in sy middel met ’n deursnee van 3 700 ligjare en ’n groot swartkolk van 300 miljoen sonmassas in sy kern. Sterrekundiges glo dit is die oorblyfsels van ’n kleiner sterrestelsel wat met NGC 7052 saamgesmelt het.

Johannes Hevelius het die sterrebeeld in die laat 17de eeu geskep. Die oorspronklike Latynse naam was "Vulpecula cum Ansere" (die Vossie met die Gans). Die sterrebeeld is later verdeel in "Anser" en "Vulpecula". Vandag is dit weer een sterrebeeld, maar die gans word net onthou deur die naam van die helderste ster, Anser.





</doc>
<doc id="66881" url="https://af.wikipedia.org/wiki?curid=66881" title="Wilde-groenhaarboom">
Wilde-groenhaarboom

Die Wilde-groenhaarboom ("Parkinsonia africana") is 'n klein boompie wat in amper-woestyn gebiede voorkom. Dit staan ook bekend as die "Groenhaar-doring", "Lemoenboom", "Lemoendoring", "Groenhaarboom" en "Wildelemoenhout".




</doc>
<doc id="66882" url="https://af.wikipedia.org/wiki?curid=66882" title="Vul (sterrebeeld)">
Vul (sterrebeeld)

Die Vul (Latyn: "Equuleus") is ’n dowwe sterrebeeld in die noordelike hemelruim, die tweede kleinste beeld naas die Suiderkruis. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde.

Die helderste ster in die Vul is Kitalpha (Alpha Equulei) met ’n helderheid van 3,92 mag. Daar is ’n paar noemenswaardige dubbelsterre: γ Equ, ε Equ (wat uit vier komponente bestaan) en δ Equ, waarvan die komponente elke 5,7 jaar om mekaar wentel – op ’n tyd die kortste bekende tyd vir ’n optiese dubbelster. Daar is min veranderlike sterre in die sterrebeeld. Net sowat 25 is bekend en die meeste is dof. γ Equ wissel elke 12½ minute tussen 4,58 en 4,77 mag.

Weens die Vul se afstand van die Melkweg af is daar net ’n paar dowwe sterrestelsels tussen 13 en 15 mag wat hier voorkom, soos NGC 7015, NGC 7040, NGC 7045 en NGC 7046.




</doc>
<doc id="66886" url="https://af.wikipedia.org/wiki?curid=66886" title="Vlam-van-die-vlakte">
Vlam-van-die-vlakte

Die Vlam-van-die-vlakte ("Bauhinia galpinii") is 'n struik wat ook as 'n klein boompie voorkom. Dit kom ook voor as 'n klimplant. Die plant is so gewild as 'n tuinplant dat die natuurlike verspreiding daarvan onduidelik is. In Engels staan die boom bekend as die "Pride-of-de-Kaap".




</doc>
<doc id="66887" url="https://af.wikipedia.org/wiki?curid=66887" title="Koudhoorn">
Koudhoorn

Koudhoorn is ’n nedersetting in die munisipaliteit Putten in die provinsie Gelderland in Nederland.


</doc>
<doc id="66888" url="https://af.wikipedia.org/wiki?curid=66888" title="Kotten">
Kotten

Kotten is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="66889" url="https://af.wikipedia.org/wiki?curid=66889" title="Kootwijkerbroek">
Kootwijkerbroek

Kootwijkerbroek is ’n dorp in die munisipaliteit Barneveld in die provinsie Gelderland in Nederland.


</doc>
<doc id="66890" url="https://af.wikipedia.org/wiki?curid=66890" title="Kootwijk">
Kootwijk

Kootwijk is ’n dorp in die munisipaliteit Barneveld in die provinsie Gelderland in Nederland.


</doc>
<doc id="66891" url="https://af.wikipedia.org/wiki?curid=66891" title="Kommerdijk">
Kommerdijk

Kommerdijk is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="66895" url="https://af.wikipedia.org/wiki?curid=66895" title="2012-Rugbykampioenskapreeks">
2012-Rugbykampioenskapreeks

Die 2012-Rugbykampioenskap was die eerste jaarlikse rugbykompetisie tussen die nasionale spanne van Argentinië, Suid-Afrika, Australië en Nieu-Seeland gewees. Die reeks is vanaf 18 Augustus tot 6 Oktober 2012 gespeel. Die spanne was onderskeidelik die Pumas, Springbokke, Wallabies en die All Blacks.


</doc>
<doc id="66898" url="https://af.wikipedia.org/wiki?curid=66898" title="’t Klooster">
’t Klooster

’t Klooster is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="66899" url="https://af.wikipedia.org/wiki?curid=66899" title="De Klomp, Gelderland">
De Klomp, Gelderland

De Klomp is ’n dorp in die munisipaliteit Ede in die provinsie Gelderland in Nederland.


</doc>
<doc id="66900" url="https://af.wikipedia.org/wiki?curid=66900" title="Klispoel">
Klispoel

Klispoel is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="66901" url="https://af.wikipedia.org/wiki?curid=66901" title="Klinkenberg, Gelderland">
Klinkenberg, Gelderland

Klinkenberg is ’n nedersetting in die munisipaliteit Buren in die provinsie Gelderland in Nederland.


</doc>
<doc id="66902" url="https://af.wikipedia.org/wiki?curid=66902" title="Kleindorp">
Kleindorp

Kleindorp is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="66903" url="https://af.wikipedia.org/wiki?curid=66903" title="Klein-Azewijn">
Klein-Azewijn

Klein-Azewijn is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="66904" url="https://af.wikipedia.org/wiki?curid=66904" title="Klein-Amsterdam">
Klein-Amsterdam

Klein-Amsterdam is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="66905" url="https://af.wikipedia.org/wiki?curid=66905" title="Klein Dochteren">
Klein Dochteren

Klein Dochteren is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="66906" url="https://af.wikipedia.org/wiki?curid=66906" title="Klein Baal">
Klein Baal

Klein Baal is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="66907" url="https://af.wikipedia.org/wiki?curid=66907" title="Klarenbeek">
Klarenbeek

Klarenbeek is ’n dorp in die munisipaliteite Apeldoorn en Voorst in die provinsie Gelderland in Nederland.


</doc>
<doc id="66915" url="https://af.wikipedia.org/wiki?curid=66915" title="Jan van der Merwe (atleet)">
Jan van der Merwe (atleet)

Jan van der Merwe (gebore 16 Maart 1983) is 'n Suid-Afrikaanse naelloper. Hy is twee keer as die nasionale 400 meter-kampioen aangewys.

Van der Merwe het onlangs 'n kontrak met die Blou Bulle geteken. Hy is ook in die groep vir Springbok-Sewes ingesluit.



</doc>
<doc id="66916" url="https://af.wikipedia.org/wiki?curid=66916" title="John Deere (persoon)">
John Deere (persoon)

John Deere (*7 Februarie 1804, Rutland, Vermont - †17 Mei 1886, Moline, Illinois) was ’n Amerikaanse grofsmid en uitvinder. Hy het "Deere & Company" begin, 'n groot maatskappy wat plaasimplemente vervaardig.

Deere is in Rutland, Vermont gebore. Na ’n karige skoolopleiding het hy in 1821 as vakleerling gekwalifiseer onder Kaptein Benjamin Lawrence, ’n welvarende grofsmid van Middlebury waarna hy in 1825 self tot die handel toegetree het.

Hy het in 1827 getrou en het nege kinders gehad.

Deere het hom in Grand Detour, Illinois gevestig. Aangesien daar geen ander grofsmede in die omgewing was nie het hy gesukkel om werk te kry. Deere het in sy vader se winkel in Rutland gewerk en naalde gepoleer en skerp gemaak deur dit deur sand te trek. Hierdie polering het gehelp dat die naalde deur sagte leer kan stik. Deere het gevind dat die gietysterploeë nie goed gewerk het in die growwe prêriegrond van Illinois nie. Hy het teruggedink aan die naalde wat hy gepoleer het en tot die gevolgtrekking gekom dat ’n ploeg wat gemaak is van goedgepoleerde staal en ’n korrek gevormde gietvorm (die selfreinigende staalploeg) beter sou vaar in die grond op die prêrie, veral in die klewerige klei.

Daar is verskeie weergawes van die inspirasie vir Deere se bekende staalploeg. In ’n ander weergawe het Deere gedink aan hoe gepoleerde staal hooivurktande deur hooi en grond beweeg en gedink dat dieselfde effek op ’n ploeg verkry kon word.

In 1837 het Deere die eerste kommersieel suksesvolle gietstaalploeg ontwikkel en vervaardig. Die ploeg met ’n smeeysterraam het ’n gepoleerde staal skaar gehad. Dit het die ploeg ideaal gemaak vir die harde grond van die Amerikaanse Middeweste en het beter gewerk as ander ploeë. Vroeg in 1838 het Deere sy eerste staalploeg voltooi en dit aan ’n plaaslike boer, Lewis Crandall verkoop en die nuus van die sukses van Deere se ploeg het vinnig versprei. Gevolglik het twee bure bestellings by Deere geplaas. Teen 1841 het Deere tussen 75 en 100 ploeë per jaar gemaak.

In 1843 het Deere met Leonard Andrus in vennootskap gegaan om meer ploeë te vervaardig om aan die vraag te kan voldoen. Die vennootskap het egter nie lank gehou nie omdat Deere aan klante buite Grand Detour wou verkoop terwyl Andrus die bou van ’n treinspoor deur Grand Detour teengestaan het en omdat Deere nie vertroue in Andrus se rekenkundevermoë gehad het nie. In 1848 het Deere die vennootskap met Andrus ontbind en na Moline, Illinois verhuis omdat die stad ’n vervoersentrum op die Mississippirivier was. Teen 1855 het Deere se fabriek meer as 10,000 sulke ploeë verkoop. Dit het bekend geword as die “Ploeg wat die vlaktes gebreek het” en is also herdenk in ’n geskiedkundige plekmerker in Vermont.

Deere het daarop aangedring om toerusting van hoë kwaliteit te maak. Hy het eenmaal gesê: “Ek sal nooit my naam op ’n produk sit as dit nie die beste daarin het, wat ook in my is nie.” Soos wat sake meer vlot begin verloop het na die ekonomiese krisis van 1857, het Deere die dag-tot-dag bestuur aan sy seun Charles Deere oorgelaat. In 1868 het Deere sy besigheid geïnkorporeer as Deere & Company.

Later in sy lewe het Deere sy aandag aan burgerlike en politieke sake gewy. Hy het gedien as die president van die Nasionale Bank van Moline, hy was ’n direkteur van die Moline Vrye Openbare Biblioteek en ook ’n trustee van die First Congregational Church. Weens borspyne en maagkoors het Deere nie vir ’n tweede termyn gestaan nie. Hy is in sy huis (bekend as die John Deere-huis of Red Cliff) oorlede.


</doc>
<doc id="66917" url="https://af.wikipedia.org/wiki?curid=66917" title="Grofsmid">
Grofsmid

'n Grofsmid is 'n persoon wat met yster en staal werk. Die grofsmid hamer warm metaal op 'n aambeeld om die vorm daarvan te verander.

Die grofsmid maak vuur in 'n vuurherd waarin die metaal verhit word sodat dit sagter word en makliker vervorm kan word. Die vuur word gewoonlik met 'n blaasbalk aangejaag. As die metaal warm genoeg is, word dit uit die vuur gehaal en op 'n aambeeld geplaas. 'n Hamer word dan gebruik om die metaal in die verlangde vorm te kap. Die metaal kan ook in stukke opgedeel, gelas, gerek, gebuig of gegiet word. Die proses staan as die "smee" van die metaal bekend. Sodra die verlangde produk verkry word, word dit in koue water afgekoel.

Soms word die gesmeede eindproduk gepoleer en met insetsels versier. Die grofsmid kan selfs sy merk of sekere woorde op die metaal graveer.


</doc>
<doc id="66919" url="https://af.wikipedia.org/wiki?curid=66919" title="Walvis (sterrebeeld)">
Walvis (sterrebeeld)

Die Walvis (Latyn: "Cetus") is ’n sterrebeeld in die suidelike hemelruim. Die naam verwys na ’n seemonster in die Griekse mitologie, maar dit word vandag die Walvis genoem. Dit kom in ’n deel van die lug voor wat "Die See" genoem word omdat baie ander waterverwante konstellasies ook hier aangetref word soos die Visse, Waterdraer en Eridanus.

Hoewel die Walvis nie amptelik deel van die diereriem uitmaak nie, beweeg die sonnebaan baie naby aan sy grens verby en kan die planete vir kort rukkies in die sterrebeeld gesien word.

Die merkwaardigste ster in die Walvis is Mira (of ο Ceti), die eerste veranderlike ster wat ontdek is. Oor ’n tydperk van 331,65 dae kan dit ’n maksimum helderheid van tot 2 mag bereik. Dit is dan een van die helderste sterre aan die naghemel en kan maklik met die blote oog gesien word. Daarna neem die magnitude af tot 10,1, voor dit weer helderder word. Ander sterre sluit in Alpha Ceti (Menkar), Beta Ceti (Deneb Kaitos), die sterrebeeld se helderste ster, en Tau Ceti, die 17de naaste ster aan die Aarde. AA Ceti is ’n driesterstelsel waarvan die helderste komponent ’n helderheid van 6,2 mag het.

Baie verafgeleë sterrestelsels kan in die Walvis gesien word omdat dit nie deur ruimtestof van die Melkweg verberg word nie. Van hulle is die spiraalvormige Messier 77 (NGC 1068), die helderste met ’n magnitude van 9. Onlangs is bevestig dat die sterrestelselswerm JKCS 041 die verste swerm is wat nog ontdek is. NGC 246, wat ook die Cetus-ring genoem word, is ’n planetêre newel 1 600 ligjare van die Aarde af met ’n helderheid van 8 mag.

Cetus is dalk aanvanklik verbind met die walvis, wat mitiese status onder die kulture van Mesopotamië sou gehad het. Dit word egter eintlik verbind met die Griekse mitologiese seemonster Cetus, wat deur Perseus verslaan is toe hy Andromeda van Poseidon se wraak gered het.




</doc>
<doc id="66922" url="https://af.wikipedia.org/wiki?curid=66922" title="Aambeeld">
Aambeeld

'n Aambeeld is 'n stuk gereedskap. Dit bestaan uit 'n swaar metaalblok op 'n voetstuk wat gewoonlik van gietstaal gemaak word.
Grofsmede gebruik ‘n aambeeld deur ’n ander stuk metaal daarop te plaas en dié in die verlangde vorm te smee.



</doc>
<doc id="66923" url="https://af.wikipedia.org/wiki?curid=66923" title="Proteas">
Proteas

Die Proteas is Suid-Afrika se nasionale krieketspan. Die span word deur "Krieket Suid-Afrika" geadministreer. Suid-Afrika is 'n volle lid van die Internasionale Krieketraad (IKR) en neem aan toetskrieket sowel as Internasionale eendagwedstryde (EDI) en Twintig20 deel. Al is hulle een van die gunstelingspanne om die wêreldbeker te wen, het die eer hulle nog nooit te beurt geval nie.

Die span wat vandag as die Proteas bekend staan, het in 1889 hul eerste toetswedstryd in Port Elizabeth teen die besoekende Engelse nasionale krieketspan gespeel.

Die span is mettertyd die Springbokke genoem, soos verskeie ander Suid-Afrikaanse nasionale sportspanne ook bekend gestaan het, en die nasionale rugbyspan vandag steeds genoem word. Met die einde van die sportboikot teen Suid-Afrika in 1991, het die krieketspan amptelik die Proteas geword.

Die Proteas het hul eerste internasionale eendagwedstryd (EDI) op 10 November 1991 teen die Indiese nasionale krieketspan in Kalkutta gespeel. EDI-wedstryde is internasionaal reeds sedert 1970 gespeel, maar Suid-Afrika was van 1970 tot 1991 weens sy beleid van apartheid hiervan uitgesluit. Ongeag Suid-Afrika se afwesigheid van ongeveer 20 jaar, was die land se nasionale krieketspan steeds een van die beste spanne ter wêreld. Ná hul hertoetrede het hulle die halfeindronde gehaal in die eerste wêreldbeker waaraan hulle deelgeneem het.

Teen 15 Julie 2019 het die Proteas 432 toetswedstryde gespeel, 164 (37,96%) gewen, 124 (33,33%) verloor en 124 (28,70%) het gelykop geëindig.

Teen 15 Julie 2019 het die Proteas 619 EDI-wedstryde gespeel, 381 (63,78%) gewen, 215 (34,73%) verloor, 6 (0,96%) gelykop gespeel en 17 (2,75%) het onbeslis geëindig.

Suid-Afrika word op 28 Augustus 2012 die eerste span wat in al drie vorms van krieket die eerste plek op die wêreldranglys beklee.

Teen 15 Julie 2019 het die Proteas 432 toetswedstryde gespeel, 164 gewen 144 verloor. Die Proteas het 619 EDI-wedstryde gespeel, 381 geween, 215 verloor, 6 gelykop gespeel en 17 het onbeslis geëindig. Hulle het 113 T20I gespeel, 67 gewen 44 verloor, met een onbeslis geëindig.

Vanaf 15 Maart 2018 is Suid-Afrika derde in toetskrieket, vyfde in EDI en derde in T20I, sowel as sesde in die vroue se algehele kampioenskap.



</doc>
<doc id="66925" url="https://af.wikipedia.org/wiki?curid=66925" title="Dopperkiaat">
Dopperkiaat

Die Dopperkiaat ("Pterocarpus rotundifolius") is 'n middelgroot boom wat voorkom noord van die Vaalrivier en in KwaZulu-Natal. Dit is ook volop in die suidelike Krugerwildtuin. Die bome blom in die somer en die blomme bars dikwels oop na die reën of op 'n bewolkte dag. Die peule is 3.5 cm in deursnee en kleiner as dié van die kiaat.




</doc>
<doc id="66926" url="https://af.wikipedia.org/wiki?curid=66926" title="Kuskoraalboom">
Kuskoraalboom

Die Kuskoraalboom ("Erythrina caffra") is 'n boom wat voorkom in die kus- en rivierwoude langs die kus vanaf die Oos-Kaap tot in KwaZulu-Natal. In Engels staan die boom bekend as die "Coast coral tree".




</doc>
<doc id="66927" url="https://af.wikipedia.org/wiki?curid=66927" title="Toekan (sterrebeeld)">
Toekan (sterrebeeld)

Die Toekan (Latyn: "Tucana") is ’n dowwe sterrebeeld in die suidelike hemelruim. Dit kry sy naam van die Suid-Amerikaanse voël met dieselfde naam en is een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman. Al sy sterre buiten een het ’n helderheid van minder as 3 mag.

Die helderste ster in die Toekan is Alpha Tucanae, met ’n helderheid van 2,87 mag. Beta Tucanae bestaan uit ’n groep van ses sterre. Die twee helderste koponente het ’n helderheid van tussen 4 en 5 mag. Kappa Tucanae bestaan uit vier sterre – twee dubbelsterre.

Aan die suidelike punt van die Toekan lê die Klein Magellaanse Wolk, ’n dwergsterrestelsel wat op ’n afstand van 210 000 ligjare een van die Melkweg se naaste bure is. Saam met die Groot Magellaanse Wolk lê dit in die Magellaanse Stroom, ’n wolk gas wat die twee sterrestelsels verbind.

Die bolvormige sterreswerm 47 Tucanae (NGC 104) lê ook binne die sterrebeeld se grense. Die meeste sterre is ou, geel sterre. Die Tucana-dwergsterrestelsel, wat in 1990 ontdek is, is ook hier en NGC 346 is ’n stervormende streek.




</doc>
<doc id="66928" url="https://af.wikipedia.org/wiki?curid=66928" title="Rooikat (sterrebeeld)">
Rooikat (sterrebeeld)

Die Rooikat (Latyn: "Lynx") is ’n sterrebeeld in die noordelike hemelruim wat in die 17de eeu deur Johannes Hevelius geskep is. Dit is ’n baie dowwe sterrebeeld waarvan die helderste sterre ’n sigsag-lyn vorm.

Die enigste ster in die konstellasie met ’n naam is Alsciaukat, van die Arabiese woord vir "doring". Dit is ook bekend as 31 Lyncis of κ Lyncis.

Die sterreswerm NGC 2419, ook bekend as die Intergalaktiese Swerwer, is een van die verstes van die Aarde af. Dit lyk of dit in ’n wentelbaan om die Melkweg is – een omwenteling duur drie miljard jaar.





</doc>
<doc id="66931" url="https://af.wikipedia.org/wiki?curid=66931" title="Gill Marcus">
Gill Marcus

Gill Marcus (gebore 10 Augustus 1949) was vanaf November 2009 tot November 2014 die negende president van die Suid-Afrikaanse Reserwebank. Sy is die eerste en enigste vrou wat die pos beklee het.

Marcus is in Johannesburg in Suid-Afrika gebore. Haar ouma en oupa was Joodse immigrante vanaf Litaue. Albei haar ouers is egter in Suid-Afrika gebore.

Haar ouers was anti-apartheidsaktiviste en lede van die Suid-Afrikaanse Kommunistiese Party (SAKP). Hulle het in 1969 in ballingskap gegaan en hulle kinders, Marcus en haar twee susters en 'n broer, saamgeneem. Sy het 'n graad deur middel van korrespondensie aan die Universiteit van Suid-Afrika verwerf. Sy het ook self by die SAKP en die ANC aangesluit. In 1970 het sy in Londen vir die verbande ANC se Departement van Inligting en Publisiteit (DIP) begin werk en is tot adjunk-sekretaris bevorder.

In 1990 keer sy na Suid-Afrika terug, nadat die ANC ontban is.

Sy word in 1994 verkies tot Lid van die Parlement en word as die Adjunkminister van Finansies onder Trevor Manuel in Nelson Mandela se die Regering van Nasionale Eenheid aangestel. In 1999 is sy as vise-president van die Reserwebank aangestel onder Tito Mboweni. Sy het die pos vir vyf jaar beklee waarna haar kontrak nie hernu is nie omdat sy nie met Mboweni oor die weg kon kom nie.

Daarna is sy as buitengewone professor aan die Gordon Institute of Business Science (Gibs) aangestel. Sy het die sakewêreld betree en as voorsitter van die myngroep Western Areas en later as nie-uitvoerende direkteur van Gold Fields gewerk. In 2007 volg sy Danie Cronjé op as hoof van die ABSA-groep en ABSA-bank

In Julie 2009 kondig pres. Jacob Zuma aan dat sy Mboweni as president van die Reserwebank sal opvolg. Die aanstelling is deur ekonome en vakbonde verwelkom.


</doc>
<doc id="66934" url="https://af.wikipedia.org/wiki?curid=66934" title="Tito Mboweni">
Tito Mboweni

Tito Mboweni (* 16 Maart 1959 in Tzaneen) dien sedert 9 Oktober 2018 as Suid-Afrika se minister van finansies onder president Cyril Ramaphosa.

Tussen 1999 en 2009 het hy die pos as agtste goewerneur van die Suid-Afrikaanse Reserwebank beklee. Hy is op 8 Augustus 1999 in die posisie aangestel om dr. Chris Stals op te volg. Me. Gill Marcus vervang hom as goewerneur op 9 November 2009. Onder president Nelson Mandela het hy tussen 1994 en 1999 as minister van arbeid gedien.


</doc>
<doc id="66936" url="https://af.wikipedia.org/wiki?curid=66936" title="Christian Lodewyk Stals">
Christian Lodewyk Stals

Dr. Christian Lodewyk Stals was die sewende Goewerneur van die Suid-Afrikaanse Reserwebank. Hy beklee die pos vanaf 8 Augustus 1989 tot 7 Augustus 1999. Hy is aangestel om dr. G.P.C. de Kock op te volg nadat hy oorlede is. Hy is later deur Tito Mboweni opgevolg.



</doc>
<doc id="66937" url="https://af.wikipedia.org/wiki?curid=66937" title="Bank">
Bank

'n Bank kan na een van die volgende verwys:



</doc>
<doc id="66938" url="https://af.wikipedia.org/wiki?curid=66938" title="Maria Ramos">
Maria Ramos

Maria Ramos is 'n Portugese en Suid-Afrikaanse besigheidsvrou en eertydse publieke administrateur. Sy is in 2008 met die Suid-Afrikaanse politikus Trevor Manuel getroud.

"Maria da Conceição das Neves Calha Ramos" is op 22 Februarie 1959 in Lissabon in Portugal gebore. Sy het in die ekonomie gestudeer en later ook die vak by die Universiteit van Suid-Afrika en die Universiteit van die Witwatersrand gedoseer. Sy het 'n "Baccalaureus Commercii" in ekonomie aan die Universiteit van die Witwatersrand en 'n ​​meestersgraad in ekonomie van die Universiteit van Londen verwerf.

Sy was 'n lid van die ANC-span wat aan die fiskale aspekte van Suid-Afrika se Tussentydse Grondwet van 1993 gewerk het. Sy verwerf bekendheid in die middel tot laat 1990's as direkteur-generaal van Suid-Afrika se Nasionale Tesourie.

Sy word later as uitvoerende hoof van Transnet aangestel. In 2009 word sy die hoof uitvoerende beampte van die Absa-groep, een van Suid-Afrika se grootste finansiële dienstemaatskappye.

"Fortune magazine" het haar in 2009 as een van die top tien vroulike leiers ter wêreld aangewys.


</doc>
<doc id="66939" url="https://af.wikipedia.org/wiki?curid=66939" title="Universiteit van Londen">
Universiteit van Londen

Die Universiteit van Londen (Engels: "University of London") is 'n federasie van kolleges en instellings wat saam die grootste universiteit ter wêreld vorm. Ongeveer 5% van alle studente in die Verenigde Koninkryk studeer aan een van hierdie kolleges. Sommige van hierdie kolleges bevind hulself onder die mees prestigeryke universiteite ter wêreld.

Die Universiteit van Londen is in 1836 gestig en het toe uit slegs twee kolleges bestaan: die "University College London" (UCL), en "King's College London" (KCL). Die universiteit was die eerste in die Verenigde Koninkryk wat vroue en mans op gelyke voet toegelaat het. Tans is dit 'n oorkoepelende instituut van 31 onafhanklike kolleges en institute wat reg oor Londen versprei is.

Naas "UCL" en "King's" is die bekendste kolleges die "London School of Economics" (LSE), die "St George's University of London" (SGUL), die "Queen Mary University of London" (QMUL), die "Royal Holloway University of London" (RHUL), die "Goldsmiths College", en die "School of Oriental and African Studies" (SOAS). Die "Royal Academy of Music" is ook aan die universiteit verbonde.



</doc>
<doc id="66941" url="https://af.wikipedia.org/wiki?curid=66941" title="Transnet">
Transnet

Transnet is 'n groot staatsbeheerde maatskappy in Suid-Afrika wat vir spoorvervoer, hawens en pyplyne verantwoordelik is. Hulle hoofkantoor is in die Carlton-sentrum in Johannesburg gesetel. Transnet is op 1 April 1990 as 'n beperkte maatskappy gestig. Die meerderheid van die maatskappy se aandele word deur die Departement van Openbare Ondernemings besit. Die maatskappy is gestig nadat sake-eenhede en bedrywighede van die Suid-Afrikaanse Spoorweë en Hawens (SAS&H), asook ander bedrywighede en produkte geherstruktureer is.

Spoorlyne is in die 1850's in die omgewing van Kaapstad en later in Durban ontwikkel. Die eerste spoorlyn in Durban is op 27 Junie 1860 oopgestel. Die aanvanklike netwerk is geskep om landbouprodukte tussen Kaapstad en Wellington te vervoer. Die nuus dat daar goud in die Transvaalse Republiek was, het die regering van die Kaapkolonie (met ondersteuning van die Britse regering) genoop om Kimberley met Kaapstad per spoor te verbind as deel van hulle koloniale droom.

Na die totstandkoming van die Unie van Suid-Afrika is die spoorweë van die vier voormalige kolonies mettertyd saamgevoeg. In 1916 is hulle onder 'n enkele staatsbeheerde spoorstelsel verenig met die totstandkoming van die Suid-Afrikaanse Spoorweë en Hawens. Later, met die ontwikkeling van kommersiële vliegtuie, het die Suid-Afrikaanse Lugdiens ook 'n deel van hierdie massiewe stelsel van land-, see- en lugvervoer geword.

Op 31 Mei 1961 is die Unie ontbind en het die Republiek van Suid-Afrika tot stand gekom. Teen 1981 het die regering besluit om die Suid-Afrikaanse Spoorweë en Hawens langs besigheidslyne te struktureer en vir privatisering voor te berei. In April 1981 het die land se spoorweë, hawens, padvervoer, lugvaart en pyplyne as die Suid-Afrikaanse Vervoerdienste (SAVD) bekend geword. Teen die tyd was die onderneming in eenhede en afdelings met 'n sterk klem op plaaslike bestuur gestruktureer. 

Met die goedkeuring van die "Wet op die Regsopvolging van die Suid-Afrikaanse Vervoerdienste van 1989" is die weg gebaan om die SAVD van 'n regeringsdepartement na 'n openbare maatskappy om te skakel. Op 1 April 1990, na 80 jaar van regerings- en parlementêre beheer, is die SAVD se naam na Transnet Beperk verander, met die regering as die enigste aandeelhouer.

Op 21 Oktober 2018, is dit bevestig dat Transnet se HUB Siyabonga Gama afgedank is. 




</doc>
<doc id="66942" url="https://af.wikipedia.org/wiki?curid=66942" title="Internasionale Krieketraad">
Internasionale Krieketraad

Die Internasionale Krieketraad (afgekort: IKR; Engels: "ICC" vir "International Cricket Council") is die internasionale beheerliggaam van krieket. Hulle organiseer internasionale toetskrieket sowel as internasionale eendagwedstryde.

Die IKR is in 1909 deur verteenwoordigers van Engeland, Australië en Suid-Afrika as die "Imperiale Krieket Konferensie" gestig. In 1965 word dit hernoem na die "Internasionale Krieketraad Konferensie", en in 1989 na die huidige naam.

Die IKR se hoofkantoor is die Lord’s Krieketgronde in Londen, maar die administratiewe kantore is sedert 2005 in Doebai in die Verenigde Arabiese Emirate gevestig.

Die IKR onderskei tussen twee vlakke van lidmaatskap:

Vir die tradisioneel groot krieketlande. Hierdie lande kan toetswedstryde speel. Hierdie lande het twee stemme elk tydens IKR-vergaderings. Die volgende 12 lande is volle lede (in volgorde van aansluiting):

93 kleiner lande waar krieket 'n gevestigde sport is of as sport ontwikkel word, met een stem elk.

Daar was oorspronklik drie vlakke van lidmaatskap, maar die IKR het die geaffilieerde lidmaatskap in 2017 verwyder en alle voormalige geaffilieerde lede het geassosieerde lede geword.




</doc>
<doc id="66947" url="https://af.wikipedia.org/wiki?curid=66947" title="Wes-Indië">
Wes-Indië

Wes-Indië, dikwels ook die Wes-Indiese of Karibiese Eilande genoem, is 'n eilandboog tussen die Karibiese See en die Atlantiese Oseaan. In krieket word Wes-Indië deur die Wes-Indiese nasionale krieketspan verteenwoordig, een van die sterkste nasionale krieketspanne wêreldwyd, wat nog spelers van Guyana in Suid-Amerika insluit. Wes-Indië kon vir elke krieketwêreldbekertoernooi kwalifiseer en ook die eerste twee toernooie (in 1975 en 1979) wen. Die Krieketwêreldbeker 2007 is vir die eerste keer in agt Wes-Indiese eilandnasies aangebied en deur die verdedigende kampioen Australië gewen.

Die Karibiese Eilande sluit al die eilande in wat in die Karibiese See, tussen Noord- en Suid-Amerika, lê. Kuba is die verste wes in die eilandgordel en Barbados die verste oos. Die grootste eilande, van wes na oos, is Kuba, Jamaika, Hispaniola (Haïti en die Dominikaanse Republiek) en Puerto Rico.

Die eilande vorm saam die Groot Antille. Die Bahamas vorm 'n noordelike uitloper van die eilandgordel, terwyl die Klein Antille ('n versamelnaam vir die Benedewindse en Bowindse eilande) 'n suidelike uitloper is.

Tussen Puerto Rico en die Klein Antille lê 'n groepie eilande, die Britse Maagde-eilande, terwyl Barbados, Trinidad en Tobago, die Venezuela-eilande, Aruba, Curaçao en Bonaire teen die kuslyn van Suid-Amerika geleë is. Sommige eilande, soos Jamaika, Trinidad en Tobago, Barbados, die Bahamas en Dominica ('n eiland van die Klein Antille), is onafhanklike lede van die Britse Gemenebes, Guadeloupe (Klein Antille) en Martinique (Klein Antille) is oorsese gebiede van Frankryk, terwyl Puerto Rico en enkele van die Amerikaanse Maagde-eilande onder die gesag van die Verenigde State staan.

Sommige van die Klein Antille-eilande is oorsese gebiede van Nederland. Die Karibiese Eilande lê in 'n tropiese klimaatstreek, tussen 12 en 26° NB, en die klimaat word deur die Karibiese Eilande Noordoos-passaat oorheers. Die Karibiese See is 'n warm see met twee belangrike strome, die Antillestroom in die noorde en die Karibiese stroom in die suide. Die Karibiese Eilande het 'n droë en 'n nat seisoen: die meeste reën val in die somer en die minste in die winter. Gedurende die lente en herfs is die klimaat onaangenaam omdat dit baie warm en die humiditeit hoog is.

Die oorspronklike bewoners van die Karibiese Eilande was Indiane, maar hulle getalle het sterk afgeneem sedert die kolonisasie van die eilande. Saam met die koloniste het slawe uit Wes-Afrika na die eilande gekom om op die plantasies te werk. Vandag is die Swart bevolking in die meerderheid. Voorts bestaan die bevolking uit immigrante uit die Midde-Ooste (meestal handelaars) en 'n klein groepie Jode wat van Portugal na die eilande geïmmigreer het.

Die Blankes vorm sosio-ekonomies steeds die bolaag van die bevolking, hoewel hulle verreweg in die minderheid is. Suikerriet is die eilande se belangrikste produk. Ander belangrike landbouprodukte is tabak (Kuba), koffie (Haïti en Dominikaanse Republiek), piesangs (Puerto Rico en Jamaika), sitrusvrugte (Trinidad en Tobago) en palmolie (Barbados). Die grootste deel van die eilande se opbrengste beland egter uiteindelik in die buiteland omdat die plantasies deur buitelandse ondernemings bedryf word.

Die eilandboog word verdeel in die volgende eilandgroepe:

Die benaming "Wes-Indiese Eilande" gaan terug op 'n historiese vergissing. Die vroeë ontdekkingsreisigers en veroweraars soos Christophorus Columbus was eintlik van voorneme om Indië, die Keiserryk China (destyds ook "Cathay" genoem) of Japan ("Cipangu") op die westelike seeroete te bereik en het nie verwag dat hulle 'n nuwe vasteland sou ontdek wat destyds in Europa nog onbekend was nie. Die eilandnaam Antille is dan ook van die Latynse "ante ilium" ("eilande net voor die kus") afgelei, dus die eilande voor die Sentraal-Amerikaanse kus.

Die Engelssprekende deel van die Wes-Indiese Eilande staan ook bekend as Britse Wes-Indiese Eilande ("British West Indies").






</doc>
<doc id="66955" url="https://af.wikipedia.org/wiki?curid=66955" title="Lord’s">
Lord’s

Die Lord’s-krieketveld (afgekort as "Lord’s") is 'n bekende krieketstadion in St John's Wood, 'n wyk in die Engelse hoofstad Londen. Die stadion bied sitplek vir 30 000 toeskouers en word deur die "Marylebone Krieketklub" (MCC) besit. Lord’s word dikwels "The Home of Cricket" ("die tuiste van krieket") genoem.
Lord’s is ook die tuiste van Engeland en Wallis se Krieketraad (ECB) sowel as die Europese Krieketraad (ECC). Dit is die tuiste van die Internasionale Krieketraad (IKR) se hoofkantoor, maar die IKR se administratiewe kantore is in 2005 na Doebai verskuif.

Die oudste sportmuseum ter wêreld is op Lord’s geleë en huisves onder ander die bekende urn van Die As-kompetisie.

Behalwe krieket kan hier ook ander sportsoorte soos bofbal, tennis en boogskiet beoefen word. Lord’s is tydens die 2012-Olimpiese Spele vir boogskiet ingespan.

Oor die jare was daar al drie Lord’s-krieketvelde. Die oorspronklike een in deur Thomas Lord in 1787 op "Dorset Square" in Marylebone ('n wyk in Londen) gestig. Die eerste gewone krieketwedstryd wat op Lord’s gespeel is, was 'n jaarlikse wedstryd tussen die skole "Eton College" en "Harrow School" in 1805. In 1810 is Lord’s na 'n park verplaas, en in 1814 moes hulle weer trek omdat daar 'n kanaal gegrawe moes word. Sedert 1814 is Lord’s op sy huidige plek.

Die eerste toetswedstryd wat hier gespeel is, het op 21 Julie 1884 tussen Engeland en Australië plaasgevind. Die eerste internasionale eendagwedstryd (EDI) het op 26 Augustus 1972 tussen Engeland en Australië plaasgevind. Lord’s is al tydens vyf krieketwêreldbekers vir wedstryde ingespan: 1975, 1979, 1983, 1999 en 2019. Vervolgens is op Lord’s vyf krieketwêreldbekereindstryde aangebied, meer as op enige ander krieketveld.



</doc>
<doc id="66960" url="https://af.wikipedia.org/wiki?curid=66960" title="William Thomas Stead">
William Thomas Stead

William Thomas Stead (5 Julie 1849 - 15 April 1912) was 'n Britse joernalis wat gesterf het in die ondergang van die RMS "Titanic".

Hy was ook 'n pionier van ondersoekende joernalistiek, en een van die mees omstrede figure in Britse joernalistiek van die Victoriaanse tydperk.


</doc>
<doc id="66965" url="https://af.wikipedia.org/wiki?curid=66965" title="John Cale">
John Cale

John Davies Cale (OBE, gebore 9 Maart 1942 in Garnant, Carmarthenshire, Wallis) is 'n Walliese musikant en multi-instrumentalis. In die jare 1965-1968 het hy saam met die groep The Velvet Underground gespeel (baskitaar, altviool, klavier). Sedert 1970 reik hy sy eie albums uit.



</doc>
<doc id="66967" url="https://af.wikipedia.org/wiki?curid=66967" title="Abraham Kuyper">
Abraham Kuyper

Abraham Kuyper (ook geskryf as Kuijper) (*29 Oktober 1837, Maassluis - †8 November 1920, Den Haag) was ’n Nederlandse politikus, joernalis, staatsman en teoloog. 

Kuyper was die stigter van die Anti-Revolusionêre Party en die stigter van die Vrije Universiteit. Hy het ook bygedra tot die vorming van die Gereformeerde Kerke in Nederland, aan die vernuwing van die Calvinisme en was van 1901 tot 1905 Eerste Minister van Nederland.

Kuyper het die voorman en woordvoerder van die ortodokse vleuel van die Nederlandse protestantisme geword maar die ‘etiese’ en die ‘bevindelike’ gereformeerdes het hulle nie agter hom geskaar nie. Onder sy leiding het die Gereformeerdes baie invloedryk geword sowel in die Nederlandse Hervormde Kerk (na 1892 in hul eie Gereformeerde Kerk) as in die politiek, wat albei in daardie tyd deur die liberales beheer is.

Vir sy ondersteuners, ’n volksdeel wat ook die "kleine luyden" (eenvoudige mense) genoem is, was Kuyper die gevierde leier. Sy teenstanders op kerklike gebied was veral die moderne-protestante, terwyl hy in die politiek veral teen die liberales en later ook die sosialiste geveg het. Daar is gesê dat Kuyper een hand na die rykes en die ander hand na die armes uitgereik het. 

Hy het sy politieke bondgenote in ander Christelike partye gevind, waaronder die Rooms-Katolieke gereken is. Vir die politieke teenstelling tussen Christene en nie-Christene het Kuyper die begrip antitese ontwikkel.

Kuyper se joernalistieke bydra verdien in besonder om vermeld te word. Vir etlike jare was Kuyper hoofredakteur van 'n kerklike (De Herhaut) en 'n politieke (De Standaard) tydskrif. 

Sy nagedagtenis bly voortleef binne en buite Nederland. In 2004 is hy genomineer vir die verkiesing van die grootste Nederlander.

Kuyper het tuisonderrig van sy vader, Jan Frederik Kuyper, ’n dominee in die Nederlandse Hervormde Kerk in Hoogmade, Maassluis, Middelburg en Leiden, ontvang. Hy het geen formele primêre skoolopleiding ontvang nie maar het wel sekondêre onderrig aan die Gimnasiun te Leiden ontvang.

In 1855 matrikuleer hy aan die gimnasium en begin hy met sy studie in literatuur, filosofie en teologie aan die Universiteit van Leiden. Hy neem ook Arabies, Armeens en fisika.

In 1862 is hy bevorder tot doktor in teologie op die basis van ’n verhandeling genaamd "Disquisitio historico-theologica, exhibens Johannis Calvini et Johannis à Lasco de Ecclesia Sententiarum inter se compositionem" (Ondersoek na die teologies-historiese, met ’n aanduiding van Johannes Calvyn en Johannes a Lasco se Kerk van die Samestelling). In die vergelyking van die denkbeelde van Johannes a Lasco het Kuyper ’n duidelike simpatie vir die meer liberale A Lasco getoon. Gedurende sy studies was Kuyper ’n lid van die moderne neigings binne die Nederlandse Hervormde Kerk. Kuyper het as student deur 'n vrysinnige tydperk gegaan, maar het later tot bekering gekom en die gesag van die Skrif met alle mag verdedig. 

Kuyper se politieke sienings en handelinge het die Nederlandse politiek beïnvloed. Sy voorspraak van gelykheid vir geloofsgebasseerde organisasies en instellings het die basis geskep vir die alliansie tussen die Protestante en die Katolieke wat tot op hede die Nederlandse politiek domineer. Een van die huidige partye in Nederland, die Christen-Demokratiese Appèl (CDA), is steeds sterk onder die invloed van Kuyper se sieninge. Sy grootste teologiese handeling, die stigting van die Gereformeerde Kerke in Nederland, is in 2005 ongedaan gemaak met die stigting van die Protestantse Kerk in Nederland wat met die Nederlandse Hervormde Kerk, Gereformeerde Kerke in Nederland en die Evangelies-Lutherse Kerk in die Koninkryk van die Nederlande, verenig het.

In Noord-Amerika het Kuyper se politieke en teologiese sienings ’n noemenswaardige inpak gehad, veral in die Hervormde gemeenskap. Hy word beskou was die vader van die Nederlandse Neo-Calvinisme en het ’n beduidende invloed op die ideë van die filosoof Herman Dooyeweerd gehad. Andere wat deur Kuyper beïnvloed is, sluit in Francis Schaeffer, Cornelius Van Til, Alvin Plantinga, Nicholas Wolterstorff, Albert M. Wolters, Chuck Colson, James Skillen, Stephen Perks, R Tudur Jones, Bobi Jones en in Suid-Afrika vir Totius en Hendrik Gerhardus Stoker. 

Instellings wat deur Kuyper beïnvloed is sluit in Cardus (voorheen Die Werknavorsingstigting), Calvin College, Die Clapham-instituut, Dordt College, Instituut vir Christelike Studies, Redeemer Universiteitskollege, Koalisie vir Christelike Uitreik, Covenant College, Die Sentrum vir Openbare Justisie en die Washington Instituut vir Geloof, Roeping & Kultuur. In 2006 is die Hervormde Bybelkollede in Grand Rapids Michigan hernoem ter ere van Abraham Kuyper en is nou Kuyper-kollege.

Benewens Kuyper se diepgaande invloed op Europese Christelik-Demokratiese politiek tot op hede, was sy politieke teologie ook belangrik in die geskiedenis van Suid-Afrika. Akademici het Kuyper se betrokkenheid met die politiek van Suid-Afrika en die leiers van die land nagevors. Sy nalatenskap in Suid-Afrika is bes moontlik selfs groter as in Nederland. In Suid-Afrika het sy Christelik-Nasionale opvatting, gesentreer rondom die identifikasie van die Afrikaner Calvinistiese gemeenskap as die “kern van die nasie”, ’n saamtrekpunt vir die drie susterkerke gevormd gedurende die Tweede Vryheidsoorlog en daarna. Tydens die Tweede Vryheidsoorlog het Kuyper vermoedelik tydens 'n besoek in London beoog om bemiddelingswerk te doen. As Christen-Nasionaliste was Kuyper se aanhangers in Suid-Afrika instrumentaal in die opbou van Afrikaanse kulturele, politieke en ekonomiese instellings om die Afrikaner weer op te nou na die afloop van die oorlog. Een kerninstelling was die Afrikaner Broederbond, ’n anti-Britse organisasie wat se fondasie eksplisiet Christelik-Nasionaal was. Later het die Nasionale Party ook ontstaan.

Kuyper se nalatenskap sluit ’n kleindogter, Johtje Vos, in wat bekend is daarvoor dat sy aan baie Jode skuiling gebied het teen die Nazis, in haar huis in Nederland. Na die afloop van die Tweede Wêreldoorlog het sy na New York verhuis. Andersyds was Kuyper se seun, professor H.H. Kuyper ’n ondersteuner van die Afrikaners en sy kleinseun het by die "Waffen-SS" aangesluit waar hy op die Russiese grens oorlede is.

Kuyper was die outeur van verskeie teologiese en politieke boeke:




</doc>
<doc id="66970" url="https://af.wikipedia.org/wiki?curid=66970" title="St John's Wood">
St John's Wood

St John's Wood is 'n distrik in die noordweste van Londen, Engeland, in die City of Westminster, en aan die noordwestelike kant van Regent's Park. Dit is ongeveer 2,5 myl noordwes van Charing Cross geleë.

Die poskode NW8 (St. John's Wood) is deur die Forbes-tydskrif as die vyfde duurste poskode in Londen en die Verenigde Koninkryk aangewys. 'n Gemiddelde huis hier kos byna £2 miljoen ($3,5 miljoen).
Van die duurste eiendomme ter wêreld kan hier aangetref word.

Die bekende Lord's-krieketstadion is in die distrik geleë. Die distrik is ook bekend vir "Abbey Road" en die "Abbey Road Studios" waar die rock-groep The Beatles hulle albums opgeneem het.


</doc>
<doc id="66971" url="https://af.wikipedia.org/wiki?curid=66971" title="Marylebone">
Marylebone

Marylebone is 'n welgestelde binnestedelike gebied in Sentraal-Londen, geleë in die City of Westminster. Marylebone word begrens deur "Oxford Street" in die suide, "Regent's Park" in die noorde, "Edgware Road" in die weste en "Portland Place" in die ooste. Die naam word somtyds geskryf as St. Marylebone of Mary-le-bone, maar word gewoonlik as "mar(i)leboon" uitgespreek.
Die gebied bestaan grotendeels uit woonhuise. Die westelike deel het 'n omvangryke Arabiese bevolking. Bekende besienswaardighede in die omgewing is onder andere "Madame Tussauds", "Harley Street", "Regent's Park", "Hyde Park" en "Marble Arch".

Die bekende Lord's Krieketgronde was aanvanklik hier geleë voordat dit verskuif is.


</doc>
<doc id="66972" url="https://af.wikipedia.org/wiki?curid=66972" title="Lou Reed">
Lou Reed

Lewis Allan Reed (2 Maart 1942 in Brooklyn, New York, Verenigde State van Amerika - 27 Oktober 2013) was 'n Amerikaanse musikant en fotograaf. In die jare 1965-1970 het hy saam met die groep The Velvet Underground gespeel (kitaar, koor). Vanaf 1970 het hy sy eie albums uitgereik.



</doc>
<doc id="66973" url="https://af.wikipedia.org/wiki?curid=66973" title="Weymouth">
Weymouth

Weymouth is 'n nedersetting langs die see in die Engelse distrik Weymouth and Portland. Die nedersetting is in die graafskap Dorset geleë en het 52 950 inwoners.

Derduisende toeriste sak gedurende die somer op die dorp toe om vakansie te hou. Dis langs die see, en die weer is sonnig en warm in die somermaande.

Tydens die 2012-Olimpiese Spele sal die seiljag-items hier plaasvind.


</doc>
<doc id="66976" url="https://af.wikipedia.org/wiki?curid=66976" title="Wembley-stadion">
Wembley-stadion

Die Wembley-stadion (dikwels kortweg "Wembley") is 'n sokkerstadion in Wembley in die noordweste van Londen. Die stadion het 90 000 sitplekke.

Die stadion is vanaf 2003 tot 2007 op die selfde plek as die eerste Wembley-stadion gebou. Daar is 'n boog oor die nuwe stadion wat so ontwerp is dat dit nie 'n skaduwee oor die veld sal gooi nie.

Naas sport word die stadion ook vir konserte aangewend. Groepe soos Metallica, Muse, George Michael en selfs Lucas Maree het al hier opgetree.

Die stadion is tydens die Olimpiese Somerspele van 2012 vir sokkerwedstryde ingespan en tydens die Rugbywêreldbeker 2015 vir rugbywedstryde.

Hierdie wedstryde is in die ou Wembley-stadion beslis:
Hierdie wedstryde is in die ou Wembley-stadion beslis:



</doc>
<doc id="66987" url="https://af.wikipedia.org/wiki?curid=66987" title="Asteroïdegordel">
Asteroïdegordel

Die Asteroïdegordel is die gebied van die sonnestelsel wat rofweg tussen die wentelbane van Mars en Jupiter geleë is. Dit word beset deur verskeie onreëlmatig gevormde liggame wat asteroïdes genoem word. Die Asteroïdegordel word ook die Hoof-asteroïdegordel genoem, aangesien daar ander asteroïdes is soos dié naby aan die Aarde en die trojaan-asteroïdes. 

Die gordel bevat onder meer die dwergplaneet Ceres en die asteroïdes Vesta, Pallas en Higeia, wat saam sowat die helfte van die massa van die gordel beslaan. Van die kleiner asteroïdes is die grootte van ’n stofdeeltjie.

Die asteroïdes is so yl versprei dat verskeie onbemande ruimtetuie al daardeur gestuur is. Tog bots van die groot asteroïdes teen mekaar en dan kan ’n asteroïdefamilie gevorm word waarvan die lede dieselfde wentelbaaneienskappe en samestelling het. Botsings kan ook ’n fyn stof tot gevolg hê wat ’n groot deel uitmaak van die diereriemlig. 



</doc>
<doc id="66988" url="https://af.wikipedia.org/wiki?curid=66988" title="Sentour (kleinplaneet)">
Sentour (kleinplaneet)

Sentoure is onstabiele kleinplanete wat eienskappe van beide asteroïdes en komete toon. Hulle word genoem na die sentoure in die Griekse mitologie, wat eienskappe van beide mense en perde gehad het. Sentoure het veranderlike wentelbane wat dié van een of meer van die groot gasplanete gekruis het, en het dinamiese leeftye van ’n paar miljoen jaar. Daar is sowat 44 000 sentoure in die sonnestelsel met ’n deursnee groter as 1 km.

Die eerste sentour-agtige voorwerp wat ontdek is, was 944 Hidalgo in 1920. Hulle is egter nie as unieke voorwerpe beskou nie tot met die ontdekking van 2060 Chiron in 1977. Die grootste bekende sentour is 10199 Chariklo, wat in 1997 ontdek is. Dit het ’n deursnee van 260 km, so groot soos ’n asteroïde van gemiddelde grootte.

Tot met 2008 is drie sentoure ontdek met komas: 2060 Chiron, 60558 Echeclus en 166P/NEAT. Chiron en Echeclus word dus as beide asteroïdes en komete geklassifiseer. Ander sentoure soos 52872 Okyrhoe toon vermoedelik komeet-aktiwiteite. Enige sentour wat naby genoeg aan die Son aangetrek word, is vermoedelik ’n komeet.




</doc>
<doc id="66994" url="https://af.wikipedia.org/wiki?curid=66994" title="Bob Neuwirth">
Bob Neuwirth

Bob Neuwirth (20 Junie 1939, Akron, Ohio, Verenigde State van Amerika) is 'n Amerikaanse musikant (kitaar, koor, banjo). In die sestiger jare tree hy saam met Bob Dylan op. Hy is die mede-skrywer van die lied "Mercedes Benz" saam met Janis Joplin. In 1994 het hy saam met John Cale gewerk en die album "Last Day on Earth" vrygestel.



</doc>
<doc id="67001" url="https://af.wikipedia.org/wiki?curid=67001" title="Internasionale eendagwedstryd">
Internasionale eendagwedstryd

'n Internasionale eendagwedstryd (Engels: "One Day International", afgekort "ODI" of "EDI") is 'n tipe krieketwedstryd waar twee internasionale spanne op een dag 'n beperkte aantal boulbeurte speel (gewoonlik 50 elk). Die Krieketwêreldbeker word onder andere in hierdie formaat gespeel. In Afrikaans word die afkorting EDI gebruik om na internasionale eendagwedstryde te verwys.

Internasionale eendagwedstryde is in die laat twintigste eeu ontwikkel. Die eerste EDI is op 5 Januarie 1971 tussen Australië en Engeland op die Melbourne-krieketveld beslis. Nadat die eerste drie dae uitgereën het, het wedstrydbeamptes besluit om die toets af te las en eerder 'n eendagwedstryd van 40 agt-bal boulbeurte te speel. Australië wen die wedstryd met 5 paaltjies.

Op die oomblik het 20 lande EDI-status en kan daarom aan EDI-wedstryde deelneem. Dit sluit al die lande wat toetskrieket speel in, sowel as lande wat tydelike EDI-status van die Internasionale Krieketraad ontvang het. Die doel van tydelike status is om opkomende krieketlande die geleentheid te gun om teen die toplande mee te ding.

Die twaalf lande met permanente EDI-status is (hul eerste EDI-wedstryd in hakkies):

Die ag lande met 'n tydelike EDI-status is:



Lande kan hulle EDI-status verloor deur swak prestasies by die Wêreldbeker vir B-lande of deur 'n besluit van die IKR. Daar is ook lande wat tydelike EDI-status verkry het om aan 'n bepaalde toernooi deel te neem.

Soms kan die EDI-status deur die IKR ook vir spesiale geleenthede soos krieketwêreldbekers of kontinentale bekers toegeken word.


</doc>
<doc id="67002" url="https://af.wikipedia.org/wiki?curid=67002" title="Twintig20">
Twintig20

Twintig20 (afgekort "T20") is 'n vorm van krieket waar twee spanne elk 20 boulbeurte kry om vinnig soveel lopies moontlik te slaan. Dit is 'n relatief nuwe vorm van krieket en 'n wedstryd neem gewoonlik nie langer as 3 ure nie. Twintig20 is in 2003 in Engeland bekendgestel. Die doel van die korter formaat is om krieket aantrekliker vir TV-kykers te maak.

Sedert 2005 word Twintig20 wedstryde in internasionale verband gespeel. In 2007 word die eerste internasionale Twintig20 Wêreldkampioenskap in Suid-Afrika aangebied. Die wêreldkampioenskap is deur Indië gewen. In 2009 is die tweede Twintig20 Wêreldkampioenskap in Engeland aangebied en deur Pakistan gewen.

Dit is 'n lys van die huidige Twenty20-binnelandse kompetisies in verskeie van die voorste krieketlande.


</doc>
<doc id="67003" url="https://af.wikipedia.org/wiki?curid=67003" title="Trans-Neptunus-voorwerp">
Trans-Neptunus-voorwerp

’n Trans-Neptunus-voorwerp of TNV is ’n voorwerp in die sonnestelsel wat in ’n groter wentelbaan om die Son is as die verste planeet, Neptunus. Die eerste voorwerp anderkant Neptunus wat ontdek is, was Pluto. Die tweede, (15760) QB, is eers in 1992 ontdek (buiten Pluto se maan, Charon, in 1978). Tans is daar meer as 1 200 trans-Neptunus-voorwerpe op die lys van die Minor Planet Center in die VSA. In November 2009 is 200 van hulle se wentelbane met groot genoeg sekerheid vasgestel dat hulle permanente name gekry het.

Die grootste bekende trans-Neptunus-voorwerpe is Eris en Pluto, gevolg deur Makemake en Haumea. Die Kuiper-gordel, verstrooide skyf en Oort-wolk is drie konvensionele groepe voorwerpe in hierdie deel van die ruimte, hoewel bronne verskil en sommige voorwerpe soos Sedna nie maklik in enige van dié groepe val nie.

Die wentelbaan van ’n planeet word effens beïnvloed deur die swaartekraginvloede van die ander planete. Verskille wat in die vroeë 1900's gevind is tussen die verwagte en werklike wentelbaan van Uranus en Neptunus het daarop gedui dat daar ander planete moet wees wat verder as Neptunus lê. Dit het gelei tot die ontdekking van Pluto in 1930. Pluto was egter te klein om dié verskille te verduidelik, en nadat Neptunus se wentelbaan in heroënskou geneem is, is gevind die vorige waarneming was vals.

Pluto was die maklikste TNV om te vind omdat dit die hoogste sigbare magnitude van al dié voorwerpe het.

Daarna is steeds gesoek na ander voorwerpe in die sonnestelsel anderkant Neptunus, maar niks is gevind nie. Die soektog is toe gestaak, want daar is geglo Pluto is die verste groot voorwerp in die sonnestelsel. Eers met die ontdekking van die tweede TNV, (15760) 1992 QB, in 1992 is daar weer na ander voorwerpe in dié streek gesoek. ’n Breë strook van die lug om die sonnebaan is gefotografeer en digitaal deursoek vir stadig bewegende voorwerpe. Honderde TNV's is gevind met ’n deursnee van 50 tot 2 500 km.

Eris, die grootste bekende NTV, is in 2005 ontdek en het ’n hernude debat onder wetenskaplikes ontketen oor die klassifikasie van hierdie voorwerpe en of voorwerpe soos Pluto as planete beskou kan word. Pluto en Eris is eindelik as dwergplanete geklassifiseer.




</doc>
<doc id="67005" url="https://af.wikipedia.org/wiki?curid=67005" title="Verstrooide skyf">
Verstrooide skyf

Die verstrooide skyf is ’n verafgeleë streek van die sonnestelsel waar min, ysige kleinplanete voorkom. Dit is een van die groepe trans-Neptunus-voorwerpe.

Die voorwerpe het wentelbaanafwykings (wat dui op hoe ver dit van sirkelvormig af is) van tot 0,8, inklinasies van tot 40° en perihelions (die naaste afstand aan die Son in sy baan) van meer as 30 AE (astronomiese eenhede). Hierdie ekstreme wentelbane word vermoedelik veroorsaak deur swaartekrag-"verstrooiing" deur die gasreuse, asook verdere versteurings deur die planeet Neptunus.

Die naaste afstand wat dié voorwerpe aan die Son kom, is sowat 30-35 AE, en hulle kan tot verder as 100 AE van die Son af beweeg. Dus is verstrooide voorwerpe van die verste en koudste liggame in die sonnestelsel. Die naaste deel van die verstrooide skyf oorvleuel met ’n deel van die Kuiper-gordel.

Vanweë die onstabiele aard van die voorwerpe beskou wetenskaplikes die verstrooide skyf as die plek van oorsprong van die meeste periodieke, of kortstondige, komete in die sonnestelsel – met sentoure (ysliggame tussen Jupiter en Neptunus) as die oorgangsfase in ’n voorwerp se migrasie van die skyf na die binneste deel van sonnestelsel. Eindelik stuur versteurings deur die groot planete sulke voorwerpe in die rigting van die Son en verander hulle in periodieke komete. Baie voorwerpe in die Oort-wolk het waarskynlik ook in die verstrooide skyf ontstaan.

Die eerste verstrooideskyfvoorwerp (VSV) wat as sulks erken is, is 1996 TL, wat in 1996 deur sterrekundiges op Hawaii geïdentifiseer is. Nog drie is in dieselfde opname in 1996 geïdentifiseer: 1999 CV, 1999 CY en 1999 CF. Die eerste voorwerp wat ontdek is wat tans as ’n VSV geklassifiseer is, is 1995 TL, wat in 1995 gevind is. Teen 2011 was meer as 200 VSV'e al ontdek.


</doc>
<doc id="67006" url="https://af.wikipedia.org/wiki?curid=67006" title="Apside">
Apside

’n Apside (ook apsis genoem) is die naaste en verste punt in die elliptiese wentelbaan van een hemelliggaam om ’n ander (meestal groter) een. Die lyn van een apside na ’n ander is die langste as van die ellips, oftewel die apsidelyn.

Om die twee punte te onderskei, word verskillende benamings vir die naaste en die verste punt gebruik, na gelang van die groter liggaam waarom die ander een wentel. ’n Paar voorbeelde is:

Die perigeum van die maan is dus die punt waar dit die naaste aan die Aarde is, en die afelium van die Aarde is die verste punt van die Son af.



</doc>
<doc id="67020" url="https://af.wikipedia.org/wiki?curid=67020" title="Natuurlike satelliete van kleinplanete">
Natuurlike satelliete van kleinplanete

’n Kleinplaneet-maan is ’n natuurlike satelliet wat in ’n wentelbaan om ’n kleinplaneet is. Daar word geglo baie asteroïdes en Kuiper-gordel-voorwerpe het mane en dat party taamlik groot is. Die ontdekking van mane om kleinplanete (en tweeledige voorwerpe in die algemeen) is belangrik omdat hul wentelbane wetenskaplikes ’n beter idee gee van die massa en digtheid van die primêre voorwerp. Dit gee dus ’n insig in die fisiese eienskappe wat nie andersins moontlik sou gewees het nie. Teen November 2011 is al 200 mane van kleinplanete ontdek.

Benewens die terms "satelliet" en "maan" word die term "tweeledig" of "binêr" soms gebruik vir kleinplanete met mane (of "drieledig" vir kleinplanete met twee mane). As een voorwerp baie groter as die ander een is, word dit dikwels die primêre komponent genoem en die kleiner een die sekondêre komponent.

Wetenskaplikes is nie heeltemal seker hoekom sommige kleinplanete mane het nie en verskeie teorieë bestaan. ’n Algemene teorie is dat mane ontstaan wanneer ’n stuk van ’n kleinplaneet in ’n botsing met ’n ander hemelliggaam afbreek. Dit kan ook gebeur dat die kleiner liggaam deur die groter een aangetrek en in ’n baan gehou word.

Die afstande tussen kleinplanete en hul mane wissel van ’n paar honderd kilometer (Ida, Balam) tot meer as 3 000 km (Huenna) vir die asteroïdes. Onder die trans-Neptunus-voorwerpe is die afstande tussen 3 000 en 50 000 km.

Teen Januarie 2012 was daar al meer as 200 bekende mane van kleinplanete. In 1978 is al vermoed dat Herculina, in die Asteroïdegordel, ’n maan het en daarna was daar verslae van ander sulke mane. Die eerste asteroïdemaan is egter eers in 1993 bevestig toe die ruimtetuig Galileo die maan Dactyl ontdek in ’n wentelbaan om Ida, ook in die Asteroïdegordel. Die tweede een is in 1998 ontdek om Eugenia. In 2001 het Patroclus en sy metgesel van dieselfde grootte, Menoetius, die eerste bekende tweeledige stelsel van die trojaanse asteroïdes geword. Die eerste tweeledige Trans-Neptunus-voorwerp was 1998 WW, in 2002.

In 2005 is ontdek die asteroïde Sylvia het twee satelliete, en dit was dus die eerste drieledige kleinplaneet. In dieselfde jaar is gevind Eugenia het ook nog ’n maan. Ook in 2005 is ontdek die Kuiper-gordel-voorwerp Haumea het ook twee mane, die tweede dwergplaneet in dié gordel naas Pluto.





</doc>
<doc id="67032" url="https://af.wikipedia.org/wiki?curid=67032" title="Jupiter se natuurlike satelliete">
Jupiter se natuurlike satelliete

Jupiter het 79 bevestigde mane. Die grootstes van hulle, die vier mane van Galilei, is in 1610 deur Galileo Galilei ontdek en was die eerste voorwerpe wat gevind is wat om ’n liggaam wentel wat nie óf die Aarde óf die Son is nie. Sedert die einde van die 19de eeu is tientalle kleiner Jupiter-mane ontdek wat die name gekry het van minnaresse of dogters van die Romeinse god Jupiter of van sy Griekse eweknie, Zeus. Die mane van Galilei is verreweg die grootste voorwerpe wat om Jupiter wentel, met die oorblywende 62 mane en die ringe wat saam net 0,003 persent van die hele Jupiter-stelsel uitmaak.

Agt van Jupiter se mane is reëlmatige satelliete. Hulle wentel dus in dieselfde rigting as wat die planeet draai en het redelik sirkelvormige wentelbane. Die vier mane van Galilei is ellipsvormig omdat hulle planetêre massa het en sou dus as dwergplanete geklassifiseer gewees het as hulle direk om die son gedraai het. Die vier ander reëlmatige satelliete is baie kleiner en nader aan Jupiter; hulle is die bron van die ruimtestof wat Jupiter se ringe uitmaak.

Die res van Jupiter se mane is onreëlmatig. Hul wentelbane is verder van die planeet af en het groot hellingshoeke en wentelbaanafwykings. Hierdie mane is waarskynlik van ’n ander wentelbaan om die son aangetrek en in ’n baan om Jupiter gevange gehou. Daar is 16 onlangs ontdekte onreëlmatige satelliete wat nog nie name gekry het nie.

Die mane se fisiese en wentelbaan-eienskappe wissel in ’n groot mate. Die vier mane van Galilei het almal ’n deursnee van meer as 3 100 km. Die grootste een, Ganimedes, is die negende grootste voorwerp in ons sonnestelsel, naas die Son en sewe van die planete (Ganimedes is groter as Mercurius). Al die ander mane is kleiner as 250 km in deursnee – sommige is skaars 5 km. Die vorms van hul wentelbane wissel van feitlik volmaak rond tot hoogs afwykend en skuins, en baie wentel in die teenoorgestelde rigting as wat Jupiter draai. Omwentelings wissel van sewe uur (korter as die tyd wat Jupiter om sy eie as draai) tot feitlik drie aardjare.

Jupiter se reëlmatige satelliete het waarskynlik ontstaan uit ’n ring gas en soliede ruimteafval wat aanvanklik om die planeet bestaan het. Dit kon die oorblyfsels gewees het van groot satelliete wat vroeg in Jupiter se geskiedenis bestaan het.

Die buitenste, onreëlmatige mane was vermoedelik asteroïdes wat verby Jupiter beweeg en deur hierdie ring in ’n wentelbaan vasgevang is. Baie het opgebreek weens die spanning wat dit veroorsaak het of deur botsings met ander, kleiner liggame tot hulle hul huidige vorms aangeneem het.

Die eerste sterrekundige wat gemeld het hy het een van Jupiter se mane gesien, was die Chinees Gan De, omstreeks 364 v.C. Die eerste bevestigde waarneming van Jupiter-mane was egter dié van Galileo Galilei in 1609. Teen Maart 1610 het hy die vier grootste mane gesien met sy teleskoop met ’n 30x-vergroting: Io, Europa, Ganimedes en Kallisto. Geen verdere mane is ontdek nie totdat Edward Emerson Barnard die maan Amaltea in 1892 ontdek het. Met behulp van teleskopiese fotografie is verskeie ander ontdekkings in die loop van die 20ste eeu gedoen. Himalia is in 1904 ontdek, Elara in 1905, Pasifaë in 1908, Sinope in 1914, Lisitea en Karme in 1938, Ananke in 1951, en Leda in 1974.

Teen die tyd dat die Voyager-ruimtetuie Jupiter in die laat 1970's bereik het, was 13 mane reeds ontdek; Temisto is in 1975 waargeneem, maar weens te min aanvanklike waarnemingsdata is dit nie weer waargeneem nie tot in 2000. Die Voyager-sendings het nog drie binneste mane in 1979 ontdek: Metis, Adrastea en Tebe.

Vir die volgende twee dekades is geen nuwe mane om Jupiter ontdek nie. Tussen Oktober 1999 en Februarie 2003 het waarnemers met sensitiewe opspoorders op die Aarde egter nog 32 mane gevind – die meeste deur ’n span onder Scott S. Sheppard en David C. Jewitt. Dié mane is klein en het lang, afwykende wentelbane, meestal in die teenoorgestelde rigting as wat Jupiter om sy eie as draai. Hulle is gemiddeld 3 km in deursnee; die grootste een is 9 km. Al die mane is vermoedelik asteroïde- of komeetagtige voorwerpe wat moontlik in kleiner stukke opgebreek het, maar min is eintlik van hulle bekend. Sedertdien is nog verskeie mane ontdek, maar hulle het voorlopige name en hul wentelbane is nog nie bevestig nie.

Die mane van Galilei – Io, Europa, Ganimedes en Kallisto – is deur Simon Marius name gegee kort ná hul ontdekking in 1610. Die name het daarna egter ongewild geraak tot in die 20ste eeu: daar is na hulle verwys as "Jupiter I" tot "Jupiter IV", of "die eerste satelliet van Jupiter", ens. Die oorspronklike name is weer in die 20ste eeu begin gebruik, terwyl die ander mane naamloos gebly het en gewoonlik in Romeinse syfers genommer is. Jupiter V, wat in 1892 ontdek is, is "Amaltea" genoem, hoewel die naam nieamptelik was.

In 1975 het ’n taakgroep van die Internasionale Astronomiese Unie (IAU) name aan satelliet V tot XIII gegee, en ’n amptelike benamingsproses daargestel vir toekomstige mane wat ontdek word. Die praktyk was om nuut ontdekte mane te noem na minnaars van die god Jupiter/Zeus, en sedert 2004 ook na hul kinders. Al die mane van XXXIV (Euporië) af is genoem na dogters van Jupiter/Zeus.

Party asteroïdes het dieselfde name as mane van Jupiter: 9 Metis, 38 Leda, 52 Europa, 85 Io, 113 Amaltea, 239 Adrastea, 1036 Ganimedes en 204 Kallisto

Hulle word in twee groepe verdeel:

Hulle is die aansienlik kleiner voorwerpe wat heelwat verder van Jupiter af lê en afwykende wentelbane het. Hulle vorm families waarvan die wentelbane en samestelling ooreenstem. Daar word geglo hulle het ontstaan in botsings tussen groter (maar steeds klein) voorwerpe en asteroïdes wat deur Jupiter se swaartekragveld aangetrek is. Dié families het die name van die grootste voorwerp binne die familie. Die indeling van die families in tentatief, maar die volgende indeling is tipies:


Die mane van Jupiter word gelys volgens wentelperiodes. Die binneste vier mane het ’n wit agtergrond en die mane van Galilei is in vet met ’n blou agtergrond. Die onreëlmatige satelliete wat in dieselfde rigting wentel as wat Jupiter draai, het ’n liggrys agtergrond en dié wat in ’n teenoorgestelde rigting wentel, ’n donkergrys agtergrond. 




</doc>
<doc id="67044" url="https://af.wikipedia.org/wiki?curid=67044" title="Waterdamp">
Waterdamp

Waterdamp is water in die gasfase. Waterdamp is die gevolg van verdamping.


</doc>
<doc id="67047" url="https://af.wikipedia.org/wiki?curid=67047" title="Reënmeter">
Reënmeter

'n Reënmeter is 'n instrument wat deur meteoroloë en hidroloë gebruik word om neerslag gedurende 'n bepaalde periode op te vange en te meet. Die hoeveelheid neerslag word in millimeters aangedui. Een millimeter kom ooreen met 1 liter water per vierkante meter.

Eenvoudige reënmeters word gewoonlik van glas of 'n deursigtige plastiek gemaak. Die reënmeter bestaan uit 'n bottel of fles waarin die neerslag opgevang word. Sommige reënmeters is gekalibreer (in millimeters uitgemeet) sodat die hoeveelheid neerslag direk afgelees kan word. Die deursnee van die opening aan die bokant moet representatief wees vir die aantal gevalle millimeter neerslag.

In 'n professionele opstelling behoort die reënmeter vrystaande te wees sodat dit nie onder of naby hoë voorwerpe soos geboue en bome staan nie. Die bokant van die tregter moet ongeveer 40 cm bo die grondvlak wees. Die hoeveelheid neerslag moet minstens eenmaal per dag gemeet word om verdamping sover moontlik teen te werk.

As die neerslag nie reën is nie, soos byvoorbeeld met ys of sneeu, word 'n ingeboude verwarmer gebruik om die neerslag te smelt. Nadat dit gesneeu het kan die hoogte van die sneeu ook gebruik word om die aantal millimeters te bepaal. Een sentimeter sneeu is ongeveer gelyk aan een millimeter gesmelte water.


</doc>
<doc id="67048" url="https://af.wikipedia.org/wiki?curid=67048" title="Streep (lengtemaat)">
Streep (lengtemaat)

'n Streep is 'n ou lengtemaat wat in Nederland gebruik is.

Met die invoering van die Nederlandse metrieke stelsel in 1820 word die lengte van 'n streep op 1 duisendste el, oftewel 1 millimeter vasgestel. In 1870 word die streep afgeskaf en met die naam millimeter vervang.

Die streep as eenheid word soms nog met reënmeters gebruik. Een streep reën is gelyk aan 1 mm reën. Die gebruik hiervan het waarskynlik te doen met die feit dat die maatbeker se strepies meer as een millimeter uit mekaar is. Dit gebeur as die maatbeker se opening klein is, terwyl 1 mm reën 1 liter reën op 1 m² voorstel.


</doc>
<doc id="67049" url="https://af.wikipedia.org/wiki?curid=67049" title="El (lengtemaat)">
El (lengtemaat)

'n El is 'n ou lengtemaat, ongeveer so lank as 'n gemiddelde persoon se hand en voorarm. 'n El strek vanaf die elmboog tot die punt van die middelvinger. Dit was 'n eenvoudige manier om lengtes vinnig te kon opmeet. Die presiese lengte van 'n el het egter van een land na 'n ander, en binne 'n land selfs van een handelsentrum na 'n volgende verskil. As voorbeeld:


</doc>
<doc id="67050" url="https://af.wikipedia.org/wiki?curid=67050" title="Meteoroloog">
Meteoroloog

'n Meteoroloog of weerkundige is iemand wat die weer en klimaat bestudeer. 'n Meteoroloog beoefen dus meteorologie as beroep.

Die werk van 'n meteoroloog begin met die noukeurige waarnemings van temperatuur, lugdruk, lugvogtigheid, neerslag, wolke en windsnelhede. Die inligting word dan saamgevoeg en op kaarte en diagramme aangedui. Die natuurwette wat die beweging van die atmosfeer beheer word dan toegepas om uiteindelik by 'n voorspelling uit te kom.

Die vakgebied van die meteorologie is vir die eerste keer omstreeks 350 v.Chr. deur die Griekse filosoof en wetenskaplike Aristoteles in sy werk "Meteorologica" beskryf. Vir die rede word hy as die eerste bekende metereoloog beskou.

Meteoroloë vervul 'n belangrike voorligtingstaak. Dat geld nie net vir weervoorspellings en -waarskuwings nie, maar ook vir verskeie ander wetenskaplike onderwerpe soos die impak van die osoonlaag, klimaatsveranderinge, stygende seevlakke en ontbossing.

Sommige meteoroloë word bekend as "weeraanbieders". 'n Weeraanbieder is 'n persoon wat die weer op radio of televisie bespreek, voorspellings maak en waarskuwings uitreik. Weervoorpellings word gewoonlik aan die einde van 'n nuusbulletin gelewer. Hoewel sulke weervoorspellings nie noodwendig deur meteoroloë gelewer word nie, stel hulle dit gewoonlik saam of kontroleer hulle die inhoud alvorens dit aan die publiek oorgedra word.


</doc>
<doc id="67052" url="https://af.wikipedia.org/wiki?curid=67052" title="Hidroloog">
Hidroloog

'n Hidroloog is 'n deskundige op die gebied van (die kringloop van) water. In die praktyk begin die vakgebied van hidrologie op die oomblik wat reën val, en nie weer verdamp nie. Daarmee sluit dit nou met meteorologie (weerkunde) aan.

Vervolgens hou 'n hidroloog homself besig met die vraag hoeveel water deur slote, dreine of afstroming oor die oppervlakte weggevoer word, en hoeveel in die grond insypel. Hidroloë wat na kanale en slote omsien word oppervlakwater-hidroloë genoem.

As die water in die grond intrek, kom dit via die wortelsone van gewasse by die grondwater uit. Die hidroloë wat hulself met watervoorsiening vir landbougewasse besig hou word agro-hidroloë genoem.

Die grondwater-hidroloë (of geohidroloë) hou hulself besig met die beweging van ondergrondse water. Vandaar kan die water weer na die oppervlakte opborrel, of selfs dieper in die aarde intrek. Uiteindelik kan dit by die see uitkom, of vir benutting opgepomp word.

Omdat dit nie slegs oor die omvang van strome gaan nie, maar ook oor die chemiese samestelling van die water, is daar 'n noue verband met bodem- en geo-chemici.


</doc>
<doc id="67055" url="https://af.wikipedia.org/wiki?curid=67055" title="Millimeter">
Millimeter

'n Millimeter (simbool: "mm") is 'n lengtemaat wat van die SI-basiseenheid vir lengte, die meter afgelei is. 'n Millimeter is die grootte van een duisendste deel van 'n meter. Die voorvoegsel "milli" is afgelei van die Latynse woord vir "duisend".

'n Millimeter is gelyk aan 1,000 mikrometer en 1,000,000 nanometer. Daar is 25.4 mm in een duim.

Daarnaas word millimeter ook dikwels gebruik om 'n hoeveelheid reën op 'n oppervlak aan te dui. In hierdie konteks is 'n millimeter onafhanklik van die grootte van die oppervlak. Een millimeter reën dui een liter water op elke vierkante meter aan (1 L/m² = 1 dm³/m² = 1 000 000 mm³ / 1 000 000 mm² = 1 mm³/mm² = 1 mm).


</doc>
<doc id="67059" url="https://af.wikipedia.org/wiki?curid=67059" title="Jupiter se ringe">
Jupiter se ringe

Die planeet Jupiter het ’n stelsel planetêre ringe. Dit is die derde ringstelsel wat in die sonnestelsel ontdek is naas dié van Saturnus en Uranus. Dit is die eerste keer in 1979 waargeneem deur die ruimtetuig Voyager 1 en in die 1990's deeglik bestudeer deur die Galileo-wenteltuig. Dit is ook die afgelope 23 jaar deur die Hubble-ruimteteleskoop en van die Aarde af bestudeer. Laasgenoemde vereis die grootste beskikbare teleskope.

Die ringe is dof en bestaan hoofsaaklik uit stof. Dit het vier hoofkomponente: ’n dik binnering bekend as die "halo-ring"; ’n relatief helder, uiters dun "hoofring"; en twee breë, dik en dowwe buitenste "gaasringe" wat genoem is na die Jupiter-mane waarvan die materiaal die ringe van stof voorsien: Amalthea en Thebe.

Die hoof- en halo-ring bestaan uit stof van die mane Metis, Adrastea en ander onontdekte liggame wat ontstaan het ná hoëspoedbotsings.

Die ringe het ’n rooierige kleur, behalwe die halo-ring, wat neutraal of blouerig is. Die totale massa van die ringstelsel (insluitende onbekende voorwerpe wat hulle van stof help voorsien) is nie goed bekend nie, maar is moontlik sowat 10 tot 10 kg. Dit is nie bekend hoe oud die ringe is nie, maar dit is waarskynlik dat hulle sedert die ontstaan van Jupiter bestaan.

Daar is dalk ’n ring om die maan Himalia se wentelbaan, wat kon ontstaan het indien S/2000 J 11 daarteen gebots het.

Die hoofeienskappe van die ringe om Jupiter is:




</doc>
<doc id="67060" url="https://af.wikipedia.org/wiki?curid=67060" title="Planetêre ring">
Planetêre ring

’n Planetêre ring is ’n ring van ruimtestof en ander klein deeltjies wat in ’n plat skyf om ’n planeet wentel. Die bekendste ringe in die sonnestelsel is dié van Saturnus, hoewel die ander drie gasplanete (Jupiter, Uranus en Neptunus) ook ringe het.




</doc>
<doc id="67061" url="https://af.wikipedia.org/wiki?curid=67061" title="Koninklijke HFC">
Koninklijke HFC

Die Koninklijke HFC is die ouste sokkerspan in Nederland. Die "Koninklijke Haarlemsche Football Club" is opgerig op 15 September 1879 deur Pim Mulier (hy het baie moderne sporte naar "Nederland", Duitsland en Swede gebreng). Sedert 1959 is die klub "Koninklijk", aangesien die klub die ouste sokkerklub in Nederland is. Die span speel se tuiswedstryde sedert 1899 op die Spanjaardslaan. Die "Koninklijke HFC" het drie keer die onoffisieële kampioenskap van Nederland gewen, in die 19e eeu voordat er vir heel die land 'n kampioenskap georganiseer werd. Ook het hulle drie keer die KNVB-beker gewen. Tans speel die span in die Topklasse Sondag (die derde nasionale afdeling).

Die "Koninklijke HFC" moenie verwar word nie met HFC Haarlem, wat later die enige professionele sokkerspan in Haarlem was en sedert 2009 bankrot is.




</doc>
<doc id="67062" url="https://af.wikipedia.org/wiki?curid=67062" title="FC Inter Turku">
FC Inter Turku

FC Inter Turku is 'n Finse sokkerklub in Turku, wat in die Veikkausliiga (die hoogste afdeling) speel. Die klub is pas in 1990 gestig, maar het al in 2008 sy eerste nasionale kampioenskap gewen. Die span deel sy tuisveld Veritas Stadion met hulle mededinger TPS. Die derby tussen "Inter" en "TPS" sorg altyd vir 'n vol stadion.



</doc>
<doc id="67063" url="https://af.wikipedia.org/wiki?curid=67063" title="Ruimtestof">
Ruimtestof

Ruimtestof of kosmiese stof is deeltjies in die ruimte wat wissel van ’n paar molekules tot 0,1 mikrometer (µm). Dit kan enige stof in die kosmos wees, of beperk tot ruimtestof in ons sonnestelsel.

Stof kan verder opgedeel word na gelang van waar dit voorkom: intergalaktiese (tussen sterrestelsels), interstellêre (tussen sterre), interplanetêre (tussen planete) en sirkumplanetêre stof (soos in ringe om ’n planeet). In ons eie sonnestelsel veroorsaak interplanetêre stof die sodiaklig. Bronne van stof in die sonnestelsel is komete, asteroïdes, die Kuiper-gordel en interstellêre stof wat deur ons stelsel beweeg. Daar val sowat 40 ton ruimtestof per dag op die Aarde.

Wetenskaplikes het ruimtestof eers as lastig beskou omdat dit hulle soms gekeer het om voorwerpe van belang te bestudeer. Toe begin is met infrarooi astronomie, het hulle besef hoe belangrik en noodsaaklik dié stof is. Dit speel ’n groot rol in ster- en planeetformasie, die sodiaklig, komete en planetêre ringe.

Die bestudering van ruimtestof is ’n omvattende navorsingsveld wat verskeie wetenskappe behels: etlike terreine van fisika, elektromagnetisme, wiskunde, chemie en meteoritika, sowel as elke tak van die astronomie en astrofisika.



</doc>
<doc id="67065" url="https://af.wikipedia.org/wiki?curid=67065" title="Bruinmossel">
Bruinmossel

Die Bruinmossel ("Perna perna") kom voor aan die Suid-Afrikaanse suid- en ooskus. Die mossel se skulp is glad en geelbruin en die seediertjie kom voor in die tussengetysone in rotsagtige gebiede. Die mossel groei in digte kolonies en anker hulself aan rotse met sterk drade wat deur 'n klier in die "voet" gevorm word. Die mossel word tot 12.5 cm lank. Die mossel word deur seekat, vis en kreef gevreet en is 'n gewilde seekos.



</doc>
<doc id="67066" url="https://af.wikipedia.org/wiki?curid=67066" title="S/2000 J 11">
S/2000 J 11

S/2000 J 11 is vermoedelik die tweede verste prograde (met ’n wentelbaan in dieselfde rigting as sy planeet), onreëlmatige maan van Jupiter. Dit is eers beskou as lid van die Himalia-groep, maar sy wenteleienskappe is nie goed bepaal nie.

Die maan is vermoedelik sowat 4 km in deursnee en wentel op ’n gemiddelde afstand van 12 miljoen km elke 274 dae om Jupiter, met ’n inklinasie van 28,2° (tot Jupiter se ewenaar) en met ’n afwyking van 0,21.

S/2000 J 11 is in 2000 ontdek deur ’n span sterrekundiges van die Universiteit van Hawaii onder Scott S. Sheppard. Dit is vir ’n dekade daarna nie weer gesien nie en is in ’n stadium nie meer as ’n maan van Jupiter beskou nie. Een teorie was dat dit teen ’n ander maan, Himalia, gebots en ’n dowwe ring om Jupiter gevorm het.

Dit is egter weer ontdek in waarnemings wat in 2010 en 2011 gemaak is.



</doc>
<doc id="67069" url="https://af.wikipedia.org/wiki?curid=67069" title="NG gemeente Nieu-Bethesda">
NG gemeente Nieu-Bethesda

Die NG gemeente Nieu-Bethesda, soos dit amptelik bekendstaan maar na regte "Nu-Bethesda", is 'n gemeente van die Nederduitse Gereformeerde Kerk in die provinsie Oos-Kaap en in die Sinodale gebied van die NG Kerk in Oos-Kaapland met as middelpunt die dorpie Nieu-Bethesda. Teen 2012 was dit, naas die gemeentes Klipplaat en Waterford, die kleinste NG gemeente in die Sinode met net 58 belydende lidmate. 

Die nedersetting waarbo die sierlike kerkgebou uittroon, is geleë in 'n boomryke vallei, 1 340 m bo seespieël en naby die hoogste berg in die Karoo, Kompasberg, die waterskeiding tussen die Oranje- en die Sondagsrivier. Die verkenner Robert Gordon het in 1778 vanaf die kruin van die berg strome in alle rigtings sien vloei, vandaar die naam. Dit was die hoogste bergpiek in die destydse Kaapprovinsie, maar val sedert 1994 in die provinsie Oos-Kaap. Die naam van die nedersetting was aanvanklik Nieuwe Bethesda, toe Nu-Bethesda (die korrekte spelling), net om in latere jare Nieu-Bethesda te word. (In Engels kom dit soms voor as New Bethesda, hoewel dit nie gebruiklik is nie.) Die dorpie is volgens die oorkonde in 1875 gestig, maar die gemeente eers drie jaar later in 1878. Sowat agt jaar later verkry Nieu-Bethesda munisipale status.

Nieu-Bethesda was eers 'n wyk van die NG gemeente Graaff-Reinet, maar weens die afstand van 32 myl (sowat 50 km) van die dorp af en dan boonop destyds met kar en perde oor die bergpas asook die groot getal lidmate wat in die tweede helfte van die 19de eeu op plase in die omgewing gewoon het, is daar gevoel dat dit die beste sou wees vir die afgeleë wyk om as selfstandige gemeente af te stig. Selfs ds. Charles Murray van die moedergemeente het dié gevoel gedeel. Die plaas Uitkijk, later Nieuw Bethesda genoem, waar ook die buitekerk in 'n waenhuis in die pragtige, boomryke vallei van die Gatsrivier gehou is, is deur die kerkraad vir dié doel aangekoop. Die plaas het behoort aan die broer B.J. Pienaar en is deur Graaff-Reinet se kerkraad as die geskikste geag vir dié doel omdat dit sentraal geleë was in die Sneeuberge. Dit was ook omdat etlike gesinne op die waterryke en vrugbare plaas gewoon het. Die eienaar, in die omgang bekend as oom Barend Pienaar, het veel tot die stigting van die dorpie en gemeente bygedra. Sy seun, ook Barend Pienaar, was die vader van die latere spoorwegleraar op Noupoort in die oostelike Karoo, ds. Bennie Pienaar.

Op die stigtingsvergadering in 1878, wat belê is ten spyte van teenstand en kommer by sekeres oor die lewensvatbaarheid van die gemeente, het ds. Charles Murray volgens oorlewering gesê: "Laten wij het nu Bethesda noemen." Hoewel die leraar se bedoeling dus was dat die gemeente nou "Bethesda" ("Huis van Welwillendheid") moet heet na aanleiding van Johannes 5:2-4 ("En daar is in Jerusalem by die Skaapspoort ’n bad met vyf pilaargange wat in Hebreeus Betésda genoem word. Daarin het ’n groot menigte siekes gelê, blindes en kreupeles en lammes, wat op die roering van die water gewag het. Want ’n engel het op bepaalde tye in die bad neergedaal en die water geroer. Die een wat dan die eerste ingaan ná die roering van die water, het gesond geword, aan watter siekte hy ook al gely het."), is sy woorde verkeerdelik genotuleer as "Nieuw", wat later vereenvoudig is tot die Afrikaanse "Nieu". Waarom ds. Murray nie die fout aan die gemeente uitgewys het nie, is nie bekend nie.

Hoewel daar destyds teenstand teen die stigting was, het dit in die eerste dekades van die gemeente se bestaan geblyk geregverdig te wees. Die omgewing het hom tot groot moontlikhede geleen. Landerye met koring en lusern is volop, maar ongelukkig is die dorpie ver van die naaste spoorverbinding (Nieu-Bethesda se naaste stasie is Bethesdaweg, sowat 29 km oos van die dorpie aan die pad wat loop na die N9), en die pad van Graaff-Reinet af, hoewel in latere jare geteer, loop deur 'n styl bergpas. Die paaie na Richmond sowel as dié in die rigting van Cradock is tot op hede (2012) nie geteer nie. Die dorpie het volop water uit fonteine wat vermeerder kan word deur die bou van damme, waarvan daar in 1950 reeds een was.

Die eerste konsulent, ds. A. Hofmeyr, die leraar van Hanover, het in Januarie 1879 die eerste Nagmaal hier kom hou.

Prop. Herman Schoon is as die eerste leraar van die gemeente beroep en dien 15 maande met vrug en seën. Ná sy vertrek dien ds. F.S. du Toit die gemeente vier jaar lank met toewyding. Hy is opgevolg deur ds. A.A. Weich, die eerste leraar wat 'n blywende indruk gemaak het aangesien hy 18 jaar hier gearbei het met groot ywer en opoffering, innige toegewydheid en liefde. Dit was dan ook in sy tyd dat in Desember 1905 die gemeente sy nuwe kerk kon inwy. Na raming sou die oprigting van so 'n gebou destyds by die £10 000 gekos het, maar dit is deur die arbeid, hulp en vaardigheid van die lidmate self daargestel teen 'n koste van £7 000. Die gemeente is in die daaropvolgende dekade of twee deur swaar tye gedruk sodat die skuld teen omstreeks 1920 nog altyd nie afbetaal was nie.

Ds. Weich is opgevolg deur ds. R.J.B. Feenstra. Tydens sy verbly kon die gemeente in Junie 1914 die lang verwagte orrel in gebruik neem. Vir dié doel het 'n lidmaat, mev. S.W.B. van der Merwe, £200 geskenk en 'n groot deel van die orige koste is deur die kinders van die gemeente byeengebring. Ds. Henry Lindo Webb het van 1921 af agt jaar hier gebly en is in 1928 opgevolg deur ds. D. Lategan, wat net tot 1930 gebly het, toe hy teologiese professor geword het aan die Kweekskool op Stellenbosch. Van 1931 tot 1945 staan ds. T.J. van Wyk in die gemeente en van 1945 tot 1948 ds. J.D. Strydom. Hierna het die gemeente, wat toe net 180 lidmate gehad het, vir ds. J.J. Hattingh, vroeër van Winburg, hierheen beroep al het hy reeds sy emeritaat aanvaar. Hy is op 18 Desember 1948 hier bevestig. Die ou pastorie, waarin ook ds. Hattingh en sy vrou kom woon het, was die eerste boerewoning op die plaas Uitkyk.

Teen 1917 kon "Ons Kerk Album" berig: "De gemeente is van de kleinere van onze kerk, maar heeft nog altijd door haar liefde en opoffering voor Gods zaak getoond dat zij volkomen recht van bestaan heeft; en is al dikwels het middel geweets om velen met de 'weg des levens' bekend te maken. Daarom kan zij zeggen 'Ebenhaezer!'"

Teen 1952 was die dorpie en gemeente se bloeityd egter reeds verby. "Ons gemeentelike feesalbum" berig in 1952: "Groot werk is hier gedoen, hoewel die ledetal nooit groot was nie." Maar: "Nu-Bethesda het voorheen beter dae geken. Kinders was volop, sodat daar 'n skoolgebou vir 150 kinders was; tans is daar net 18 op skool. Die jong geslag, wat nie wil boer nie, soek in die stede en dorpe 'n heenkome." Die dorpie het eweneens floreer, maar teen die jare 40 en 50 van die 20ste eeu agteruitgegaan en eindelik 'n afgesonderde en verarmde gemeenskappie geword. Daar was so min verkeer dat dele van sekere strate eens op 'n tyd verhoor is vir die verbouing van aartappels en lusern. Danksy dié afsondering en gebrek aan ontwikkeling het die dorp se geskiedkundige en argitektoniese karakter egter behoue gebly. Heelwat later sou dit daartoe bydra dat Nieu-Bethesda 'n gewilde toeristebestemming sou word, met Helen Martins se Uilhuis as die grootste enkele trekpleister.

Die verbetering in vervoermiddele het die klein gemeente ook swaar getref, want mense wat vroeër onder Nu-Bethesda geressorteer het, het met die koms van die motorkar 'n ander sienswyse gekry en nie meer Nu-Bethesda toe gekom nie. "Selfs kinders wat nog hier skool kan gaan, moes na groter dorpe gaan," aldus "Ons gemeentelike feesalbum". Met die sensus van 1970 is die wit inwoners aangegee as 89, die bruines 915 en die swartes 181. Skaars 10 jaar later het dit afgeneem tot 35 wit, 909 bruin en 135 swart vir 'n totaal van 1 079. Volgens die sensus van 2001 was die totale inwoners toe 1 007, van wie 60 wit was. Teen die volgende sensus (2011), was die getal inwoners toe 1 540, van wie 134 wit was.




</doc>
<doc id="67070" url="https://af.wikipedia.org/wiki?curid=67070" title="Mediterreense mossel">
Mediterreense mossel

Die Mediterreense mossel ("Mytilus galloprovincialis") is 'n mossel wat aan die wes- en suidkus van Suid-Afrika voorkom. Die mossel kan tot 14 cm lank word. Die skulp is glad en swart tot blou van kleur. Daar is klein duikies langs die skarnierligament aan die binnekant van die skulp wat dit van die swartmossel onderskei. Die mossel kom voor in die tussengetysone in rotsagtige gebiede. Die seediertjie vorm die basis van die Suid-Afrikaanse mosselbedryf en is die hoofvoedselbron van die swarttobie.

Die mossel is egter 'n indringer spesie en kom natuurlik in die Middellandse See voor waar dit bekendstaan as die "Mediterranean mussel". Dit was in die 1970's vir die eerste keer opgemerk in Saldanhabaai. Daar word vermoed dat die spesie in Suid-Afrika beland het deur aan die romp van 'n skip vas te klou of deur die ballas water van 'n skip.

Voor die koms van die mossel was al die rotsoewers oop habitatte wat bewoon was deur onder andere die "Scutellastra granularis" klipmossel. Die mossel het gou die rotsbanke beset en toegeroei. Daar was 'n negatiewe impak met die indringer geassosieer en verwag dat "Scutellastra granularis" verdring sou word. Die klipmossel het egter aangepas, kleiner geword en een-een op die mossels begin leef. Hulle kom nou in groter getalle voor.

Nog 'n positiewe gevolg van die verskyning van die Mediterreense mossel was dat dit as ekstra voedsel dien vir die bedreigde Swarttobie.

Hierdie spesie bewys dat nie alle indringer spesies net negatiewe gevolge tot gevolg sal hê nie maar ook onverwagte positiewe gevolge kan veroorsaak.




</doc>
<doc id="67075" url="https://af.wikipedia.org/wiki?curid=67075" title="Elizabeth Weber">
Elizabeth Weber

Elizabeth Weber (gebore Olivier, 18 Junie 1923 in Germiston) was ’n Afrikaanse skrywer. Haar getroude van was Marais. Haar skryfwerk het gedy tydens 'n kort, intensiewe tydperk tussen die jare 1949 en 1952, waarna sy, buiten vir vertalings van kinderletterkunde uit Engels in Afrikaans en kleuterverhale wat geruime tyd daarna verskyn het, uit die openbare oog verdwyn het. Ten spyte van die lof wat haar werk van 1949 tot 1952 ontvang het, is geen gesaghebbende navorsing tot dusver oor haar lewe of werk onderneem nie.

Weber is gebore in Germiston aan die Oos-Rand en matrikuleer in 1939 aan die plaaslike Engelse hoërskool waarna sy 'n B.A.-graad verwerf aan die Universiteit van die Witwatersrand met Afrikaans, Engels en Klassieke Kultuur as hoofvakke. Ná 'n jaar aan 'n onderwyskollege gee sy tot aan die einde van 1947 onderrig in Afrikaans. Sy verlaat die onderwys en vertrek na Londen waar sy by die radiowese betrokke raak in die Afrikaanse afdeling van die BBC. Dit was in Londen dat sy bevriend geword het met die Israeli-Afrikaner digteres Olga Kirsch.

Na 'n verblyf van drie jaar in die buiteland keer sy terug na Johannesburg om 'n betrekking te aanvaar in die kantoor van die Afrikaanse Pers-Boekhandel (APB), 'n filiaal van die Afrikaanse Pers, die voorloper van die Afrikaanse Pers (1962) Beperk, by Joubertstraat 76A, Johannesburg. Al haar gepubliseerde werke is dan ook deur die APB uitgegee. Ná haar terugkeer na die onderwys is niks verder opgeteken oor haar skryfwerk of haar doen en late nie.

Sy was getroud met ene Sarel Marais en het twee seuns gehad. Haar broer, ds. Phil Olivier, was eweneens 'n skrywer, samesteller van die gesaghebbende "Ons gemeentelike feesalbum" en van 1960 tot 1967 die laaste predikant wat as assistentredakteur van die "Kerkbode" opgetree het. Haar jonger suster het haar lewe aan musiek gewy.

Weber het lof ontvang van die reuse van Afrikaanse letterkundige kritiek, Nienaber, Senekal en Bothma, wat in die vroeë jare 50 skryf dat sy, in die geledere van die groot hoeveelheid skrywers (veral skryfsters) van ingewikkelde liefdesverhoudings, substantiewe letterkundige stof gelewer het danksy haar begrip van hoe ingewikkelde verhoudings ontwikkel, en haar gawe om "die betreklike" in menslike verhoudings te verwoord en uit te druk. In die eerste uitgawe van "Mylpale in die Geskiedenis van die Afrikaanse Taal en Letterkunde" (1951) skryf Nienaber: "Onder die talle skrywers (en veral skryfsters) oor hierdie onderwerp ("die driehoekkonstellasie") het Elizabeth Weber met haar sin vir verwikkelinge en gawe om die betreklike in menslike verhoudings uit te druk, onderhoudende leesstof gelewer met "Die Weë van haar Liefde" (1949), en "Waar is die Liefde" (1950)."

APB het haar mees aangeskrewe werk, "Waar is die liefde?", in 1950 gepubliseer as deel van sy "Môrester"-reeks. Die roman het as agtergrond die privaat kajuite en dekke van 'n passasierskip onderweg van Kaapstad na Londen waar toeval en die noodlot sy tol eis op 'n huwelik wat onder druk verkeer. Soos 'n letterkundige resensent van die eertydse "Die Vaderland" skryf: "Dit is duidelike dat Elizabeth Weber 'n wakker paar oë het ... Sy het die vermoë om haar waarnemings vinnig te deurvoel, te verwerk, en in keurige taal neer te skryf. Dat sy daarby ook haar sin vir waardes bly behou bring mee dat sy 'n verhaal geskryf het wat bo die gemiddelde van sy soort uitstyg". Die digtheid van die taal, die stortvloed van delikate en fyn waarnemings, die atmosfeer van sin, gevoel en sentiment, en die angs van selfbewustheid in haar skryfwerk herinner sterk aan die styl en voorneme van in "Remembrance of Things Past".


Weber, E. (1952). "Die hart van 'n vrou." Leesgenotreeks nr. 3. Johannesburg: APB (Afrikaanse Pers-Boekhandel):




</doc>
<doc id="67076" url="https://af.wikipedia.org/wiki?curid=67076" title="Natalse rotsoester">
Natalse rotsoester

Die Natalse rotsoester ("Saccostrea cucullata") is 'n tweekleppige seediertjie wat voorkom aan die ooskus van Suid-Afrika. Die oester word tot 7 cm lank. Die oester heg hom aan die rotse vas met die onderste klep wat diep en hol is. Die boonste klep is kleiner en platterig. Die rante van beide die kleppe is gevou of gekartel. Die oester kom voor in die tussengetysone, maar meer aan die bokant daarvan in rotsagtige gebiede waar hulle kolonies vorm. Die oesters is eetbaar maar die Kaapse oester word bo dié oester verkies.



</doc>
<doc id="67078" url="https://af.wikipedia.org/wiki?curid=67078" title="Driehoekstrandgapermossel">
Driehoekstrandgapermossel

Die driehoekstrandgapermossel ("Scissodesma spengleri") is 'n tweekleppige skulpdiertjie wat aan die suidkus van Suid-Afrika voorkom vanaf Kaapstad tot by Oos-Londen. 

Die skulp is glad en wit tot naaswit. Dit is bedek met 'n bruin vel. Die skulpdiertjie kom voor in die tussengetysone op sandstrande. Hulle begrawe hulself in die sand net onder die oppervlakte. In Engels staan die diertjie bekend as die "Angular Surf Clam".




</doc>
<doc id="67080" url="https://af.wikipedia.org/wiki?curid=67080" title="Sodiaklig">
Sodiaklig

Sodiaklig is ’n flou, rofweg driehoekige, verstrooide wit gloed in die naghemel wat lyk of dit van die omgewing van die Son al langs die sonnebaan of diereriem strek. Dit kan die beste gesien word net ná sonsondergang of voor sonsopkoms in die lente en herfs wanneer die diereriem teen ’n skerp hoek met die horison lê. Dit word veroorsaak deur die verstrooiing van sonlig deur ruimtestof en is so flou dat maanlig of besoedeling dit onsigbaar kan maak.

Die sodiaklig neem af in intensiteit met die afstand van die Son af, maar op baie donker nagte is dit al gesien in ’n strook reg rondom die sonnebaan. Eintlik dek die sodiaklig die hele naghemel en is dit verantwoordelik vir ’n groot deel van die totale naglig op ’n maanlose nag.

Ruimtestof vorm ’n dik, plat wolk in die sonnestelsel wat bekend is as die sodiakwolk, wat op dieselfde vlak voorkom as die sonnebaan. Die stofdeeltjies is tussen 10 en 300 mikrometer in deursnee.

In Augustus 2007 het Brian May, hoofkitaarspeler van Queen, sy Ph.D.-tesis, "Radial Velocities in the Zodiacal Dust Cloud", ingehandig – 36 jaar nadat hy dit begin en toe laat vaar het vir ’n musiekloopbaan. Dat hy dit kon doen, was vanweë die min navorsing oor die onderwerp in die jare tussenin. May het gesê die onderwerp het in die 2000's weer "in die mode" geraak.



</doc>
<doc id="67086" url="https://af.wikipedia.org/wiki?curid=67086" title="Strandaalwyn">
Strandaalwyn

Die Strandaalwyn ("Aloe thraskii") is 'n plant of klein boom wat voorkom aan die Suid-Afrikaanse ooskus. Dit het 'n enkelstam en die blare is u-vormig na onder gebuig. Die plant dra geel-oranje blomme vanaf Mei tot Juliemaand en groei op die duine en in kusbos. Die plant kom altyd in groepe voor en lok baie bye en voëls.




</doc>
<doc id="67091" url="https://af.wikipedia.org/wiki?curid=67091" title="Angie Motshekga">
Angie Motshekga

Matsie Angelina (Angie) Motshekga (gebore 19 Junie 1955) is 'n Suid-Afrikaanse politikus en minister van basiese onderwys. Sy is vir die eerste keer in 2009 in die eerste kabinet van president Jacob Zuma in hierdie amp aangestel. Sy dien tans in die tweede kabinet van president Cyril Ramaphosa. 

Sy was voorheen 'n lektor by die Universiteit van die Witwatersrand en die "Soweto College of Education".


</doc>
<doc id="67097" url="https://af.wikipedia.org/wiki?curid=67097" title="Sadiola Hill-goudmyn">
Sadiola Hill-goudmyn

Sadiola Hill-goudmyn is 'n oopgroefgoudmyn wat in die verre-westelike gedeelte van Mali, Wes-Afrika geleë is. Dit is ongeveer 70 km suid van die voormalige hoofstad Kayes, en 10 km vanaf die Maliese dorpie Sadiola geleë.

Die Sadiola Hill-goudmyn word besit deur die SEMOS SA mynmaatskappy (Société d'Exploitation des Mines d'Or de Sadiola), wat deur Anglogold Ashanti bestuur word. Die aandeelhouding in SEMOS is 41% deur AngloGold Ashanti, 41% deur die juniormynmaatskappy Iamgold, en 18 % deur die Maliese regering. Afgesien van die Sadiola Hill-goudmyn, besit SEMOS ook die Yatela-goudmyn, 'n oopgroefgoudmyn ongeveer 30 km van Sadiola af.


</doc>
<doc id="67099" url="https://af.wikipedia.org/wiki?curid=67099" title="Computex">
Computex

Computex Taipei, of Taipei International Information Technology Show (Chinees: 台北國際電腦展 , algemeen bekend as Computex), is 'n handelskou vir inligtingstegnologie wat sedert 1981 jaarliks in Taipei, die hoofstad van die Republiek China (Taiwan) gehou word.

Dit is tans die grootste handelskou van sy soort in Asië en sedert die vroeë 2000's naas die Europese "CeBIT" en die Amerikaanse "Consumer Electronics Show (CES)" ook een van die belangrikste IT-handelskoue ter wêreld.

Die Computex-handelskou word gemeenskaplik deur die Taiwannese Raad vir die Ontwikkeling van Buitelandse Handel ("Taiwan External Trade Development Council", kort "TAITRA"), wat deur die Nasionaal-Chinese regering befonds word, en die "Taipei Computer Association (TCA)", 'n privaatinstelling, georganiseer.

Die eerste handelskou, wat destyds nog "Taipei Computer Show" genoem is, is in 1981 aangebied en het hoofsaaklik as 'n forum gedien waar klein- en middelslagondernemings uit Taiwan se ontwikkelende rekenaarbedryf hul produkte kon uitstal. Die naamwysiging na Computex gaan terug op Stan Shih, 'n voormalige hoof van TCA, wat sy voorstel ter geleentheid van die vierde handelskou gemaak het.

Nadat Taiwan se inligtingstegnologiebedryf in die vroeë 1990's stewige groei getoon het en die Raad vir Buitelandse Handel se uitstallingsterrein op Taiwan se Songshan-lughawe vir die 8ste en 9de handelskou weer in gebruik geneem is, is die Computex-handelskou steeds verder uitgebrei en het tot een van die belangrikste uitstallings vir die internasionale rekenaarbedryf ontwikkel. Dit is tans die grootste IT-handelskou (nadat die CEBIT, wat tot 2018 in Hannover, Duitsland aangebied is, gestaak is) waaraan die wêreld se belangrikste vervaardigers uit dié bedryf, waaronder Intel, AMD, Nvidia, Microsoft en ander, asook inheemse ondernemings soos Acer en Asus deelneem.

Computex 2012 het sowat 130 000 besoekers gelok, waarvan 36 500 internasionale besoekers uit 172 lande. Meer as 4 000 kopers uit die IT-bedryf het kontrakte met Taiwannese uitvoerders gesluit.



</doc>
<doc id="67104" url="https://af.wikipedia.org/wiki?curid=67104" title="Mix Markt">
Mix Markt

Mix Markt is 'n Duitse supermarkketting wat hom op kos uit Oos-Europese lande toespits. Die handelsmerk "MIX Markt" verteenwoordig 'n groot verskeidenheid produkte soos basiese kossoorte wat in die daaglikse behoeftes van verbruikers van Oos-Europese afkoms voorsien, asook spesialiteite uit Oos-Europa.

Die eerste "Mix Markt" is in 1997 in Oerlinghausen in die deelstaat Noordryn-Wesfale geopen. Die onderneming, wat deur Artur Steinhauer (*1959), Peter Schuju (*1966) en Waldemar Völker (1949-2009), drie Oos-Europese immigrante met Duitse wortels, gestig is, is uit die idee gebore om vir immigrante uit voormalige Oosbloklande 'n verskeidenheid produkte uit hul geboortelande teen lae pryse aan te bied.

"Mix Markt"-winkels verskil van ander supermarkte in Duitsland veral ten opsigte van tipies Oos-Europese karakter van die produkte wat hulle aanbied, asook die mengsel van bedryfsvorme wat groot- en kleinhandel, supermarkte, spesialiteitewinkels en klein koswinkels onder een handelsmerk verenig. Van personeel in supermarkte word verwag om tweetalig te wees (Russies en Duits).

"Mix Markt" se hoofsaaklike teikengroep is verbruikers van oorwegend Russiese afkoms wat groter hoeveelhede vars kos soos vis, vleis, groente en vrugte self verwerk om sodoende die koste, wat deur veredeling veroorsaak word, te bespaar en dikwels grootmaatinkope doen, maar ook Duitse kopers wat in Oos-Europese kos en spesialiteite belangstel.

So word kos ook in groot pakkette en sakke aangebied wat andersins eerder in groothandelswinkels verkoop word, soos aartappels en uie in sakke van tussen 10 en 20 kilogram. Vars vis word dikwels nie gefileteer en groot vleisstukke nie voorgesny nie.

Sowat veertig persent van die produkte in 'n tipiese Mix Markt-winkel is vars kosse soos vleis, vis, groente en vrugte; vyftig persent is gerookte kosse (vis en wors), ingemaakte kosse (groente-, vis- en vrugteprodukte, slaaie), kits- en diepvrieskos soos bevrore pelmeni, suiwelkosse, sagte dranke en alkoholiese dranke soos bier, wyn en wodka. Ook nie-voedselprodukte soos tipies Russiese kookgereedskap (mantowarka en mangal) en Russiese tydskrifte word verkoop.

Meer as die helfte van alle produkte, wat deur "Mix Markt" versprei word, word in Duitsland volgens Russiese of ander Oos-Europese metodes vervaardig. Danksy groot gemeenskappe van Oos-Europese immigrante neem dié land in hierdie opsig 'n leidende posisie in Wes-Europa in. Daarnaas word 'n groot persentasie kosse soos suiwelprodukte volgens Russiese metodes in Oos-Europese lidlande van die Europese Unie soos Litaue, Letland en Pole vervaardig.

Volgens sy besondere konsep en teikengroep versprei "Mix Markt" basiese kosse en spesialiteite uit Rusland, Pole, Letland, Oekraine, Moldawië, Kazakstan, Roemenië, Bulgarye, Hongarye, Serwië, Slowenië en Turkye. Die klemtoon val hierby ook op kosse wat kenmerkend vir die kookkuns van Kazakstan (die tuisland van baie Ruslandduitsers), Pole, Rusland, Silesië, Seweburge en Oekraine is.

Hierby hoort byvoorbeeld:


Mix Markt-winkels is gewoonlik konsessiesake wat die regsvorm van 'n Duitse "Offene Handelsgesellschaft" (OHG; "ope handelsmaatskappy") aanneem. Die hoofkwartier ("MIX GmbH") is in Herrenberg, Baden-Württemberg geleë.

Produkte word deur die sakegroep "Monolith" versprei, 'n samesluiting van vier groothandelsondernemings ("Monolith Süd GmbH" in Herrenberg, "Monolith Ost GmbH" in Schwabach, "Monolith Nord GmbH" in Hamburg en "Monolith Mitte GmbH" in Leopoldshöhe). Daarnaas is kontrakte met sowat 100 leweransiers en kosprodusente gesluit.


</doc>
<doc id="67106" url="https://af.wikipedia.org/wiki?curid=67106" title="Düren">
Düren

Düren is 'n stad in die Duitse deelstaat Noordryn-Wesfale, geleë in die gelyknamige distrik Düren. Düren het 92 486 inwoners. Van die naburige stede is onder andere Heimbach, Jülich en Linnich.



</doc>
<doc id="67109" url="https://af.wikipedia.org/wiki?curid=67109" title="Duinekraaibessie">
Duinekraaibessie

Die Duinekraaibessie ("Searsia crenata") is 'n kusstruik wat endemies aan Suid-Afrika is en aan die kus in KwaZulu-Natal, Oos-Kaap en Wes-Kaap voorkom. Op die SANBI-rooilys word dit as 'veilig' gelys. Die struik word tot 2 m hoog. Die blare is drieledig en dig. Hulle is grysgroen bo en geelgroen onder. Die struik dra klein, roomwit blomme in die herfs en swart bessies in die winter.



</doc>
<doc id="67110" url="https://af.wikipedia.org/wiki?curid=67110" title="Duine-olienhout">
Duine-olienhout

Die Duine-olienhout ("Olea exasperata") is 'n struik wat tot 7 m hoog word en voorkom aan die suidkus van Suid-Afrika. Dit is endemies aan Suid-Afrika. Op die SANBI-rooilys is dit as "veilig" (LC) gelys.

Die struik het dun leeragtige blare wat in pare voorkom en wit blomme aan die punte van blaarlose takkies. Die blomme verskyn van November tot Februarie. Die vrugte is ovaalvormig en persswart. Die wortels is gebruik as teengif vir slangbyt.



</doc>
<doc id="67111" url="https://af.wikipedia.org/wiki?curid=67111" title="Charles Babbage">
Charles Babbage

Charles Babbage, FRS (* 26 Desember 1791, Londen – 18 Oktober 1871, Londen) was ’n Engelse wiskundige, filosoof, uitvinder en meganiese ingenieur wat die konsep van ’n programmeerbare rekenaar uitgedink het. Hy word beskou as die “vader van die rekenaar” en die uitvinding van die eerste meganiese rekenaar wat uiteindelik gelei het tot meer ingewikkelde ontwerpe, word aan Babbage toegeskryf.

Dele van sy onvoltooide meganismes word uitgestal in die Londen Wetenskapmuseum. In 1991 is ’n perfek funksionerende differensiemasjien gebou na aanleiding van Babbage se oorspronklike planne. Dit is gebou met die toleransies van die 19de eeu in gedagte en die sukses van die eindproduk het aangedui dat Babbage se masjien sou gewerk het. Nege jaar later het die Wetenskapmuseum die drukker voltooi wat Babbage vir die differensiemasjien ontwerp het.

Daar kan nie enigheid bereik word oor die geboorteplek van Babbage nie maar hy is waarskynlik gebore in Crosby Row 44, Walworthweg, Londen. ’n Blou gedenkplaat op die kruising van Larcomstraat en Walworthweg gedenk die gebeurtenis.

Sy geboortedatum is in die doodsbrief in "The Times" gegee as 26 Desember 1792. Na die verskyning van die doodsbrief het ’n neef egter geskryf dat CBabbage een jaar vroeër gebore is, in 1791. Die kerkregister van St. Mary in Newington, Londen, toon aan dat Babbage op 6 Januarie 1792 gedoop is en bevestig sy geboorte in 1791.

Babbage se vader, Benjamin Babbage, was ’n bankiersvennoot van die Praeds wat die Bitton-landgoed in Teignmouth besit het. Sy moeder was Betsy Plumleigh Teape. In 1808 het die Babbage-gesin in die ou Rowdens-huis in Oos-Teignmouth ingetrek en Benjamin Babbage het die opsigter van die nabygeleë St. Michael-kerk geword.

Met sy vader se geld kon Babbage opleiding ontvang by verskeie skole en leermeesters gedurende die verloop van sy primêre opvoeding. Toe hy ongeveer agt was is hy na ’n skool in Alphington naby Exeter op te herstel van ’n koors waaraan hy naastenby beswyk het. Sy ouers het opdrag gegee dat “sy brein nie te veel moet werk nie” en Babbage het gevoel dat “hierdie groot ledigheid kon gelei het tot sy kinderagtige redenering.” Hy het vir ’n kort tydjie aan die King Edward VI Laerskool in Totnes, Suid-Devon, skoolgegaan maar weens sy gesondheid is hy weer vir ’n tyd deur privaat leermeesters opgevoed. Hy het daarna by die Holmwood-akademie aangesluit in Bakerstraat, Enfield, Middlesex, onder Eerwaarde Stephen Freeman. Die akademie het ’n goed gevulde biblioteek gehad en dit is hier waar Babbage se liefde vir wiskunde ontwikkel het. Nadat hy die akademie verlaat het, het hy nog by twee privaat leermeesters les gekry. Een van die leermeesters van wie Babbage les gekry het, het hom genoeg van die groot klassieke geleer dat Babbage tot Cambridge toegelaat is.

Babbage het in Oktober 1810 by Trinity College in Cambridge aangekom. Hy het breedvoerig gelees van Gottfried Wilhelm Leibniz, Joseph-Louis Lagrange, Thomas Simpson en Sylvestre François Lacroix en was diep teleurgesteld in die wiskundige onderrig wat in Cambridge aangebied is. In reaksie hierop het hy, John Herschel, Geroge Peacock en verskeie ander vriende in 1812 die Analytical Society gestig. Babbage, Herschel en Peacock was ook goeie vriende met die toekomstige regter en beskermheer van die wetenskap, Edward Ryan. Babbage en Ryan het swaers geword toe hulle met twee susters getrou het. As ’n student was Babbage ook lid van ander verenigings soos die Spookklub (gemoeid met die ondersoek na bonatuurlike verskynsels) en die Verlossingsklub (gewy aan die bevryding van sy lede wat in die malhuis was).

In 1812 het Babbage na Peterhouse, Cambridge geskuif. Hy was die top wiskundige aan Peterhouse maar het nie met lof geslaag nie. Hy het egter in 1814 ’n eregraad ontvang sonder enige eksaminering.

Op 25 Julie 1814 het Babbage met Georgiana Whitmore getrou in die St. Michaelkerk in Teignmouth, Devon. Die egpaar het in Dudmaston Hall in Shropshire gewoon (waar Babbage die sentrale verhittingstelsel ontwerp het), voordat hulle na Devonshirestraat 5, Portland Place, Londen verhuis het.

Charles en Georgiana het agt kinders gehad maar slegs vier, Benjamin Herschel, Georgiana Whitmore, Dugald Bromhead en Henry Prevost het die kinderjare oorleef. Charles se vrou Georgiana is op 1 September 1827 in Worcester oorlede, dieselfde jaar as Charles se vader, hul tweede seun (ook genoem Charles) en hul pasgebore seun Alexander. Sy daaropvolgende besluit om vir ’n jaar in Europa te toer het ’n vertraging in die bou van die masjien veroorsaak.
Babbage is op 18 Oktober 1871 in die ouderdom van 79 oorlede en is in Londen se Kensal Green-begraafplaas begrawe. Volgens Horsley is Babbage oorlede aan “niertekortkominge en blaasontteking”. In 1983 is die outopsieverslag van Babbage ontdek en dit is later gepubliseer deur sy agteragterkleinseun. ’n Afskrif van die oorspronklike is ook beskikbaar. Die helfte van Babbage se brein word bewaar by die Hunterian-museum in die Koninklike Kollege van Sjirurgie in Londen. Die ander helfte van Babbage se brein word by die Wetenskapmuseum in Londen uitgestal.

Sy jongste seun, Henry Prevost Babbage (1824–1918) het in sy lewe ses verskillende werkende masjiene vanaf sy vader se ontwerpe gebou waarvan een na die Harvard-universiteit gestuur is waar dit later deur Howard H. Aiken, pionier van die Harvard Mark I, ontdek is. Henry Prevost se 1910 Analitiese Enjinmeule, voorheen op vertoning by Dudmaston Hall, word nou by die Wetenskapmuseum in Londen uitgestal.




</doc>
<doc id="67113" url="https://af.wikipedia.org/wiki?curid=67113" title="Eet">
Eet

Eet is die proses waartydens voedsel ingeneem of genuttig word. Mense en diere moet gereeld voedsel inneem om die nodige energie en boustowwe wat lewe onderhou daaruit te kan tap. Daarteenoor hoef meeste plante nie te eet nie, omdat hulle energie van die son vir fotosintese absorbeer. Tydens fotosintese produseer hierdie plante hul eie voedsel.

Voedsel word deur die mond (of bek by diere) in die liggaam opgeneem en deur die slukderm na die maag vir vertering gevoer. Tande in die mond word gebruik om die kos fyn te maal voordat dit gesluk word. Die proses van eet word gewoonlik deur 'n gevoel van honger voorafgegaan.

Omdat diere van eksterne voedselbronne afhanklik is, eet hulle plante of ander diere. Diere wat plante eet word herbivore genoem, terwyl diere wat ander diere eet karnivore genoem word. Diere wat beide plante en ander diere verorber word omnivore genoem.

Baie mense kan egter nie genoeg eet nie, wat tot oorgewig en vetsug aanleiding gee. Die eet van ongesonde kosse kan weer tot gesondheidsprobleme of selfs vetsug lei. Dit is belangrik om 'n gesonde dieet te handhaaf deur genoeg groente en vrugte in te neem.

Etes word gewoonlik in drie kleiner maaltye per dag verdeel. Eetgerei soos 'n lepel, mes en vurk word gewoonlik ingespan om die kos op te skep, te sny of op te lig. In tradisioneel ouer beskawings, bv. in Midde-Afrika, word kos met die hande geëet en word hierdie implemente nie gebruik nie.

Ontbyt of oggendete is die belangrikste maaltyd van die dag en behoort nooit oorgeslaan te word nie. Dit word genuttig nadat 'n persoon opgestaan het, maar voordat hy of sy met die dagtake begin. Ontbyt kan wissel van graankosse, met miskien vars vrugtesap, tot groter etes met spek, eiers, tamatie en roosterbrood.

Middagete word gewoonlik tussen 12:00 en 14:00 genuttig. Baie mense gryp net vinnig iets vir middagete voordat hulle met hulle dagtake voortgaan. In sommige lande, soos Spanje, rus mense eers na middagete deur 'n ligte slapie of siësta te neem.

Aandete is die laaste maaltyd van die dag en word gewoonlik tussen 17:00 en 19:00 genuttig. Aandete is meestal 'n warm maaltyd met 'n vleisgereg, groente en stysels soos rys en aartappels. Sommige mense eet eerder groter middagetes en neem dat net iets ligs vir aandete.


</doc>
<doc id="67115" url="https://af.wikipedia.org/wiki?curid=67115" title="Duinewasbessie">
Duinewasbessie

Die Duinewasbessie ("Morella cordifolia") is 'n immergroen struik wat voorkom aan die wes- en suidkus van Suid-Afrika. Die struik kan tot 3 m hoog word.



</doc>
<doc id="67116" url="https://af.wikipedia.org/wiki?curid=67116" title="Flikkerlig">
Flikkerlig

'n Flikkerlig, ook rigtingwyser en rigtingflikker, is 'n lig op 'n voertuig wat gebruik word om ander padgebruikers te waarsku dat 'n voertuig na links of regs gaan draai. Die flikkerlig is gewoonlik vooraan wit of oranjegeel, terwyl dit agter rooi of oranjegeel is. Aan die sykante moet rigtingwysers oranjegeel flikker.
Op die paneel se instrumentegroep van die motor moet die flikkerwaarskuliggies gelyktydig met die flikkerligte buite saamval. Daar is ook meestal klankterugvoer betrokke: as die flitse of klank skielik vinniger as gewoonlik is, dan dui dit op 'n fout van een of meer lampe.

'n Agtereenvolgende voertuig wat sy regterflikkerlig aanskakel (in Suid-Afrika), is 'n teken dat hy die motor voor hom gaan verbysteek.

Wanneer flikkerligte tegelyk links en regs flikker, is dit 'n waarskuwingsteken. Sou aankomende verkeer aan die regterbaan opeens hul waarskuwingsligte flikker mag dit soms (hoewel onwettig) dui op 'n spoedlokval, ongeluk, verkeersknoop of loslopende diere op die pad vorentoe. 'n Verbystekende motor wat sy waarskuwingsligte flikker kan ook 'n teken van dankbetuiging wees.

As 'n motor onklaar geraak het en langs die pad tot stilstand kom, word die waarskuwingsligte ook gebruik.

In Suid-Afrika word flikkerligte as volg in verkeersirkels gebruik:

Motors wat wil links draai, moet links flikker en die sirkel in die linkerbaan benader. Binne die sirkel hou hierdie motors links en hou hulle aan links flikker totdat hulle die verkeersirkel verlaat het.

Motors wat reguit aan wil hou kan in enige baan die verkeersirkel benader. Indien daar geen padmerke is nie, hou motors links. Motors wat reguit aan wil hou, moet links flikker sodra hulle die laaste uitgang verbygesteek het net voor die uitgang wat hulle wil neem.

Motors wat wil regs draai, moet regs flikker en die sirkel in die regterbaan benader. Hierdie motors moet regs hou binne die sirkel totdat hulle bane moet verwissel om die uitgang te neem. Motors wat regs wil draai moet ook links flikker sodra hulle die laaste uitgang verbygesteek het voor die uitgang wat hulle wil neem.



</doc>
<doc id="67118" url="https://af.wikipedia.org/wiki?curid=67118" title="Duinebesie">
Duinebesie

'n Duinebesie is 'n ontspanningsvoertuig met groot wiele, dik bande, om sandduine, strande of woestyne te deurkruis. Die ontwerp is gewoonlik 'n aangepasde voertuig met 'n enjin wat op 'n oop onderstel gemonteer is. 

In die 1960's word dit in die VSA bitter gewild om Volkswagen Kewers van 'n ander bakwerk te voorsien. So 'n motor word 'n "Buggy" genoem, na die "VW Bug", soos die Kewer in Amerika genoem word. Omdat die motors kleiner en ligter was as die gewone Kewer word die verkleinwoord "Buggy" gebruik. Buggy is ook 'n Engelse term vir 'n foutjie en dit pas goed by die Buggy omdat dit nie altyd ewe betroubaar was nie. "Duinebesie" is die Afrikaanse leenvertaling van "dune buggy".

Daar was bakwerk van veselglasversterkte poliëster te koop wat met min moeite op die onderstel van 'n Kewer kon gemonteer word. 'n Kewer het nie 'n selfdraende bakwerk nie, sodat die ombou min probleme gegee het.

Daar was ook korter bakwerke, sodat dit nodig was om die onderstel te verkort. Hiervoor was natuurlik baie meer vakkennis en vaardigheid nodig.

Hierdie nuwe gier het in die 1970's na Europa, maar ook Suid-Afrika, oorgespoel.


</doc>
<doc id="67122" url="https://af.wikipedia.org/wiki?curid=67122" title="Struik">
Struik

'n Struik is 'n houtagtige plant wat onmiddellik bo die grond in 'n aantal sytakke vertak. Bome, in teenstelling met struike, het slegs een stam en word heelwat hoër. Struike is meestal korter, gewoonlik onder 5–6 m. 

Verskeie spesies plante kan as bome of struike groei, afhangende van die kondisies. Sommige struike is immergroen, terwyl ander weer bladwisselend is en hulle blare jaarliks verloor. 

Struike kan aangeplant word vir hulle blomme, vir afskansing tussen huise om privaatheid te verhoog of om wind of geraas af te keer. Struike kan ook in interessante vorme gesnoei word. 


</doc>
<doc id="67123" url="https://af.wikipedia.org/wiki?curid=67123" title="Tjop (vleis)">
Tjop (vleis)

'n Tjop of kotelet is 'n vleissnit wat reghoekig met die rugstring gesny (of gesaag) is. Dit bevat gewoonlik 'n ribbebeen of 'n deel van die ribbes en word as 'n enkele porsie bedien. Lam, skaap en vark is die algemeenste bron van tjops, maar ook wildstjops is in gebruik.

Die benaming "tjop" word nie vir beesvleis gebruik nie, maar 'n T-been biefstuk ("steak") is in der waarheid 'n beeslendetjop, en 'n ""rib steak"" 'n beesribtjop.

Tjops kan op verskillende maniere gaargemaak word, bv. gerooster of pangebraai, gesoteer, gesmoor, gebak of gebraai oor kole. Lamtjops word gereeld met droë hitte gaargemaak, gerooster of pangebraai. Varktjops word gebraai oor kole, gerooster, gesoteer, gesmoor of gebak.




</doc>
<doc id="67124" url="https://af.wikipedia.org/wiki?curid=67124" title="Strandboontjie">
Strandboontjie

Die Strandboontjie ("Canavalia rosea") is 'n laaggroeiende plant wat voorkom aan die ooskus van Suid-Afrika. Dit groei veral op duine en by riviermondings. Die plant kan 'n ranker of klimop plant wees en kan tot 10 m uitsprei.



</doc>
<doc id="67133" url="https://af.wikipedia.org/wiki?curid=67133" title="Neerlandisme">
Neerlandisme

'n Neerlandisme of hollandisme (meer spesifiek uit Noord- of Suid-Holland) of batawisme is 'n woord of uitdrukking wat in 'n ander taal uit Nederlands oorgeneem word wat strydig is met die taaleie.

Waar die Kaapprovinsie se aantal studente na die Universiteit van Leiden begin daal het (weens die verengelsing van die howe en kerke) en 'n laagtepunt tussen 1863–1885 bereik het, het die Tweede Vryheidsoorlog Transvaal, as "Hollandse" Republiek, meer "Hollands-bewus" geword. Pleks om eenvoudig geleerde Nederlanders of Kolonialers in te voer, bou Transvaal sy eie onderwysstelsel op en stuur sy eie jongmense na Holland vir opleiding. In hierdie tydperk (1866) maak die wysiging op die Wet op Hoër Onderwys in Nederland dit makliker vir studente uit Suid-Afrika om daar te gaan leer. Tussen 1886–1902 gaan 45 studente oor die waters leer. Die kursusse wat die meeste aandag geniet, is opvoedkunde, teologie en verpleegkunde, met Nederlandse befondsing. Tussen 1902–1931 studeer 311 studente aan Nederlandse Universiteite soos Wageningen, Bolsward, maar die groot sentra bly Amsterdam (Stedelike en Vrye Universiteit), Utrecht, Leiden, Groningen en Rotterdam.

Verder moet dit ingereken word dat Nederlandse lektuur, soos boeke, tydskrifte, Bybels, leerboeke, letterkundige werk, lank tevore ingevoer is. Met die stigting van die Zuid-Afrikaansche Taalbond, begin die groot verskeping van Nederlandse boeke en bereik sy grootste vlug in 1890. Ná 1890 is altesaam 15 biblioteke opgerig. Dit het bygedra tot die "bevestiging van het Hollandsche karakter der cultuur" in Suid-Afrika.
So het 'n hernieude belangstelling in die Nederlandse en Belgiese Universiteite (ook Gent) opgebloei, waar seer sekerlik ook die Dietse kultuur 'n invloed op Afrikaans kon gehad het.

Een van die bekendste uitsprake van S.J. du Toit (lid van die Genootskap van Regte Afrikaners) was: "Ons skryf soos ons praat". Daarby is bedoel om 'n taal wat volks, eenvoudig en veral samehorig was uit te bou – sodat selfs die eenvoudigste ongeletterde ingesluit kon word. Nederlands, as skryftaal en akademiese taal, het ondertussen volksvreemd geword.

Met die erkenning van Afrikaans naas Nederlands as amptelike landstaal van die Unie van Suid-Afrika, moet Afrikaans hom doeltreffend as hoëfunksietaal bewys. Du Toit se stelling was daarmee nie meer geldig nie. As kultuurtaal moes Afrikaans ontwikkel.

Hierdeur het die Vaktaalburo terminologielyste oor dekades heen opgestel wat in die reg, staatsinrigting, handel, nywerheid en wetenskap teruggeval het op vertaling. Daar is eerder op Nederlands teruggeval as na Engels. Hiermee is vernederlandsing toegepas gedurende die 1920's en 1930's in 'n poging om Afrikaans te standaardiseer. Hierdie standaardisering moes vinnig geskied en het weer gelei tot die beperkte gebruik van die streekstale en seggingskrag wat in die Afrikaanse taal voorkom.

Met die standaardisering is uit Standaardnederlands ontleen om terme met 'n meer formele trant te vind. Hierdie onvolkse ontlenings het wel toegelaat om Afrikaans in sy gebruikvlakke uit te brei, maar die vooropgestelde idees van die Afrikaanse deskundiges het die karakter van Afrikaans op 'n onnatuurlike wyse in 'n rigting gedwing en die ontwikkelingspatroon versteur. Woorde wat min gebruikswaarde gehad het is in die Afrikaanse taal vir formele doeleindes oorgeneem, wat vervreemding onder 'n groot deel van die Afrikaanssprekende bevolking teweeg gebring het. Hierdie woorde word dan ook vandag as hoogdrawend (of deftig) beskou.
Die volkseenheid-ideologie van om 'n beskaafde, gesofistikeerde volk op te bou (veral met die voortslepende Armblanke-vraagstuk), kan moontlik hierdie gebruik verklaar.

Enkele voorbeelde van Neerlandismes (en oorkultivering) sluit in:


Die standaardvorm van Afrikaans het hoofsaaklik beperk gebly tot Voortrekkerafrikaans, wat voorgekom het uit Oosgrensafrikaans, wat in die Oranje-Vrystaat en Transvaal gepraat is en pro-Nederlands was.
Maar selfs in hierdie streekstaal moes standaardisering plaasvind :




</doc>
<doc id="67136" url="https://af.wikipedia.org/wiki?curid=67136" title="Bakwerk">
Bakwerk

Die bakwerk is die bostel van 'n voertuig wat op die onderstel gemonteer kan word. Vroeër het bakwerk bekend gestaan as koetswerk.
Moderne bakwerk is gemaak van staal, hoewel ligter aluminium en kunsstowwe aan die toeneem is. In die begin van die motorbedryf is ook hout gebruik.


</doc>
<doc id="67150" url="https://af.wikipedia.org/wiki?curid=67150" title="Tjop">
Tjop

Die woord tjop kan na een van die volgende verwys:



</doc>
<doc id="67151" url="https://af.wikipedia.org/wiki?curid=67151" title="Dampkas">
Dampkas

'n Dampkas is 'n huishoudelike toestel in die kombuis wat daarvoor sorg dat voedseldampe weggevoer word.

Tot in die 1970's word dampkaste bykans slegs in die werksomgewings geïnstalleer: laboratoriums, kombuise van groot instellings, restaurante, sopkombuise en nywerheidskombuise. In die kombuise van huishoudings vind die wegvoer van voedseldampe met 'n eenvoudige ventilator in 'n gat in die plafon of in die muur plaas.

Dampkaste vind eers in stede byval by groot instellings voordat dit by hoë- en middelinkomstegroepe se wonings geïnstalleer word. Tans is dampkaste steeds nie 'n algemene gesig in Suid-Afrika of Namibië nie.

Daar is verskillende soorte dampkaste:


Byna alle modelle het beligting en die sterkte van die afsuig is beheerbaar. In die eerste modelle is vilt gebruik om die lug te suiwer; hierdie materiaal moes oor 'n bepaalde tyd vervang word. In moderne modelle is daar vaste filters wat gemaklik uitgehaal en in die skottelgoedwasser gereinig kan word. In goedkoop dampkaste word dikwels nog die ouderwetse vilt gebruik.

By die installering van 'n dampkas is daar 'n aantal reëls waarop gelet moet word. So moet die dampkas groter wees as die kookoppervlak. Ook moet daar 'n klein ruimte wees tussen die stoof-/kookplaat en die dampkas. Hierdie afstand kan per handelsmerk en tipe toestel verskil waar die afstand afhanklik is van die dampkas se materiaal en die tipe stoof-/kookplaas. As riglyn word 'n minimumafstand van 65 sentimeter by gasstoofplate en 60 sentimeter by elektriese stoofplate verlang.


</doc>
<doc id="67153" url="https://af.wikipedia.org/wiki?curid=67153" title="Oorbruggingsjaar">
Oorbruggingsjaar

'n Oorbruggingsjaar, brugjaar, postmatriek, tussenjaar, breekjaar, gapingsjaar, selfontdekkingsjaar, gap-jaar of grootwordjaar verwys na 'n tydperk (nie noodwendig 12 maande nie) waar skoolverlaters tydelik wegbeweeg van onderwys en/of gaan reis, 'n paar opknappingskursusse hier en daar doen of oorsee tydelike werk soek. Dit moet nie verwar word met 'n sabbatsjaar wat studieverlof vir akademici is nie.

Die oorbruggingsjaar vind sy oorsprong in die Verenigde Koninkryk in die 1960's. 'n Student kon reis, vrywilligerswerk of vakansiewerk oorsee doen.
In die Verenigde State is hierdie brugjaar deur Cornelius H. Bull in 1980 gesteun.

In 2011 het die gapingsjaar in die VK gestyg onder skool-, kollege- en universiteitsverlaters omrede dit aantreklik vir loopbaanontwikkeling gelyk het. In 2011 het die syfer gedaal, vanweë die toelatingsmededinging in kursusse en die styging in universiteitskostes.

'n Gap-jaar het baie gewild geword in die Verenigde Koninkryk, Australië, Kanada en Nieu-Seeland. Die neiging is om 'n jaar te reis, vrywilligerswerk oorsee te doen, wat ook deelname in internasionale opvoedkundige programme insluit wat taalstudie, uitruilprogramme, taalbad, gemeenskapsdiens en onafhanklike studie betrek.

Australië is 'n gewilde bestemming vir oorsese reisigers. Gewoonlik neem omtrent 2% Australiërs 'n brugjaar voor tersiêre onderrig en verkies om oorsee te reis (gewoonlik Suidoos-Asië of Europa) of in die binneland met 'n rugsak 'n staptoer te onderneem. Oor die afgelope dekade sluit voornemende studente by die Australiese Weermag aan in die AW se Oorbruggingsjaarprogram – party bly aan, terwyl ander voortgaan met tersiêre onderwys.

Denemarke probeer die syfer van skoolverlaters wat 'n gapingsjaar neem beperk deur studente te penaliseer wat hul studie uitstel deur oorsee te reis of voltyds te werk (LW: tersiêre onderrig vir Deense burgers is gratis). In 2006 is bevind dat minder studente as tevore 'n gap-jaar neem. In April 2009 het die Deense owerhede 'n nuwe wet voorgestel wat 'n bonus aanbied vir studente wat nie 'n gapingsjaar neem nie.

In die Verenigde State bly die praktyk van 'n gap-jaar neem die uitsondering op die reël. Onlangs het dit meer algemeen geword, hoofsaaklik weens redes soos uitbranding of die wens om jouself beter te leer ken. Universiteite soos die Universiteit van New York, Amherst College, die Universiteit van Princeton, die Harvard-universiteit, Massachusetts Institute of Technology, die Universiteit van Yeshiva en Reed College het formele beleide wat studente toelaat om hul toelating uit te stel. Onlangs is daar 'n toename onder 21 tot 23-jariges om nagraads 'n gapingsjaar te neem.


</doc>
<doc id="67154" url="https://af.wikipedia.org/wiki?curid=67154" title="Stasi">
Stasi

Die Ministerie vir Staatsveiligheid (Duits: "Ministerium für Staatssicherheit", MfS), algemeen bekend as die Stasi (afkorting vir "Staatssicherheit", letterlik Staatsekuriteit), was die amptelike staatsveiligheidsdiens van Oos-Duitsland (DDR). Die Stasi se hoofkwartier was in Oos-Berlyn met ’n uitgebreide kompleks in Lichtenberg en verskeie kleiner fasiliteite regdeur die stad. Dit is algemeen beskou as een van die effektiefste en mees onderdrukkende intelligensie- en geheime polisie-agentskappe in die wêreld. Die Stasi se leuse was "“Schild und Schwert der Partei”" (Skild en Swaard van die Party), die regerende Sosialistiese Eenheidsparty van Duitsland (SED). Deesdae word dit beskou as ’n kriminele organisasie en verskeie Stasi-offisiere is vervolg vir hul misdade na 1990.


</doc>
<doc id="67156" url="https://af.wikipedia.org/wiki?curid=67156" title="Die Doon Skool">
Die Doon Skool

Die Doon Skool is 'n privaat kosskool vir seuns in Dehradun, Uttarakhand, Indië. Die skool is in 1935 gestig deur Satish Ranjan Das. Die eerste skoolhoof was Arthur E. Foot, 'n voormalige onderwyser van Eton Kollege. Dit het baie bekende politici, joernaliste, skrywers opgelewer. Die bekendste is die Eerste Minister van Indië, Rajiv Gandhi.



</doc>
<doc id="67160" url="https://af.wikipedia.org/wiki?curid=67160" title="Oudnederfrankies">
Oudnederfrankies

Met Oudnederfrankies of Oudnederlands word verwys na die Frankiese streekstale wat vanaf die vyfde tot en met die elfde eeu in 'n groot deel van Nederland en België, die westelike deel van Noord-Frankryk en in die huidige Duitsland se Rynland en Westfalen gepraat is. Dié Germaanse dialek het uit twee hoofdialekte bestaan: Oudoosnederfrankies en Oudwesnederfrankies.

Die oudste oorgelewerde Oudnederfrankies word gevind in die Lex Salica. In 1996 is egter in 'n akker in Bergakker (Betuwe) 'n swaardskede gevind waarop 'n nog ouer oudnederfrankies vermeld is: die Inskripsie van Bergakker. Hierdie Oudnederlands in runegeskrif is egter beperk en kan maar gedeeltelik vertaal of gelees word.

Oudnederlands steun sowel op die Oudoos- as Wesnederfrankies. Ook die Oudnederlands se voortgespruite Middelnederlands het op beide hoofdialekte gesteun. Volgens geleerdes was daar dan ook geen groot wesenlike verskil tussen die twee nie. Uit Middelnederlands het daar vervolgens Nieu-Nederlands ontwikkel. Dit het egter 'n meer westelike skakering as gevolg van die invloed van die Brabantse en Hollandse dialekte gehad.

Die gebied waarin Oudnederlands gepraat is, is nie heeltemal die gebied waarin die huidige Nederlands gepraat word nie.

In die huidige provinsies Groningen en Friesland en langs die kus van Holland word Fries gepraat, of altans ingvaeoonse dialekte. Aan die ooste (Achterhoek, Overijssel, Drenthe) word Saksies (Oudnederduits) gepraat.

Aan die suide en suidooste was die destydse taalgebied groter as vandag. Frans-Vlaandere en die Nederrynse gebied tussen Limburg en Westfalen (Kleef, Berg en Gulik) val toe ook onder die Oudnederlandse taalgebied.




</doc>
<doc id="67161" url="https://af.wikipedia.org/wiki?curid=67161" title="Pruimanemoon">
Pruimanemoon

Die Pruimanemoon ("Actinia equina") is 'n anemoon wat voorkom aan die wes-, suid- en ooskus van Suid-Afrika. Die anemoon anker homself aan die rotse; die basis van die seediertjie klou aan die rots vas en die mond en voelers (tentakels) wys opwaarts. 

Die anemoon lyk soos 'n gladde pruim en kom voor in tussengetypoele. Hulle oorlewe buite water deur in 'n hopie saam te trek, die tentakels in te trek en water binne die liggaam vas te vang. Hulle lewe van garnale en klein vissies.



</doc>
<doc id="67162" url="https://af.wikipedia.org/wiki?curid=67162" title="Frikkadel">
Frikkadel

Frikkadel is 'n tradisionele Suid-Afrikaanse, Deense, Duitse en Belgiese gereg, bestaande uit balletjies gerolde maalvleis wat gewoonlik gebak word in 'n oond, maar ook in kookolie diepgebraai kan word. Die resep kan onder andere broodkrummels, fyn gerasperde uie, tamaties, eiers, sout, asyn en speserye bevat.

Dit kan met bykosse soos rys, kapokaartappels of selfs mieliepap bedien word.

Die term "Frikadelle" het in die laat 17de eeu in die Duitse taalgebied ingeburger geraak. In die vroeë 18de eeu was ook benamings soos "Frickedelle" en "Fricandelle" gebruiklik waarmee na voorlopers van die huidige "Frikandelle" (snye gestoomde vleis) verwys is.

Die etimologiese herkoms is omstrede. Sommige taalnavorsers beskou "frikkadel" as 'n leenwoord wat van die Italiaanse "frittata" en die diminutief "frittadella" afgelei sou wees, maar die laasgenoemde word nouliks gebruik en die eersgenoemde verwys in Italiaans eerder na 'n omelette wat van eiers berei word. Vleisbolletjies word in Italië algemeen "polpette" genoem.

Die groot aantal sinonieme in die Duitse taalgebied wat van "Bulette" of "Boulette" in Noordoos-Duitsland tot "faschierte Laibchen" in Oostenryk strek, gooi meer lig oor die oorsprong van die gereg. Dit is tans duidelik dat die Noord-Duitse term "Frikadelle" die oudste ontlening is sodat die resep nie noodsaaklik van Suid-Europese herkoms is nie. Nou verwante benamings in België, Denemarke ("frikadeller") en Nederland ("frikandel") dui daarop dat die gereg sy historiese oorsprong in die noorde of noord-weste het.

Maalvleis was nouliks bekend in die middeleeuse kookkuns, juis omdat dit 'n moeilike taak was om vleis fyn te maal – die vleismeul is eers teen die middel van die 19de eeu ontwikkel. Gemaalde vleis was egter al 'n bestanddeel van middeleeuse Engelse pasteie, en ook in die Arabiese kookkuns was diepgebraaide vleisbolletjies 'n gewilde gereg. In die Duitse taalgebied het gemaalde vleis oorwegend as worsvulsel gedien.

Die oudste historiese verwysing na "Frikadellen" kom in Maria Sophia Schellhammer se "Brandenburgische Kochbuch" voor wat in die laat 17de eeu gepubliseer is. Die skrywer vermeld dat die gereg sy oorsprong in Holland het. As leenwoord kom "frikadel"
sedert die 17de eeu (volgens sommige outeurs selfs sedert die 15de eeu) in Nederlands voor en het sy etimologiese wortels na bewering in die Franse en Provensaalse "fricadel" wat van die Gallo-Romeinse werkwoord "frigicare" ("rooster") afgelei sou wees (vergelyk Latyns "frigere" "rooster").

Die vakterm "fricadelle" is egter beperk tot Noord-Frankryk en kom eers 1742 in die kookboek "Le cuisinier moderne" voor. Moontlik is dit uit die Nederlandse of Duitse taalgebied ontleen.

Net soos die huidige Nederlandse "frikandelle" was die vroegste Duitse "Frikadellen" nog worsvormig. Hulle is van gemaalde kalfvleis, broodkrummels en spek berei en in botter gebraai. Dikwels is kalfnette gebruik om klein worsies te vorm. In die 18de eeu het die huidige "Frikadelle" in Noord-Duitsland gewild geraak, moontlik onder invloed van 'n ander resep, "Königsberger Klopse" uit Koningsberg in Oos-Pruise. Duitse emigrante het die resep in die 19de eeu na oorsese lande geneem – so het Amerikaane "hamburgers" hul oorsprong heel waarskynlik in die Duitse gereg.



</doc>
<doc id="67165" url="https://af.wikipedia.org/wiki?curid=67165" title="Stratford, Londen">
Stratford, Londen

Stratford is 'n wyk in Londen in die Engelse distrik Newham ("London Borough of Newham"). Dit lê 9,7 km (6 myl) oos-noordoos van Charing Cross en is as een van die groot sentra in die Londen-plan geïdentifiseer.

Stratford was die hoofligging van die 2012-Olimpiese Somerspele en die daaropvolgende 2012-Paralimpiese Somerspele.

Stratford was histories 'n landbou-nedersetting in "West Ham", wat na die bekendstelling van die spoorlyn in 1839 in 'n industriële voorstad omskep is. As gevolg van die groei van Londen in die laat 19de eeu het Stratford aansienlik uitgebrei, die bevolking toegeneem, en word dit in 1886 die administratiewe sentrum van die distrik "West Ham". Stratford is sedert 1965 deel van Groter Londen.

Meer onlangs is daar begin om weg te beweeg van spoorwerke en swaar nywerhede om Stratford in 'n belangrike kommersiële en kulturele sentrum te ontwikkel.

Na die toekenning van die 2012-Olimpiese Somerspele is Stratford opgeknap en opgegradeer om die groot aantal besoekers te akkommodeer. Verskeie sportgeriewe, waaronder die Olimpiese Park-kompleks, en een van die grootste winkelsentra in Europa, Westfield Stratford City, is ook hier opgerig.


</doc>
<doc id="67166" url="https://af.wikipedia.org/wiki?curid=67166" title="Queen Elizabeth Olympic Park">
Queen Elizabeth Olympic Park

Die Queen Elizabeth Olympic Park-kompleks was die hoofligging van die 2012-Olimpiese Somerspele en die daaropvolgende 2012-Paralimpiese Somerspele. Die kompleks lê in Stratford, Newham in die Verenigde Koninkryk. Binne die kompleks kan die Olimpiese Stadion, ses ander fasiliteite, die Orbit-uitkyktoring en die Olimpiese dorp gevind word.

Die Olimpiese Park is na afloop van die Spele, in 2013, na koningin Elizabeth vernoem.

Die volgende fasiliteite is in die park beskikbaar:

Die Olimpiese Park lê langs die Stratford- en Stratford Internasionale treinstasies. Die openbare vervoernetwerk rondom Stratford is uitgebrei om die groot aantal reisigers effektief na en van die Spele te kan vervoer. Tydens die Spele sal besoekers van tien verskillende spoorlyne gebruik kan maak. Dit verskaf 'n totale kapasiteit van 240 000 passasiers per uur.

Na die Spele sal die Olimpiese Park as volg gebruik word:



</doc>
<doc id="67168" url="https://af.wikipedia.org/wiki?curid=67168" title="Saturnus se ringe">
Saturnus se ringe

Saturnus se ringe is die grootste planetêre ringstelsel in die Sonnestelsel. Hulle bestaan uit tallose klein deeltjies, wat wissel van ’n paar mikrometer tot ’n paar meter in deursnee wat groepe vorm wat om Saturnus wentel. Die deeltjies bestaan feitlik net uit ys wat effens besoedel word deur ruimtestof en ander chemikalieë.

Hoewel die ringe Saturnus helderder laat lyk, is hulle nie met die blote oog van die Aarde af sigbaar nie. Daar is talle openinge in die ringe waar minder deeltjies voorkom, wat óf veroorsaak word deur die planeet se mane óf waarvan die oorsaak onbekend is. Name word deur die Internasionale Astronomiese Unie (IAU) bepaal: Die breër openinge word "verdelings" genoem en die smaller openinge "gapings".

In Desember 2010 het die tydskrif "National Geographic" voorgestel dat die ringe die oorblyfsels van ’n reusemaan kan wees wat van sy ysige dop gestroop is voordat dit teen die planeet gebots het.

Galileo Galilei was die eerste mens wat die ringe om Saturnus gesien het, in 1610 deur sy teleskoop. Hy kon egter nie uitmaak wat dit was nie. Hy het geskryf dat Saturnus uit drie planete bestaan wat baie naby aan mekaar lê en altyd in dieselfde posisie ten opsigte van mekaar bly. "Hulle is in ’n lyn parallel met die diereriem, en die middelste een [Saturnus] is sowat drie keer die grootte van dié aan die kante [die kante van die ringe]." In 1612, toe die vlak van die ringe loodreg met die Aarde was, het hulle "verdwyn". Galileo kon dit nie verstaan nie en het gewonder: "Het Saturnus sy kinders ingesluk?" (met verwysing na die mite van die god Saturnus/Kronos wat sy kinders ingesluk het om te voorkom dat hulle sy bewind omverwerp). Hulle het in 1613 weer verskyn, en dit het Galileo verder verwar.

In 1655 het Christiaan Huygens die eerste mens geword wat voorstel dat ’n ring om Saturnus wentel. Met ’n teleskoop wat hy self ontwerp het en wat baie meer gevorderd as Galileo s’n was, het Huygens Saturnus bestudeer en geskryf: "Dit [Saturnus] word omring deur ’n dun, plat ring wat nêrens aan hom raak nie en oorhel na die sonnebaan." Robert Hooke was nog ’n persoon wat Saturnus vroeg al bestudeer het en hy het waargeneem dat die ringe skadu's gooi.

In 1675 het Giovanni Domenico Cassini vasgestel dat Saturnus se ring uit verskeie kleiner ringe bestaan met gapings tussenin; die grootste van dié gapings is later die Cassini-verdeling genoem. Hierdie verdeling is ’n 4 800 km wye streek tussen die A- en die B-ring. In 1787 het Pierre-Simon Laplace voorgestel dat die ringe bestaan uit ’n groot aantal soliede ringetjies.

James Clerk Maxwell het in 1859 gemeen die ringe kan nie solied wees nie, want dan sou hulle onstabiel gewees en opgebreek het. Hy het voorgestel dat die ringe uit talle klein deeltjies bestaan wat almal onafhanklik van mekaar om Saturnus wentel. Maxwell se teorie is 1895 korrek bewys met spektroskopiese waarnemings van die ringe deur James Keeler van die Allegheny-sterrewag by die Universiteit van Pittsburgh in die VSA.

Die ringe word alfabeties genommer in die volgorde van hul ontdekking. Die hoofringe (van die planeet af) is C, B en A, met die Cassini-verdeling, die grootste gaping, tussen ringe B en A. Verskeie dowwer ringe is meer onlangs ontdek. Die D-ring is baie dof en die naaste aan die planeet. Die dun F-ring lê net buite die A-ring. Buite dié is twee dowwer ringe, G en E.

Die digte hoofringe strek van 7 000 tot 80 000 km bokant Saturnus se ewenaar. Hulle het ’n geraamde dikte van tussen 10 meter en 1 km, en bestaan uit 99,9% waterys met ’n fraksie onsuiwerhede. Die hoofringe se deeltjies is van 1 cm tot 10 m groot.

Die totale massa van die ringe is sowat 3 x 10 kg. Dit is ’n baie klein deel van die massa van Saturnus – net effens minder as die massa van die maan Mimas. Onlangs is beweer dat die massa tot drie keer so groot kan wees weens groepvorming, maar dit is nog nie bewys nie.

Terwyl die grootste gapings, soos die Cassini-verdeling en die Encke-gaping, van die Aarde af gesien kan word, het albei Voyager-ruimtetuie waargeneem dat die ringe ’n ingewikkelde struktuur het met duisende dun gapings en ringe. Daar word geglo dit word veroorsaak deur die swaartekrag van Saturnus se baie mane. Sommige gapings word veroorsaak deur die bane van klein mane soos Pan, waarvan baie nog nie ontdek is nie, en dit lyk of sommige ringe beïnvloed word deur die swaartekraguitwerking van klein "herdersmane" wat materie wegstoot of aantrek.

Data van die Cassini-ruimtetuig dui aan dat die ringe hul eie atmosfeer het, onafhanklik van dié van Saturnus self. Die atmosfeer bestaan uit molekulêre suurstofgas (O) wat geproduseer word wanneer ultravioletlig van die Son inwerk op waterys in die ringe.

In 1980 het Voyager 1 verby Saturnus beweeg en gewys die F-ring bestaan uit drie smal ringe wat lyk of dit op ’n komplekse manier vervleg is; dit is nou bekend dat die buitenste twee ringe bestaan uit knoetse, kinkels en klonte wat die illusie van vlegwerk skep, met die dowwer derde ring wat tussen hulle lê.
Nuwe foto's van die ringe wat omstreeks 11 Augustus 2009 deur die Cassini-ruimtetuig geneem is, wys dat die ringe op sommige plekke taamlik breër is as normaalweg. Dié verskil kan tot 4 km wees op die grens van die Keeler-gaping vanweë die wentelbaan van Daphnis, die maan wat die gaping veroorsaak.

Saturnus se ringe kan baie oud wees, dalk so oud soos die planeet self. Daar is twee hoofteorieë oor die ontstaan daarvan. Volgens die een teorie, wat aanvanklik in die 19de eeu voorgestel is deur Édouard Roche, was die ringe eens ’n maan van Saturnus (met die naam Veritas) waarvan die wentelbaan kleiner geword het totdat dit uitmekaar geruk is. ’n Variasie van die teorie is dat die maan gedisintegreer het nadat dit deur ’n groot komeet of asteroïde getref is. Die tweede teorie is dat die ringe nooit deel was van ’n maan nie, maar die oorblyfsels van die oorspronklike newel waaruit Saturnus gevorm is.

Dit lyk egter waarskynlik dat hulle bestaan uit materiaal van ’n maan van 400 tot 600 km in deursnee, groter as Mimas, wat versteur is. Die laaste keer dat daar sulke groot botsings was wat so ’n groot maan kon versteur, is tydens die Groot Bombardement sowat vier miljard jaar gelede.

Vanweë die helderheid en suiwerheid van die waterys in Saturnus se ringe word soms aangevoer dat hulle baie jonger as die planeet moet wees, dalk net 100 miljoen jaar oud, omdat die ruimtestof sou gelei het tot die verdonkering van die ringe. Nuwe navorsing dui egter daarop dat die B-ring dalk groot genoeg is om die invloed van sulke materiaal af te weer en dus die verdonkering van die ringe te verhoed. Die materiaal in die ringe kan herwin word namate groepe in die ringe vorm en dan deur botsings versteur word. Dit kan verduidelik hoekom die materiaal so jonk voorkom.

Die digste dele van Saturnus se ringstelsel is die A- en die B-ring, wat geskei word deur die Cassini-verdeling. Saam met die C-ring, wat in 1850 ontdek is en dieselfde eienskappe as die Cassini-verdeling het, vorm hulle die "hoofringe". Dié is digter en bevat groter deeltjies as die dowwer "stofringe". Laasgenoemde sluit in die D-, G- en E-ring, asook ander verder as die hoofringstelsel. Hierdie verstrooide ringe word as "stowwerig" beskryf vanweë die klein grootte van hul deeltjies (dikwels net ’n mikrometer in deursnee); hulle bestaan nie uit stof nie, maar nes die hoofringe hoofsaaklik uit waterys. Die F-ring, net buite die A-ring, is moeiliker om in ’n kategorie te plaas; dele daarvan is baie dig, maar dit bevat ook ’n groot mate van stofgroottedeeltjies.
"Notas:"



</doc>
<doc id="67169" url="https://af.wikipedia.org/wiki?curid=67169" title="Vleiland">
Vleiland

'n Vleiland is 'n gebied wat met water versadig is, hetsy permanent of seisoenaal, sodanig dat dit 'n duidelik identifiseerbare ekosisteem vorm. Vleilande word van ander landvorme onderskei deur die unieke grondeienskappe en plantegroei. Vleilande lok gewoonlik 'n groot aantal voëls, amfibieë en ander roofdiere.

'n Vleiland kan moerasagtig wees, maar alle vleilande is nie noodwendig moerasagtig nie. Vleilande kan volgens seisoen afwisselend nat of droog wees.

Verskeie vleilande reg oor die wêreld word onder die Ramsar-konvensie en die AEWA-verdrag beskerm.



</doc>
<doc id="67171" url="https://af.wikipedia.org/wiki?curid=67171" title="Rasmus Seebach">
Rasmus Seebach

Rasmus Seebach (gebore 28 Maart 1980 in Frederiksberg) is 'n Deense sanger, liedjieskrywer en musiekvervaardiger. Hy debuteer met die treffer "Engel" in April 2009, nadat hy vir meer as tien jaar lank liedjieskrywer vir ander kunstenaars was. In September verskyn sy selfbetitelde debuutalbum, wat 'n groot sukses was en oor die 200 000 eksemplare verkoop is, en die rekord hou vir die meeste weke op die treffersparade. Die uitgee van sy tweede album "Mer' end kærlighed" in Oktober 2011 was die vinnigste blitsverkoper in die geskiedenis, met meer as 42 000 eksemplare wat in een week verkoop is.

Rasmus Seebach se musiek is uitgegee in Swede, Noorweë en Duitsland, waar hy veral sukses in Swede onder die Top 5 met "Natteravn" (Afrikaans: "Nagraaf") losgeslaan het. As liedjieskrywer het hy en sy ouer broer Nicolai ook groot sukses behaal met die ondersteuningsliedjie "Hvor små vi er" (Afrikaans: "Hoe klein is ons") (2005) vir die slagoffers van die 2004-tsunamiramp. Dit het 13x platinumstatus bereik.

Rasmus Seebach se sukses is al toegeskryf aan die liedjies se eenvoudige, banale lirieke oor "liefde en stadstoere, wat in sy lirieke dikwels praat- of SMS-taal besig" en "dat sy lewensverhaal die bestanddele het van 'n meer geharde Deense pop-verhaal", met verwysing dat Rasmus Seebach die seun is van die gewilde Deense sanger, Tommy Seebach, wat in 2003 gesterf het.

Rasmus Seebach is gebore op 28 Maart 1980 in Frederiksberg te Kopenhagen, as seun van Karen Sommer en die sanger Tommy Seebach. Rasmus Seebach het ook 'n jonger suster, Marie, en ouer broer, Nicolai. Sy pa het in 2003 op die ouderdom van 53 jaar aan 'n hartaanval gesterf. In die liedjie "Den jer er" (Afrikaans: "Wie ek is") van 2009, vergewe Rasmus Seebach sy pa vir sy alkoholiese leefstyl met die woorde:

"Lov mig du må ikke sige undskyld, for du har gjort mig til den jeg er".
" "Belowe my jy sal nie jammer sê nie, want jy het my gemaak wie ek is." "

Rasmus Seebach sou 'n professionele sokkerspeler geword het. Maar die musiek het die sokker gewen.

Rasmus Seebach begin op 'n vroeë ouderdom in musiek belangstel. Sy pa se ateljee was naby Rasmus se slaapkamer, wat beteken dat hy in sy eie woorde "gedwing was om na die musiek te luister" en dat hy onbewustelik deur sy pa se musiek geïnspireer was. Hoewel hy met popmusiek grootgeword het, was Rasmus as tiener geïnteresseerd in kletsrym en hip-hopmusiek, op grond van "die nogal lekker, sterk houding en "edge" " van die genre. Saam met sy ouer broer, Nicolai, stig hulle die kletsrymgroep, G-Bach, en in 1999 reik hulle 'n hip-hop-album, "Skakmat" (Afrikaans:"Skaakmat") uit.

Sedert die laat-1990's skryf en vervaardig Seebach saam met sy broer liedjies vir sowel Deense as buitelandse kunstenaars. Sedert 2000 bedryf hulle die produksiemaatskappy Top Notch Music, en het onder andere saamgewerk met Jokeren, Natasja, B-Boys, Nicolai Kielstrup, David Bisbal en Big Brovaz. In 2005 skryf hulle die musiek vir die welwillende liedjie, "Hvor små vi er", ten bate van die slagoffers van die tsunami in die Indiese Oseaan.

Rasmus Seebach was verder betrokke in die rolprent Carmen & Babyface van 1995, waar hy Adrian (Babyface) speel.

Aanvanklik was Rasmus slegs 'n liedjieskrywer vir ander kunstenaars en het geglo dat dit die beste is om nie op die voorgrond te wees nie. Dit verander egter toe hy die liedjie "Engel" geskryf het en Seebach gevoel het dit is sy roeping om 'n sanger te word. Hy was ook bang dat hy later in sy lewe sou spyt wees dat hy nie 'n sangloopbaan nagevolg het nie, "Ek was toe amper 29 jaar op daardie tydstip, en toe dink ek: 'Okei, dit moet nie net by nou bly nie.' Ek glo dit sou my regtig erg gepla het as ek as 35-jarige sou sit en vra waarom ek nie self liedjies gesing het nie." "Engel" is vrygestel as Seebach se debuutenkelsnit in die somer van 2009 en word mettertyd 'n groot treffer. Volgens Thomas Søie Hansen van die Deense dagblad "Berlingske Tidende" verteenwoordig die liedjie "die bakermat van 'n nuwe era in die Deense popmusiek". Daarna het die debuutalbum "Rasmus Seebach" op 28 September 2009 gevolg.

By die Zulu-toekennings 2010 wen Seebach drie pryse in die kategorieë "Nuwe Deense Naam van die Jaar", "Deense Sanger van die Jaar" en "Deense treffer van die Jaar" (vir "Engel"). Daardie selfde jaar wen hy ook die prys van die "Deense Manlike Kunstenaar van die Jaar" by die Deense Musiektoekennings.

Op 27 Mei 2011 word die liedjie "Engel" in die Engelse weergawe getiteld "Angel" in Duitsland vrygestel. In Septembermaand word "Natteravn" in die Engelse weergawe "Calling (Nighthawk)" vrygestel. Hierdie enkelsnit verkry 'n beskeie posisie op nommer 90 van die Duitse trefferparade. Daar is beplan om 'n Engelse weergawe van Rasmus Seebach se debuutalbum vry te stel in November 2011, maar die album is nooit uitgebring nie.

Rasmus stel sy tweede ateljee-album "Mer' end kærlighed", wat bestaan uit 12 liefdesliedjies, op 17 Oktober 2011 vry. "I mine øjne" (Afrikaans: In my oë) is vrygestel as die eerste enkelsnit op 22 Augustus, en volgens die platemaatskappy is dit "'n liedjie wat deur Rasmus se ma geïnspireer is, en dit handel oor mense wat baie vir hom beteken". Hierdie enkelsnit skitter onmiddellik nommer een op die enkelsnit-, stroom- en AirPlay-lyste en die lied word meer as 15 000 keer binne één week afgelaai. Die snit bereik teen middel-Desember dubbelplatinumstatus vir 60 000 aflaaie, en is dus Seebach se grootste treffer tot op hede. Die album ontvang oorwegend positiewe resensies en gaan reguit na # 1 op die trefferparade met 42 089 verkope in die eerste week. Dit maak Rasmus Seebach die kunstenaar wie se musiek die vinnigste in Deense geskiedenis verkoop. Die album was die beste verkoper in 2011 in Denemarke. Aan die begin van Januarie 2012 word "Mer' end kærlighed" sewe keer platinumstatus gesertifiseer vir 140 000 verkoopte kopieë. Die album het tot op hede meer as 200 000 eksemplare verkoop.

Rasmus Seebach het saamgewerk aan die Amerikaanse sanger Lionel Richie se nuwe album, "Tuskegee", wat op 5 Maart 2012 uitgegee word. Die album bevat herskeppings van Richie se grootste treffers in duet met bekende countrymusiek-sangers soos Shania Twain, Jennifer Nettles, Kenny Rogers en Willie Nelson. In Januarie word Seebach se duet saam met Lionel Richie se "Say You, Say Me" in Los Angeles opgeneem. Richie was so begeestered oor die samewerking dat die lied in die meeste wêrelddele in die internasionale weergawe van die album vrygestel sal word.

Seebach het ook meegewerk in die kinderreeks Ramasjangskolen, wat dikwels op DR Ramasjang vertoon word.

Deense Musiektoekennings vir 2012:

Met die vier toekennings was Rasmus Seebach die suksesvolste kunstenaar.



</doc>
<doc id="67172" url="https://af.wikipedia.org/wiki?curid=67172" title="Kuslandbuffelgras">
Kuslandbuffelgras

Kuslandbuffelgras ("Stenotaphrum secundatum") is 'n laaggroeiende plant wat aan die hele kus van Suid-Afrika voorkom. Dit is 'n rankplant met baie stingels bo die grond wat goed vertak. Dit kom op duine voor en verkies sanderige grond naby die see of varswaterbronne. Dit is 'n belangrike duinestabiliseerder. Dit word ook oorgeplant op gholfbane.




</doc>
<doc id="67175" url="https://af.wikipedia.org/wiki?curid=67175" title="Aambeibossie">
Aambeibossie

Die aambeibossie ("Chironia baccifera") is 'n plant wat aan die wes-, suid en ooskus van Suid-Afrika voorkom. Dit staan ook bekend as die bitterbossie.

Die spesie kom voor in Noord-Kaap, Wes-Kaap en langs die kus van die Oos-Kaap en KwaZulu-Natal en dit is endemies in Suid-Afrika. Die SANBI-rooilys gee dit 'n status "veilig" (LC).

Dit is 'n vertakte, ronde struikie tot 8 cm hoog. Die plant het klein, dun, donkergroen blaartjies met krom punte. Dit dra massas steragtige blomme van Februarie tot Augustus wat pienk tot purperrooi is met geel harte. Die plant dra ook helderrooi bessies wat gedurende Kerstyd ryp word.

Die plant verkies om op duine te groei en is uiters giftig vir vee.

Die Khoikhoi het reeds hierdie plant vir sy medisinale eienskappe gewaardeer en die Boere het dit oorgeneem. Dit is veral as purgeermiddel gebruik. Infusies en tinkture is teen talle kwale gebruik, veral teen aambeie, en dit verklaar die Afrikaanse naam. Maar ander siektes is ook daarmee beveg, soos melaatsheid, sifilis en blaasontstekings.



</doc>
<doc id="67187" url="https://af.wikipedia.org/wiki?curid=67187" title="Dongsjitsjang Letwan">
Dongsjitsjang Letwan

Dongsjitsjang Letwan (Chinees: 董事長樂團, Afrikaans: "Voorsitterorkes") is 'n vyfstuk musiekgroep uit Republiek China (Taiwan). Die trio Ghwan Joe (冠宇), Woe Jongtsji (吳永吉) en Doe Wensjiang (杜文祥) skep in 1989 onder die verhoognaam Joëtwan (Chinees: 樂團, Afrikaans: Orkes) die album "1989". Later sluit nog twee lede aan, en die groep vorm amptelik in Maart 1997 met die naam Dongsjitsjang Letwan (Voorsitterorkes). Die groep sing in Mandaryns en Taiwannees.






</doc>
<doc id="67196" url="https://af.wikipedia.org/wiki?curid=67196" title="Emis Killa">
Emis Killa

Emiliano Rudolf Giambelli, beter bekend as Emis Killa (Vimercate, Italië, 14 November 1989), is 'n Italiaanse kletsrymer.
Hy het op 18-jarige ouderdom die "Tecniche Perfette"-musiekwedstryd gewen, en is sedertdien een van Italië se bekendste kletsrymers.





</doc>
<doc id="67198" url="https://af.wikipedia.org/wiki?curid=67198" title="Vimercate">
Vimercate

Die stad Vimercate lê in die Noord-Italiaanse streek Lombardye. Dit behoort tot 2009 aan die provinsie "Milaan", daarna word dit onder die nuwe provinsie "Monza" ingedeel. Die stad is oorspronklik deur die Romeine op die oewer van die Molgora-rivier in die uiterste suide van die heuwelagtige streek "Brianza" gestig. Die stad het enkele besienswaardige bouwerke, soos die basiliek wat aan St. Stefanus opgedra is en die 17de-eeuse sierlike kerk, "Beata Vergine". Die "Ponte di San Rocco" is oorkant die Molgora-rivier gebou. Die oudste vermelding hiervan dateer uit 1153.

Die wolkekrabbers "Torri Bianche" aan die rand van die stad is opmerklik. Hierin is daar 'n enorme bioskoop, winkels en kantore gevestig. Die geboue is in 1998 deur die Switserse argitek Mario Botta ontwerp.



</doc>
<doc id="67199" url="https://af.wikipedia.org/wiki?curid=67199" title="Internasionale datumgrens">
Internasionale datumgrens

Die Internasionale datumgrens is 'n denkbeeldige lyn oor die oppervlak van die aarde wat van noord na suid deur die Stille Oseaan loop. Soos mens oor die lyn beweeg skuif die datum een dag vorentoe of terug. As mens in 'n westelike rigting reis, skuif die datum aan, maar as mens ooswaarts reis skuif die datum een dag terug.

Die rede hiervoor is dat die lande aan die oostelike kant van die datumlyn (in of buite oostelike Asië) 'n tydsone van 10-12 ure meer as Greenwich het. Die lande aan die westekant (Alaska/Hawaii en ander gebiede) se tydsone is weer 9-12 ure kleiner as Greenwich. So, as mens oor die lyn reis moet die tydsone (met betrekking tot die huidige tydsone) met 20-24 ure aangepas word.

As voorbeeld, Nieu-Seeland is twaalf ure voor Greenwich-tyd, terwyl Hawaii tien ure agter Greenwich-tyd is. As mens van Nieu-Seeland na Hawaii reis, moet die klok 22 ure (ongeveer een dag) teruggedraai word.



</doc>
<doc id="67201" url="https://af.wikipedia.org/wiki?curid=67201" title="Olimpiese Stadion (Londen)">
Olimpiese Stadion (Londen)

Londen se Olimpiese Stadion, ook bekend as Londen-stadion, is in die Queen Elizabeth Olympic Park in Stratford, Newham, in die Verenigde Koninkryk geleë. Die stadion is ontwerp om die middelpunt van die 2012-Olimpiese Somerspele en die daaropvolgende 2012-Paralimpiese Somerspele te wees. Die opening- en sluitingseremonies, sowel as sekere atletiek-items is hier aangebied. Die stadion het 'n kapasiteit van 80 000 wat dit die derde grootste stadion in die Verenigde Koninkryk maak (na Wembley-stadion en Twickenham-stadion). Die stadion het as gasheer vir verskeie Rugbywêreldbeker 2015-wedstryde gedien en dit is ook gekies om die Wêreld Atletiek-kampioenskappe van 2017 te huisves.

Daar is in die somer van 2007 met die voorbereiding van die grond begin. Die amptelike konstruksie is op 22 Mei 2008 begin, hoewel werksaamhede reeds vier weke voor dit begin het.


</doc>
<doc id="67202" url="https://af.wikipedia.org/wiki?curid=67202" title="Natalse anemoon">
Natalse anemoon

Die Natalse anemoon ("Anemonia natalensis") is 'n seediertjie wat in die tussengetysone in rotspoele leef. Die anemoon kom voor aan die ooskus van Suid-Afrika en word 20 mm breed. Die liggaamstam is rooi en die tentakels is rooi tot rooibruin met 'n blouerige skynsel naby die mond.



</doc>
<doc id="67203" url="https://af.wikipedia.org/wiki?curid=67203" title="Valspruimanemoon">
Valspruimanemoon

Die Valspruimanemoon ("Pseudactinia flagellifera") is 'n seediertjie wat aan die hele kus van Suid-Afrika voorkom. Die anemoon is een van die groter spesies en word tot 100 mm breed. Die liggaamstam is oranje tot rooi. Hierdie anemoon kan nie sy tentakels intrek of homself toemaak soos die pruimanemoon nie. Die anemoon leef in die tussengetysone in rotspoele of vlak riwwe. Die steek van die tentakel brand en kan nadelig wees vir die mens. 



</doc>
<doc id="67206" url="https://af.wikipedia.org/wiki?curid=67206" title="Jakobsweg">
Jakobsweg

Die Jakobsweg oftewel Sint Jakobus se weg (Kastiliaans: "El Camino de Santiago", Baskies: "Done Jakue bidea", Galicies: "O Camiño de Santiago", Frans: "Chemins de Saint-Jacques-de-Compostelle", Duits: "Der Jakobsweg"), soms bloot Die Weg, is 'n aantal pelgrimsroetes wat verskillende oorspronge oor Europa het en eindig by die katedraal in Santiago de Compostela, Galicië (Spanje), waar volgens oorlewering die stoflike oorskot van die apostel Sint Jakobus begrawe is nadat dit per boot vanaf Jerusalem vervoer is. Die Jakobsweg is meer as 'n duisend jaar oud, en is sedert oudsher een van die belangrikste Christelike pelgrimstogte, neffens die pelgrimstogte na Rome (die Via Francigena) en na Jerusalem, en een waarop in die Katolieke geloof 'n volle aflaat, dit is, 'n totale kwytskelding van aardse bestrawwing vir reeds vergewe sondes, verdien kan word.

Die Jakobsweg is oorspronklik by 'n pelgrim se huis begin, en alhoewel sommiges dit steeds só onderneem, word dit vandag konvensioneel by enige van 'n aantal tradisionele beginpunte oor Europa geïnisieer. Slegs 'n handvol roetes met vasgestelde beginpunte word egter as die "hoofroetes" beskou. Gedurende die Middeleeue was die pelgrimstog na Santiago de Compostela geweldig gewild. Siekte, oorlog en politieke onrus (byvoorbeeld die Swart Dood en die Protestantse Hervorming) het langsamerhand tot die verval van die gewilde tog gelei. Teen die 1980's het slegs 'n klein aantal pelgrims jaarliks in Santiago aangekom. Sedertdien beleef die roete egter 'n heroplewing met pelgrims wat van regoor die wêreld kom om die tog af te lê. In Oktober 1987 verklaar die Europese Raad die roete die eerste Europese Kulturele Roete. Dit is ook as UNESCO-wêrelderfenisgebied gelys en in 2015 is die gebied uitgebrei.

Wanneer Sint Jakobusdag (25 Julie) op 'n Sondag val, verklaar die Katedraal in Santiago 'n Heilige Jaar. Afhangende van skrikkeljare, kom Heilige Jare in vyf-, ses- of elfjaarintervalle voor. Tydens hierdie jare onderneem aansienlik meer pelgrims die pelgrimstog na Santiago. Die mees onlangse Heilige Jare was 1982, 1993, 2004, en 2010. Die volgende is 2021, 2027, en 2032.

Pelgrims stroom sedert die ontdekking van Sint Jakobus se beweerde oorskot sonder onderbreking na Santiago, alhoewel daar jare met weiniger pelgrims was, veral gedurende Europese oorloë.

Tydens die Amerikaanse Rewolusie is John Adams deur die Kongres aangestel om na Parys te reis om fondse vir die saak te bekom. Sy skip begin egter lek en hy en sy twee seuns sit in 1779 by die Kaap Finisterre voet aan wal. Daarvandaan volg hy die Jakobsweg in die teenoorgestelde rigting om oorland Parys te bereik. Hy het nie in Santiago besoek afgelê nie en het tydens sy reis daaroor spyt geword. In sy outobiografie gee hy akkurate beskrywings van die gebruike en akkommodasie van die pelgrims in die 18de eeu en het die legende beskryf soos dit toe aan reisigers oorvertel is:


</doc>
<doc id="67207" url="https://af.wikipedia.org/wiki?curid=67207" title="Sandkleurzoanthus">
Sandkleurzoanthus

Die Sandkleurzoanthus ("Palythoa natalensis") is 'n ongewerwelde seediertjie wat aan die ooskus van Suid-Afrika in die tussengetysone in rotspoele voorkom. Die diertjie word tot 10 mm breed en is kort, dik en sandkleurig. Dit het 'n growwe tekstuur omrede fyn sandkorrels in die liggaamsdeel ingebed is.



</doc>
<doc id="67208" url="https://af.wikipedia.org/wiki?curid=67208" title="Natalse zoanthus">
Natalse zoanthus

Die Natalse zoanthus ("Zoanthus natalensis") is 'n ongewerwelde seediertjie wat aan die ooskus van Suid-Afrika voorkom. Dit word tot 8 mm breed en is kort, dik en heldergroen met donkergroen tentakels met 'n gladde tekstuur. Hulle woon in rotspoele in die tussengetysone. 



</doc>
<doc id="67209" url="https://af.wikipedia.org/wiki?curid=67209" title="Robert FitzRoy">
Robert FitzRoy

Robert FitzRoy (* 5 Julie 1805 – † 30 April 1865) was 'n Britse navigator en weerkundige. Hy was die kommandeur van die HMS Beagle tydens Charles Darwin se bekende verkenningsreis om die Aarde.

Van 1843 tot 1845 was hy die goewerneur van Nieu-Seeland gewees.

In 1851 is FitzRoy as 'n lid Royal Society verkies.

In 1854 is hy op (aanbeveling van vise-admiraal Francis Beaufort en die president van die Royal Society) aangestel as die hoof van 'n nuwe departement om weerdata ter see in te samel. Die departement is 'n voorloper van die Verenigde Koninkryk se Meteorologiese Kantoor.


</doc>
<doc id="67218" url="https://af.wikipedia.org/wiki?curid=67218" title="Adolf Lüderitz">
Adolf Lüderitz

Franz Adolf Eduard Lüderitz (gebore 16 Julie 1834 - 30 Oktober 1886) was 'n Duitse koopman en stigter van die eerste Duitse kolonie in Suidwes-Afrika, vandag Namibië.

Hy is in Bremen gebore, waar hy in die tabakbedryf handel dryf saam met sy pa, wat in 1878 gesterf het. Adolf het die bestuur van die onderneming suksesvol oorgeneem. Hy het in die Verenigde State vanaf 1854 tot 1859 rondgereis. 

In 1881 rig hy 'n fabriek op in Lagos. 

In 25 Augustus 1883 koop Heinrich Vogelsang namens hom die baai Angra Pequena en die aangrensende grondgebied van die plaaslike Nama-hoofman Josef Frederics uit Bethanie. Die grond word op 7 Augustus 1884 onder die beskerming geplaas van die Duitse Ryk. Dié plek het as Lüderitz bekendgestaan tot 8 Augustus 2013 toe dit amptelik !Nami≠Nüs geword het. Adolf verdrink in die Oranjerivier in 1886.

Die koopkontrak lui so:


</doc>
<doc id="67221" url="https://af.wikipedia.org/wiki?curid=67221" title="Rathefboom">
Rathefboom

'n Rathefboom is die meganisme in 'n voertuig met 'n handratkas wat gebruik word om die ratverwisseling te doen. Die rathefboom bepaal hoeveel krag van die enjin na die aandryfwiele oorgedra word (sien ratverhouding).

Die voertuig sal tipies in eerste rat geplaas word voor dit weggetrek word. Soos die voertuig versnel sal die rathefboom in opeenvolgend hoër posisies geplaas word. Die rathefboom kan ook in neutraal (enjin nie aan wiele gekoppel nie) of trurat (om agteruit te ry) geplaas word. 

Motorvoertuie het gewoonlik 'n vier- of vyfspoed-ratkas. Die rathefboom kan gevolglik in dieselfde aantal posisies geplaas word om kraglewering te beheer. Die koppelaar moet ingetrap word alvorens die ratte gewissel word en daarna weer gelos word.

Sommige voertuie het outomatiese ratkasse, wat nie 'n rathefboom het nie.


</doc>
<doc id="67222" url="https://af.wikipedia.org/wiki?curid=67222" title="Zoanthus">
Zoanthus

Zoanthus is ongewerwelde diertjies wat op rotse in die tussengetysone in die see woon. Soos seeanemone, anker hulle hulself aan die rotse en die mond en tentakels wys boontoe. Hulle woon in groot kolonies saam en lyk soos glibberige matte op die rotse. Tydens hoogwater maak die diertjies oop om plankton uit die water te filtreer en hulle is ook afhanklik vir voeding van die mikroskopiese alge wat in weefsels woon.




</doc>
<doc id="67229" url="https://af.wikipedia.org/wiki?curid=67229" title="ArcelorMittal Orbit">
ArcelorMittal Orbit

Die ArcelorMittal Orbit is 'n oriëntasiepunt en 'n 114,5 m hoë uitkyktoring in die Olimpiese Park in Stratford, Londen. Die toring is op 11 Mei 2012 ingehuldig, voor die aanvang van die Londense Olimpiese Somerspele 2012.

Die staal-struktuur is die grootste kunswerk in die publieke ruimte van die Verenigde Koninkryk. Dit is ontwerp as permanente en blywende herinnering aan die ligging van Londen as gasheer van die Olimpiese Spele. Die toring is geleë tussen die Olimpiese Stadion en die London Aquatics Centre.

Die toring is deur Anish Kapoor en Cecil Balmond ontwerp. Die idee vir die konstruksie is op 31 Maart 2010 aan die publiek bekendgemaak na seleksie deur 'n nege stuk adviserende wedstryd-paneel. Die volg nadat die burgemeester van Londen, Boris Johnson en die "Olimpiese Minister", Tessa Jowell in 2008 besluit het dat die park ietsie ekstra kort en ontwerpers versoek het om voorstelle vir 'n oriëntasiepunt in te dien.

Die toring beskik oor twee uitkykplatforms, elk met 'n kapasiteit van 150 persone van waar die publiek oor die hele park en tot 30 km oor Londen kan uitkyk. Twee hysbakke verleen toegang tot die platforms, elk met 'n kapasiteit van 21 persone. Daarnewens is toegang ook moontlik met 'n wenteltrap van 455 tree. Die konstruksie is gebou met 2 000 ton staal, waarvan 63% gehersirkuleerde skrootstaal is. Verder is 35 000 boute en 19 000 liter verf gebruik. As die struktuur "uitgerol" kon word, sou dit 'n totale lengte van 560 m hê.

Die toring het 22,7 miljoen Britse pond gekos, waarvan die metaalmagnaat Lakshmi Mittal 19,6 miljoen pond gefinansier het. Hiermee het hy die maatskappy waarvan hy die voorsitter is, ArcelorMittal, se naam aan die toring gekoppel.

Tydens die Olimpiese Spele sal die toring, met 'n toegangsprys van 15 pond, vir die publiek toeganklik wees. Na die omskakeling van die park sal die toring vanaf 2014 permanent vir besoekers oopgestel word.


</doc>
<doc id="67230" url="https://af.wikipedia.org/wiki?curid=67230" title="Korsvormende toringspons">
Korsvormende toringspons

Korsvormende toringspons ("Haliclona oculata") is 'n ongewerwelde, eenvoudige, primitiewe diertjie wat hulself aan die rotse en dooie koraal in tussengety rotspoele en benedegety riwwe heg. Die diertjie kom aan die suid- en ooskus van Suid-Afrika voor.



</doc>
<doc id="67231" url="https://af.wikipedia.org/wiki?curid=67231" title="Uranus se ringe">
Uranus se ringe

Uranus se ringe is nie so ingewikkeld soos die ringstelsels van Saturnus nie, maar ook nie so eenvoudig soos dié van Jupiter en Neptunus nie. Uranus se ringe is op 10 Maart 1977 deur James L. Elliot, Edward W. Dunham en Douglas J. Mink ontdek. Meer as 200 jaar gelede (in 1789) het William Herschel ook beweer hy het ringe gesien. Sommige moderne sterrekundiges twyfel of dit moontlik is omdat die ringe donker en dof is, terwyl ander nie so skepties is nie.

Teen 1978 is nege ringe geïdentifiseer. Nog twee ringe is in 1986 ontdek op foto's wat deur die Voyager 2-ruimtetuig geneem is, en twee buitenste ringe is in 2003–2005 gevind op foto's van die Hubble-ruimteteleskoop. Die 13 ringe word genoem, in die volgorde van die planeet af: 1986U2R/ζ, 6, 5, 4, α, β, η, γ, δ, λ, ε, ν en μ. Hul radiusse wissel van sowat 38 000 km vir die 1986U2R/ζ-ring tot sowat 98 000 km vir die μ-ring. Bykomende fyn stofbane en onvolledige boë kan tussen die hoofringe voorkom. Die ringe is besonder donker en bestaan waarskynlik uit waterys en ’n mate van organiese stof.

Die meeste van Uranus se ringe is ondeurskynend en net ’n paar kilometer breed. Die deeltjies waaruit die ringe bestaan, is hoofsaaklik 0,2–20 m in deursnee. Sommige ringe is egter dunner: die breë, dowwe 1986U2R/ζ-, μ- en ν-ring bestaan uit klein stofdeeltjies, terwyl die smal, dowwe λ-ring ook groter liggame bevat.

Daar word geglo Uranus se ringe is relatief nuut, nie meer as 600 miljoen jaar oud nie. Dit het waarskynlik ontstaan uit die botsing van ’n paar mane wat eers om die planeet gewentel het. Die mane het toe in klein deeltjies opgebreek.

Die eienskappe van die smaller ringe is nie goed bekend nie. Aanvanklik is gemeen dat elke smal ring twee "herdersmane" (wat materie aantrek en afstoot) het wat hul vorm aan hulle gee, maar in 1986 het Voyager 2 ontdek daar bestaan net een sodanige "herderspaar": Cordelia en Ophelia rondom die helderste ring (ε).

Die eerste vermelding van ’n moontlike ring om Uranus is gemaak deur William Herschel, wat op 22 Februarie 1789 geskryf het: "’n Ring word vermoed." Hy het ’n klein diagram geteken en aangedui dat dit "effens na rooi neig". Die Keck-teleskoop in Hawaii het sedertdien bevestig dat dit die geval is, minstens vir die ν-ring. In die twee eeue tussen 1789 en 1977 is selde, indien ooit, na die ringe verwys. Dit laat twyfel ontstaan of Herschel iets kon gesien het terwyl honderde sterrekundiges ná hom niks gesien het nie. Tog meen sommige wetenskaplikes dat Herschel akkurate beskrywings gegee het van die ν-ring se grootte in vergelyking met dié van Uranus, asook sy veranderinge soos wat Uranus om die Son wentel en sy kleur.

Die bevestigde ontdekking van die ringe deur Elliot, Dunham en Mink het op 10 Maart 1977 plaasgevind met behulp van die Kuiper-lugsterrewag, en dit was bloot toevallig. Hulle wou die verduistering van die ster SAO 158687 by Uranus gebruik om die planeet se atmosfeer te bestudeer. Hulle het waargeneem dat die ster vyf keer vir kort rukkies voor en ná die verduistering verdwyn het. Hulle het afgelei dat ’n stelsel van smal ringe om die planeet bestaan. Die vyf verduisterings is aangedui deur die Griekse letters α, β, γ, δ en ε. Dit word sedertdien vir die name van die ringe gebruik. Later het hulle nog vier ringe ontdek: een tussen die β- en γ-ring en drie binne die α-ring. Ersgenoemde is die η-ring genoem en die ander ringe 4, 5 en 6, na die verduisterings in ’n sekere verslag. Uranus se ringstelsel was die eerste een wat ontdek is ná dié van Saturnus.

Voyager 2 het die ringe in 1986 afgeneem toe dit deur die ringstelsel gevlieg het. Nog twee dowwe ringe is ontdek, wat die totaal op 11 te staan gebring het. Die Hubble-ruimteteleskoop het in 2003–2005 ’n verdere twee ringe ontdek, wat die totaal op 13 te staan gebring het. Boonop het Hubble twee onbekende mane vir die eerste keer afgeneem. Een van hulle, Mab, deel sy wentelbaan met die buitenste, nuut ontdekte ring.

Die ringe kan verdeel word in drie groepe: nege smal hoofringe (6, 5, 4, α, β, η, γ, δ, ε), twee stowwerige ringe (1986U2R/ζ, λ) en twee buitenste ringe (μ, ν). Die ringe bestaan hoofsaaklik uit makroskopiese deeltjies, asook ’n bietjie stof, hoewel meer stof teenwoordig is in 1986U2R/ζ, η, δ, λ, ν en μ. Benewens dié 13 ringe kan daar ook verskeie dun stofbande en dowwe ringe wees. Hierdie dowwe ringe bestaan dalk net tydelik, of bestaan uit ’n paar aparte boë wat soms tydens verduisterings gesien word.

In die geheel verskil Uranus se ringstelsel van beide Jupiter se dowwe, stowwerige ringe en Saturnus se breë, komplekse ringe, waarvan sommige uit baie helder waterys bestaan. Daar is egter ooreenkomste met sommige dele van laasgenoemde stelsel: die ε-ring en Saturnus se F-ring is albei smal, relatief donker en word deur twee mane beïnvloed. Die nuut ontdekte buitenste ringe van Uranus stem ooreen met die buitenste G- en E-ring van Saturnus. Smal ringetjies in die breë Saturnus-ringe stem ook ooreen met die smal ringe van Uranus. Daarby kan die stofbane tussen die hoofringe van Uranus soortgelyk wees aan die ringe van Jupiter.

Hierdie tabel toon van die eienskappe van Uranus se ringstelsel aan.




</doc>
<doc id="67233" url="https://af.wikipedia.org/wiki?curid=67233" title="Grüß Gott">
Grüß Gott

Grüß Gott (letterlik 'Begroet God' / 'God begroet jou') is 'n kenmerkende begroeting, of totsiens sê, in die Opperduitse taalgebied, veral in Switserland, Beiere, Franke, Swabe en Oostenryk. Hierdie begroeting is in die 19de eeu deur die Katolieke geestelikes gebesig en met al sy wisselvorme het dit die algemeenste manier van groet geword in Suid-Duitsland en Oostenryk.

"Grüß Gott" is die verkorte weergawe van sowel ("Es") "Grüße dich Gott" as sy meervoudvorm ("Es") "Grüße euch Gott" ('mag God jou groet'). Die werkwoord "grüßen" het oorspronklik dieselfde betekenis as "segnen" (seën) gedra, hoewel dit vandag beteken 'om te groet'. Daarmee stem die oorspronklike begroeting ooreen met "Mag God jou seën". So 'n godsdienstige gebaar bestaan vandag slegs in enkele lande. So sal mens 'n eenvoudige "goeie dag" hoor in Pole ("dzień dobry"), Spanje ("buenos días"), en Portugal ("bom dia"), terwyl in Gaeliessprekende Ierland die gewilde begroeting "Dia dhuit" ('God met jou') is, soortgelyk aan die Engelse "goodbye", 'n verkorting van "God be with ye"; vandag het "goodbye" so te sê sy godsdienstige waarde verloor. 'n Godsdienstige oorsprong kan steeds opgemerk word in die Franse "adieu", die Spaanse "adiós", die Italiaanse "addio" en die Portuguese "adeus" ("Aan/Na God"). In Finland gebruik die godsdienstige groep, bekend as died laestadiane, "Jumalan terve" (groet God).

Soos baie ander groetwense, kan "Grüß Gott" wissel tussen diep en emosioneel tot 'n haastige, ondeurdagte preweling. Algemene wisselvorme sluit in "Grüß dich (Gott)" en sy meervoudsvorm "Grüß euch (Gott)", wat letterlik beteken 'Groet jou (God)', soos in "Grüezi", 'n verkorte groetwens wat in Alemanniese Switserland algemeen gebruiklik is.

Die groetwens se uitspraak wissel van streek, soos "Grüß dich" wat soms verkort word tot "Grüß di" ("Grüß di Gott" kan op sekere plekke gehoor word). In Beiere en Oostenryk word "griaß di" en "griaß eich" algemeen gehoor, hoewel hul Standaardduitse eweknieë nie onbekend is nie. 'n Algemene totsiens soortgelyk aan "Grüß Gott" is "pfiat' di Gott", 'n verkorting van "Behüte dich Gott" ('God behoed/bewaar jou'), wat op sigself nie algemeen is nie. Dit word weer verkort tot "pfiat' di/eich" of, sou die persoon formeel aangespreek word "pfia Gott" in Altbayern, Oostenryk en Suid-Tirool (Italië).

In sy Standaardduitse vorm word die klem in "grüß Gott" op die tweede woord geplaas en word dit nie alleen in die alledaagse lewe gebesig nie, maar ook tydens amptelike kommunikasie in die reedsgenoemde lande. Die gebruik van "guten Tag" ("goeie dag") is minder oorheersend, maar daar is diegene wat 'n afkeur in "grüß Gott" het vanweë die religieuse aard. In Beiere weer, word "guten Tag" as styf en afstandelik beskou, wat verwarring kan meebring, terwyl dit in die voorheen Protestante Noord-Duitsland as 'n vriendelike gebaar bestempel word.


</doc>
<doc id="67238" url="https://af.wikipedia.org/wiki?curid=67238" title="Kuns">
Kuns

Kuns is die uiteenlopende terrein van menslike aktiwiteite en die gevolg of resultaat van daardie aktiwiteite. Sedert die verligting in die 17de eeu word met kuns bedoel, die skone kunste, en word dit rofweg onderverdeel in:


Tot met die 17de eeu is met kuns bedoel enige bedrewenheid of meesterskap, en daar is nie onderskeid getref tussen kunshandewerk of wetenskappe nie. In die moderne era word die skone kunste, waar estetiese oorwegings van groter belang is, onderskei van aangeleerde vaardighede in die algemeen, en die sierkuns of toegepaste kuns.

Kuns is al gekarakteriseer in terme van mimesis, uitdrukking, kommunikasie van emosie of ander waardes. Tydens die Romantiese era, is kuns gesien as 'n "spesiale fakulteit van die menslike verstand wat geklassifiseer kan word saam met godsdiens en wetenskap. Ofskoon die definisie van wát kuns behels betwis word en met verloop van tyd al verander het, vermeld algemene beskrywings die idee van menslike toedoen en skepping deur verbeeldingskrag en tegniese vaardigheid.

Die aard van kuns en verwante begrippe soos kreatiwiteit en vertolking word verken in 'n vertakking van filosofie genaamd estetika.

Volgens 'n breë definisie van kuns, bestaan artistieke werke al amper so lank soos die mensdom self: van vroeë prehistoriese kuns tot kontemporêre kuns; hoe dit ook al sy, beperk sommige teorieë die konsep tot moderne Westerse samelewings. Die eerste en ruimer betekenis van die woord "kuns" is die een wat naaste gebly het aan die ouer Germaanse betekenis, en breedweg vertaal kan word as "vaardigheid","kennis","wysheid" of "handewerk." 'n Paar voorbeelde waar die betekenis in hierdie breër betekenis voorkom sluit in "kunsmatig", "kunsgreep", "medisinale kuns", en "krygskuns". Hoewel daar heelwat ander alledaagse gebruike vir die woord is, is alles op 'n manier verwant aan die woord se etimologie. Die woord "kunst" is afgelei van die Nederlandse werkwoord "kunnen" wat in Afrikaans "kan" geword het. Dit dra die betekenis van die vermoë en kennis om iets te doen.

Volgens Middeleeuse filosofie, was John Chrysostom van mening dat "die woord kuns net toepaslik moet wees op dit wat na middele en steunpilare van die lewe toe bydra en lewer." Thomas Aquinas, betreffende die verfraaiing van vroue, lewer 'n etiese regverdiging oor hoekom: "In die geval van kuns wat gerig is op die maak van goedere wat mans nie sonder sonde kan gebruik nie, volg dit dat die vakmanne sondig in die skep van sulke dinge, aangesien hulle ander direk van die geleentheid voorsien om te sondig; byvoorbeeld as 'n man afgodsbeeldjies maak of enige iets wat betrekking het op afgodiese aanbidding. Maar, in die geval van kuns waarvan die produkte vir òf goed òf sleg aangewend kan word, soos swaarde, pyle ensovoorts, is die beoefening daarvan nie sonde nie. Slegs dit kan kuns genoem word." Aquinas was van mening dat kuns niks anders is nie as "die regte rede rondom sekere werke wat gemaak moet word," en dit is aanbevelenswaardig, nie vir die wil waarmee die vakman 'n werk lewer nie, "maar vir die kwaliteit van die werk. Kuns, daarom eintlik gesê, is 'n werksgewoonte." Aristoteles en Aquinas onderskei dit van die verwante gewoonte van verstandigheid.

Die tweede en mees onlangse begrip van die woord "kuns" is as 'n verkorting vir "skeppende kuns" of "skone kunste" en het in die vroeg 17de eeu ontstaan. Skone kunste beteken dat 'n vaardigheid gebruik word om 'n kunstenaar se kreatiwiteit uit te druk, of tot 'n gehoor se estetiese ontvanklikheid te spreek, of om die gehoor se aandag te lei na die oorweging van die "skoner" dinge.

Die woord "kuns" kan na verskeie dinge verwys: 'n studie van skeppende vaardigheid, 'n proses in die gebruik van skeppende vaardigheid, 'n produk van skeppende vaardigheid, of die gehoor se ondervinding met die skeppende vaardigheid. Die skeppende kuns ("kuns" as dissipline) is 'n versameling van dissiplines wat "kunswerke" ("kuns" as objekte) lewer, genoodsaak deur 'n persoonlike dryfveer (kuns as aktiwiteit), 'n boodskap, stemming of simboliek oordra aan die besigtiger vir interpretasie (kuns as belewenis). Kuns is 'n verskynsel wat 'n indiwidu se gedagtes, emosies, oortuiginge of idees stimuleer deur die sintuie. Kunswerke kan uitsluitlik geskep word vir hierdie doel, of geïnterpreteer word op grond van beelde en voorwerpe. Hoewel die toepassing van wetenskaplike kennis, vaardigheid verg en uitvloei op die "skep" van iets nuuts, dit slegs wetenskap verteenwoordig en nie as kuns gekategoriseer word nie.

Dikwels, indien die bedrewenheid in 'n algemene of praktiese manier aangewend word, sal mense dit as handewerk beskou eerder as kuns. Net so, as die vaardigheid gebruik word in 'n kommersiële of industriële manier, kan dit as handelskuns in stede van skone kuns gesien word. Aan die ander kant, word bedrewenheid en ontwerp soms as toegepaste kuns beskou. Sommige volgelinge van kuns argumenteer dat die verskil tussen skone kunste en toegepaste kuns meer te doen het met die waardebeoordeling gemaak oor die kunswerk, as enige duidelike definisieverskil. Nogtans het selfs skone kunste doelwitte buite suiwere kreatiwiteit en uitdrukking van innerlike gevoelens. Die doel van kunswerke kan wees om idees te kommunikeer, soos met polities-, spiritueel- of filosofiesgemotiveerde kuns; vir die skep van 'n besef van skoonheid (sien estetika); om die aard van persepsie te ondersoek; vir plesier; of om sterk emosies op te wek. Die doel hoef ook oënskynlik nie te bestaan nie.

Die wese van kuns is deur die filosoof Richard Wollheim beskryf as "een van die mees ontwykende van die tradisionele probleme van menslike kultuur". Kuns is al beskryf as 'n medium vir die uitdruk of oordra van emosies en idees, 'n metode vir die verkenning en waardering van formele elemente vir hul eie onthalwe, en as "mimesis" of voorstellings. Kuns as mimesis het diep wortels in die filosofie van Aristoteles. Goethe het kuns gedefinieer as 'n "ander" respektiewelik 'n "tweede natuur", volgens sy ideaal van 'n styl gegrond op die basiese fondamente van insig en die diepste karakter van dinge. Leo Tolstoi identifiseer kuns as die gebruik van indirekte middele om te kommunikeer van een persoon na 'n ander. Benedetto Croce en R.G. Collingwood bevorder die idealistiese siening dat kuns emosies uitdruk, en dat die kunswerk daarom essensieel bestaan in die maker se gedagtes. Die teorie van kuns as vorm, se wortels lê in die filosofie van Immanuel Kant, en is ontwikkel in die vroeg 20ste eeu deur Roger Fry en Clive Bell. Meer onlangs het denkers, beïnvloed deur Martin Heidegger, kuns geïnterpreteer as die middel waardeur 'n gemeenskap 'n medium ontwikkel vir selfuiting en interpretasie. George Dickie het 'n institusionele teorie van kuns gebied wat 'n kunswerk omskryf as enige artefak waaraan "die status van kandidaat vir waardering" verleen word, deur 'n gekwalifiseerde persoon of persone wat optree namens die sosiale instelling wat algemeen na verwys word as "die kunswêreld". Larry Shiner beskryf skone kunste as "nie 'n essensie of 'n bestemming nie, maar iets wat ons gemaak het. Kuns soos ons dit algemeen verstaan het, is 'n Europese uitvinding skaars tweehonderd jaar oud.” 

Beeldhouwerke, grotskilderye, rotstekeninge en petrogliewe uit die Laat-Paleolitiese-tyd ongeveer 40 000 jaar gelede is al gevind, maar die presiese betekenis van sulke kuns word gereeld betwis aangesien min kennis beskikbaar is oor die kulture wat daarvoor verantwoordelik was. Die oudste kunsobjek in die wêreld — 'n reeks klein deurboorde slakdoppe ongeveer 75 000 jaar oud — is gevind in 'n Suid-Afrikaanse grot. Houers wat moontlik gebruik is om verf te stoor, dalk 100 000 jaar oud, is ook al gevind.

Heelwat vername kunstradisies se wortels lê in een van die groot antieke beskawings: Antieke Egipte, Mesopotamië, Persië, Indië, China, Antieke Griekeland, Rome asook die Inka, Maja en Olmeke. Elk van hierdie vroeë beskawingsentra het 'n unieke en kenmerkende styl in sy kunste ontwikkel. As gevolg van die grootte en langdurigheid van die beskawings het meer van hul kunswerke behoue gebly, en is hul invloed oorgedra aan ander beskawings en latere eras. Sommige het ook die eerste aantekeninge verskaf van hoe kunstenaars te werk gegaan het. Die tydperk van Griekse kuns openbaar byvoorbeeld 'n verering van die mens se fisiese vorm en die ontwikkeling van verwante vaardighede om muskulatuur, houding, skoonheid en anatomies korrekte verhoudings akkuraat weer te gee.

In Bisantynse en Middeleeuse kuns van die Westerse Middeleeue is heelwat gefokus op die uitbeelding van Bybelse en godsdienstige waarhede, en is style gebruik wat die verhewe glorie van 'n hemelse wêreld vertoon, soos met die gebruik van goud op die agtergrond van skilderye, of glas in mosaïek of vensters, wat ook figure voorstel in idealistiese patroonvorms. Nieteenstaande het 'n klassieke realistiese tradisie bly voortbestaan in mindere Bisantynse werke en het realisme bestendig gegroei in Katoliek-Europese kuns.

Renaissance-kuns het oordrewe toegenome klem gelê op die realistiese uitbeelding van die materiële wêreld, en die mens se plek daarin, afgespieël in die lyflikheid van die menslike liggaam, en die ontwikkeling van 'n sistematiese metode van grafiese voorstelling om diepte uit te beeld in 'n drie-dimensionele afbeeldingruimte.

In die Ooste het Islamitiese kuns se verwerping van ikonografie gelei tot 'n klem op geometriese patrone, kalligrafie en argitektuur. Verder oos het godsdiens artistieke styl en vorm ook oorheers. Indië en Tibet lewer geverfde beeldhouwerk en danse op, terwyl godsdienstige skilderkuns heelwat konvensies leen van beeldhoukuns en neig tot helder kontrasterende kleure met fokus op buitelyne. Sjina beleef die opbloei van vele kunsvorme: jaspis-snywerk, bronswerk, pottebakkery (insluitende die ongelooflike terracotta-leër van Keiser Qin), poësie, kalligrafie, musiek, skilderkuns, drama, fiksie, ens. Sjinese style verskil heelwat van era tot era en elkeen is tradisioneel vernoem na die regerende dinastie. So byvoorbeeld is Tang-dinastie skilderye monochromaties en yl, en lig geïdealiseerde landskappe uit, terwyl Ming-dinastie skilderye besig en vol kleur is, en fokus op die oordra van stories via opstelling en samestelling. Japan vernoem ook sy style na keiserlike dinasties, en beleef ook heelwat tussenspel met kalligrafiese en skilderkunsstyle. Houtblok drukwerk word gewild in Japan na die 17de eeu.

Die Westerse Eeu van Rede in die 18de eeu lewer artistieke afbeeldings van fisiese en rasionele sekerhede van die uurwerkheelal op, asook polities rewolusionêre visioene van 'n post-monargistiese wêreld, soos William Blake se vertolking van Newton as goddelike meetkundige, of Jacques-Louis David se propagandistiese skilderye. Dit lei tot die Romantieke verwerping daarvan ten gunste van skilderye rakende die emosionele sy en indiwidualiteit van die mens, met voorbeelde verduidelik in die romans van Goethe. Die latere 19de eeu lewer ook 'n menigte van kunstebewegings op soos akademiese kuns, Simbolisme, Impressionisme en Fauvisme onder andere.
Die geskiedenis van 20ste-eeuse kuns is 'n narratief van eindelose moontlikhede in die soeke na nuwe standaarde, elkeen verkrummel deur die daaropvolgende. Dus kon die parameters van Impressionisme, Ekspressionisme, Fauvisme, Kubisme, Dadaïsme, Surrealisme ens. nie veel langer na die tyd van hul uitvinding in stand gehou word nie. Groeiende globale wisselwerking gedurende die tyd lewer 'n ekwivalente invloed op vanaf ander kulture na Westerse kuns, soos Pablo Picasso wat beïnvloed is deur Afrika beeldhouwerk. Japannese houtblokafdrukke (wat in hulself beïnvloed is deur Westerse Renaissance tekenkuns) het 'n geweldige invloed gehad op Impressionisme en daaropvolgende ontwikkeling. Later is Afrika-skilderwerk deur Picasso opgeneem en selfs tot 'n sekere mate deur Matisse. Insgelyks het die Weste 'n massiewe impak gehad op Oosterse kuns in die 19de en 20ste eeu, met oorspronklike Westerse idees soos Kommunisme en Post-Modernisme wat 'n kragtige invloed was op artistieke style.

Modernisme, die idealistiese soeke na die waarheid, maak in die latere helfte van die 20ste eeu plek vir 'n besef van sy onbereikbaarheid. Theodor W. Adorno sê in 1970, "dit word nou as vanselfsprekend aanvaar dat niks betreffende kuns as vanselfsprekend aanvaar kan word nie: nie kuns self of kuns in verhouding tot die geheel nie, selfs nie eers kuns se bestaansreg nie." Relativisme is aanvaar as 'n onvermydelike waarheid, wat die era van kontemporêre kuns en postmoderne kritiek inlei, waar die kulture van die wêreld en die geskiedenis beskou word as veranderde vorme, gewaardeer kan word, en van getap kan word slegs deur ironie. Verder word die skeiding tussen kulture toenemend vaag, en sommige argumenteer dat dit nou meer geskik is om te dink in terme van 'n globale kultuur, eerder as streekskulture.

Die skeppende kuns word geredelik onderverdeel in meer spesifieke kategorieë, elk verwant aan sy tegniek of medium, soos byvoorbeeld sierkuns, beeldhoukuns, uitvoerende kuns of letterkunde. Anders as wetenskaplike velde, is kuns een van min akademiese vakgebiede georganiseer volgens tegniek . 'n Artistieke medium is die essensie of materiaal waaruit die kunstenaar se werk saamgestel is, en kan ook verwys na die tegniek wat gebruik is. Verf is byvoorbeeld 'n medium wat vir skilder gebruik word en papier vir sketse maak.

'n Kunsvorm is die besondere "gedaante" of kwaliteit wat 'n artistieke skepping aanneem. Die medium wat gebruik word beïnvloed dikwels die vorm. Byvoorbeeld moet die vorm van 'n beeldhouwerk in die drie dimensionele ruimte bestaan en op gravitasiekrag reageer. Die inperkings en limiete van 'n spesifieke medium word dus sy vormkenmerke genoem. Om nog 'n voorbeeld te gee, die vormkenmerke van skilderkuns is die skilderdoektekstuur, kleur en kwastekstuur. Die vormkenmerke van videospeletjies is nie-lineariteit, interaktiwiteit en virtuele teenwoordigheid.

Die "vorm" van 'n spesifieke kunswerk word bepaal deur vormkenmerke van die medium, en is geensins aan die kunstenaar se intensies of die oudiënsie se reaksie gekoppel nie, aangesien hierdie kenmerke verwant is aan inhoud en nie vorm nie.

'n Genre is 'n stel konvensies en style binne 'n spesifieke medium. Welbekende film-genres is byvoorbeeld western, riller en romantiese komedie. Genres in musiek sluit death metal en trip hop in. Genres in skilderkuns sluit stillewe en landskapkuns in. 'n Besondere kunswerk kan genres buig of kombineer, maar elke genre het 'n uitkenbare groep konvensies, clichés en tropus. (Nota: die woord "genre" het 'n tweede ouer betekenis binne die skilderkuns; "genre-skilderkuns" is 'n frase gebruik in die 17de tot 19de eeu om in besonder te verwys na skilderye met tonele van die alledaagse en word nog steeds so aangewend.)

Die styl van 'n kunswerk, kunstenaar of beweging is die onderskeidende metode en vorm gevolg deur die betreklike kuns. Enige losse, ruie, gedrupte of uitgegote abstrakte skildery word "ekspressionisties" genoem. 'n Styl word dikwels gekoppel aan 'n besonderse historiese tydperk, stel van idees en spesifieke kunste bewegings. Daarom word Jackson Pollock 'n Abstrakte Ekspressionis genoem.

'n Besondere styl mag spesifieke kulturele bedoelings hê. Roy Lichtenstein — 'n skilder geassosieer met die Amerikaanse Pop-kuns beweging van die 1960's — was byvoorbeeld nie 'n pointillis nie, nieteenstaande sy gebruik van kolle. Lichtenstein gebruik eweredig gespasieerde Ben-Day-kolle (die tipe in gebruik vir die weergee van kleur in strokiesprente) as 'n styl om die "hoë" kuns van skilder teenoor die "lae" kuns van strokies te bevraagteken, dus om kritiek te lewer op die klasverskille in kultuur. Pointillisme, 'n tegniek van laat Impressionisme (1880's), spesifiek ontwikkel deur die kunstenaar Georges Seurat, maak gebruik van kolle om variasie te skep in kleur en diepte in 'n poging om nader te beweeg aan die manier wat mense kleur werklik sien. Beide kunstenaars gebruik kolle, maar die besondere styl en tegniek staan in verband met die artistieke beweging aangeneem deur elkeen van die twee kunstenaars.

Hierdie is alles verskillende tegnieke om mee af te skop met die definiëring van 'n kunswerk. "Verbeel jou jy is 'n kunskritikus wat ten doel het om die betekenisse te vergelyk wat jy kry uit 'n wye reeks indiwiduele kunswerke. Hoe sal jy hiermee te werk gaan? Een manier om mee te begin is om die materiale te ondersoek wat elke kunstenaar gekies het met die maak van die objek, videobeeld of gebeurtenis. Die besluit om 'n beeld byvoorbeeld in brons te giet, beïnvloed die betekenis onvermydelik; die werk word iets anders as wat dit sou wees indien dit gegiet is in goud, plasties of sjokolade, selfs al bly die res van die kunswerk dieselfde. Hierna kan jy vasstel hoe die materiale in elke kunswerk 'n rangskikking geword het van vorms, kleure, teksture en lyne. Agtereenvolgens is dit weer gegroepeer in verskeie patrone en komposisiestrukture. In jou vertolking sal jy dan kommentaar lewer oor hoe hoofvorme bydra tot die algehele betekenis van die afgehandelde kunswerk. [Maar aan die einde] word die betekenis van meeste kunswerke… nie uitgeput deur 'n bespreking van materiale, tegnieke en vorm nie. Meeste interpretasies sluit ook 'n gesprek in rondom die idees en gevoel wat die kunswerk voortbring."

Kuns kan die sin van aangeleerde vaardigheid of meesterskap van medium insluit. Kuns kan ook doodeenvoudig verwys na die ontwikkelde en effektiewe gebruik van 'n taal om betekenis oor te dra met onmiddellikheid en of diepte. Kuns is 'n daad van gevoelsuitdrukking, gedagtes en waarnemings.

Daar is 'n verstandhouding wat bereik word met die materiaal as 'n resultaat van die hantering daarvan, wat mens se gedagtegang ondersteun.

'n Algemene sienings is dat die epiteton (bynaam) "kuns", spesifiek in sy verhewe sin, 'n sekere vlak van skeppende vernuf van die kunstenaar vereis, of dit nou 'n demonstrasie van tegniese vaardigheid is, oorspronklikheid in stilistiese benadering of 'n kombinasie van die twee. Tradisionele bekwaamheid van uitvoering is gesien as 'n onlosmaaklike kenmerk van kuns en dus nodig vir sy sukses; vir Leonardo da Vinci was kuns, nie meer of minder as sy ander beyweringe nie, 'n openbaring van vernuf. Rembrandt se werk, nou geloof vir hul efemeriese deugde, is veral deur sy tydgenote bewonder vir hul meesterlikheid. Met die draai van die 20ste eeu is die behendige optredes van John Singer Sargent om die beurt bewonder en beskou met skeptisisme vir hul handvloeiendheid, tog in ongeveer dieselfde tyd was die kunstenaar wat die era se mees herkenbare en peripatetiese ikonoklas sou word, Pablo Picasso, besig om 'n tradisioneel-akademiese opleiding waarin hy uitgestyg het te voltooi.

'n Algemene kritiek gelewer op sekere hedendaagse moderne kuns, is die beswaar teen die skynbare tekort aan vaardigheid of vermoë wat nodig is vir die produseer van artistieke objekte. In konsepsuele kuns is Marcel Duchamp se "Fontein" onder die eerste voorbeelde van werke waarin die kunstenaar van gevonde voorwerpe ("klaargemaak") gebruik gemaak het, en geen tradisionele erkende stel vaardighede gebruik het nie. Tracey Emin se "My bed", of Damien Hirst se "The Physical Impossibility of Death in the Mind of Someone Living" volg ook hierdie voorbeeld en manipuleer die massamedia. Emin het in haar bed geslaap (ondermeer) voordat sy die resultaat in 'n galery geplaas het as 'n kunswerk. Hirst het met die konsepsuele ontwerp van 'n kunswerk vorendag gekom maar het meeste van die aanvanklike skep van vele werke oorgelaat aan aangestelde kunstenaars. Hirst se beroemdheid lê in geheel in sy vermoë om met skokkende konsepte vorendag te kom. Die eintlike produksie van baie konsepsuele en eietydse kunswerke is 'n geval van die samestel van klaargemaakte voorwerpe. Daar is egter heelwat modernistiese en hedendaagse kunstenaars wat voortdurend uitstyg met hul vaardighede in skets en skilder en die skep van "direk betrokke" kunswerke.

Ietwat verwant aan die bogenoemde, word die woord "kuns" ook aangewend om waardebeoordelings te vel, soos byvoorbeeld in die uitdrukkings "daardie ete was 'n kunswerk" (die sjef is 'n kunstenaar), of "die kuns van misleiding", (die uitsonderlike vernuf van die bedrieër word geprys). Dit is hierdie gebruik van die woord as 'n maatstaf van hoë kwaliteit en uitsonderlike waarde wat die reuk van subjektiwiteit aan hom verleen.

Die maak van uitsprake van waarde benodig 'n basis vir kritiek. Op die eenvoudigste vlak, is 'n metode om te bepaal of die impak wat 'n voorwerp op die sintuie het (voldoen dit aan die vereiste om as "kuns" te kwalifiseer), of dit as aantreklik of afstootlik gesien word. Hoewel persepsie altyd deur ondervinding beïnvloed word, en noodwendig subjektief is, word daar algemeen aanvaar dat wat nie op een of ander manier esteties bevredigend is nie, nie kuns kan wees nie. Hoe "goed" ook al, kuns is nie altyd nie, of selfs nie eers gereeld esteties aantreklik vir die meerderheid van besigtigers nie. Met ander woorde, 'n kunstenaar se primêre dryfveer hoef nie die najaag van die estetika te wees nie. Ook beeld kuns gereeld skrikbarende beelde uit, geskep vir sosiale, morele of diepsinnige redes. Byvoorbeeld, Francisco Goya se skildery wat die Spaanse skietvoorval van 3 Mei 1808 uitbeeld, is 'n grafiese voorstelling van 'n vuurpeloton wat verskeie pleitende burgers teregstel. Maar terselfdertyd, demonstreer die gruwelike uitbeelding Goya se vlymende artistieke vermoë met komposisie en uitvoering, en lewer passende sosiale en politieke kritiek. Dus sleep die debat voort oor watter vorm van estetiese genoegdoening, indien enige, benodig word om 'kuns' te omskryf.

Die aanneem van nuwe waardes, of die opstand teen aanvaarde norme van wat esteties verhewe is, hoef nie plaas te vind tesame met die algehele verwerping van die strewe na wat esteties aantreklik is nie. Inderdaad is die omgekeerde dikwels waar, dat die hersien van wat populêr ontvang word as esteties aanneemlikheid, toelaat vir 'n herbesieling van estetiese ontvanklikheid, en 'n vars waardering vir die standaarde van kuns self. Tallose skole het al hulle unieke manier om kwaliteit te omskryf voorgestel, maar tog wil dit voorkom of hulle almal saam stem oor ten minste een punt: sodra hulle estetiese keuses aanvaar word, word die kunswerk se waarde bepaal deur sy vermoë om die beperkings van die gekose medium te oortref, om 'n universele snaar te roer deur die seldsaamheid van die kunstenaar se vaardigheid of in die akkurate weergawe van wat bekend staan as die "zeitgeist" (tydsgees).

Kuns se bedoeling is geredelik om te spreek en in te skakel tot die menslike emosie. Dit kan estetiese of morele gevoelens opwek, en kan verstaan word as 'n metode om die gevoelens oor te dra. Kunstenaars stel iets voor sodat hulle gehoor tot 'n sekere mate aangespoor word, maar dit hoef nie bewustelik te geskied nie. Kuns kan gesien word as 'n verkenning van die menslike toestand; dit wat dit is om mens te wees.

Kuns het verskeie rolle beklee deur die loop van die geskiedenis, wat daarom sy doel moeilik maak om te peil of kwantifiseer tot 'n enkele begrip of konsep. Dit beteken egter nie dat die doel van kuns "vaag" is nie, maar dat dit verskeie unieke, verskillende redes het vir die beywering daarvan. Van die funksies van kuns word in die volgende skets weergegee. Die verskillende oogmerke van kuns kan gegroepeer word onder die wat nie-gemotiveerd is, en die wat gemotiveerd is (Levi-Strauss).

Die nie-gemotiveerde oorwegings van kuns is dit wat integraal is tot menswees, meer is as die indiwidu of nie 'n spesifieke eksterne rol vervul nie. Deur hierdie terme is kuns, as kreatiwiteit, iets wat mens van nature moet doen (geen ander spesie beoefen kuns nie), en is daarvolgens meer as net van praktiese nut.

"Nabootsing, dus, is een instink van ons natuur. Daarop volg die instink vir 'harmonie' en ritme, meting is klaarblyklike dele van ritme. Mense, daarom, beginnende met hierdie natuurlike geskenk, ontwikkel stapsgewys hul uitsonderlike bekwaamheid, tot hulle primitiewe improvisasies geboorte skenk aan digkuns." – Aristoteles 
Gemotiveerde oorwegings van kuns verwys na opsetlike, bewustelike dade aan die kant van die kunstenaar of skepper. Die rede kan wees om politieke verandering te bewerkstellig, om kommentaar te lewer oor 'n aspek van die samelewing, om 'n spesifieke emosie of stemming oor te dra, om persoonlike psigologie aan te spreek, om 'n ander dissipline te illustreer, om (met kommersiële kuns) 'n produk te verkoop of bloot as 'n vorm van kommunikasie.


Die funksies van kuns soos hierbo uiteengesit is nie onverenigbaar nie, aangesien baie daarvan kan oorvleuel. Kuns met die doel om te vermaak kan byvoorbeeld ook poog om 'n produk te verkoop, soos 'n rolprent of videospeletjie.

Sedert antieke tye was meeste van die vernaamste kuns 'n opsetlike vertoning van rykdom of mag, dikwels bewerkstellig deur gebruik te maak van 'n massiewe skaal en duur materiaal. Meeste kuns was in opdrag van heersers of godsdienstige instellings, met meer beskeie weergawes net toeganklik vir die mees vermoënde in die samelewing. Nieteenstaande was daar heelwat tye waar kuns van baie goeie kwaliteit beskikbaar was, in terme van eienaarskap, vir groot dele van die samelewing, bowenal in goedkoop media soos erdewerk en verganklike materiale soos tekstiel en hout. Onder verskillende kulture word die keramiekwerk van inheemse volke van die Amerikas in so 'n wye reeks van grafte gevind dat dit duidelik nie net beperk was tot 'n sosiale elite nie, hoewel sommige ander kunsvorme beperk kon wees. Reproduksiemetodes soos gietvorms het massaproduksie vergemaklik, en is gebruik om hoë-kwaliteit Antiek-Romeinse erdewerk en Griekse Tanagra-beeldjies aan 'n baie breë mark te lewer. Rolseëls was beide kunstig en prakties en wyd gebruik deur wat losweg die middelklas genoem kan word in die Antieke Nabye Ooste. Namate muntstukke oral in gebruik geneem is, het dit ook 'n kunsvorm geword wat meeste in die samelewing bereik het. Nog 'n nuwigheid het in die 15de eeu na Europa gekom met die druktegniek van klein houtsneë, meestal godsdienstig, wat dikwels baie klein en handgekleur was, en bekostigbaar was vir selfs landarbeiders wat dit teen hulle huismure geplak het. Gedrukte boeke was aanvanklik baie duur, maar het geleidelik meer bekostigbaar geword totdat teen die 19de eeu selfs die armstes sommige boeke met gedrukte illustrasies kon bekostig. Gewilde drukwerk van verskeie soorte versier huise en ander plekke al vir eeue.

Openbare geboue en monumente in hul aard, sekulêr en godsdienstig, spreek gewoonlik tot die hele samelewing, en ook tot besoekers as toeskouers. Hul vertoon aan die algemene publiek is al vir lank 'n belangrike faktor in hulle ontwerp. Egiptiese tempels is tipies omdat die grootste en mees rojale dekorasies geplaas is in plekke waar dit deur die algemene publiek besigtig kon word, eerder as die gedeeltes wat slegs deur die priesters gesien word. Heelwat areas van koninklike paleise, kastele en huise van die sosiale elite was dikwels algemeen toeganklik. Groot gedeeltes van die kunsversamelings van sulke persone kon daar gesien word deur almal, of deur die wat kon bekostig om 'n klein bedraggie te betaal, of die met die korrekte kleredrag, ongeag van wie hulle was, soos by die Paleis van Versailles, waar die geskikte ekstra benodigdhede (silwer skoengespes en 'n swaard) van winkels aan die buitekant gehuur kon word.

Spesiale reëlings is getref om die publiek toe te laat om etlike koninklike en private versamelings, in galerye geplaas, te besigtig, soos met die Orleans versameling wat grootliks gehuisves was in 'n vleuel van die Palais Royal in Parys. Dit kon deur die grootste deel van die 18de eeu besoek word. In Italië het kuns-toerisme rondom die Grand Tour 'n vername industrie geword sedert die Renaissance, en regerings en stede het moeite gedoen om sleutelwerke toeganklik te maak. Die Britse Koninklike Versameling word apart gehou, maar groot skenkings soos die Old Royal Library is al gemaak aan die British Museum, gestig in 1753. Die Uffizi in Florence is in sy geheel as galery geopen in 1765, hoewel die funksie al vir 'n geruime tyd geleidelik die gebou oorgeneem het oor die oorspronklike staatsdienskantore. Die gebou wat nou gebruik word deur Prado in Madrid is voor die Franse Rewolusie gebou vir die publieke uitstalling van gedeeltes van die koninklike kunsteversameling. Gelykstaande koninklike galerye, toeganklik vir die publiek, het bestaan in Wene, München en ander hoofstede. Die opening van die Musée du Louvre tydens die Franse Rewolusie (in 1793), as 'n openbare museum vir meeste van die gewese Franse koninklike versameling, het definitief 'n belangrike fase ingelei in die ontwikkeling van openbare toegang tot die kunste, met die oordrag van eienaarsskap na 'n republikeinse staat, maar was 'n voortsetting van tendense reeds goed gevestig.

Meeste moderne openbare museums en kunsopvoedingsprogramme vir kinders in skole kan terug geneem word na hierdie impuls om kuns aan almal beskikbaar te stel. Museums in die Verenigde State is geneig om geskenke van die mees welvarendes aan die massas te wees (Die Metropolitan Museum of Art in New York, is byvoorbeeld op die been gebring deur John Taylor Johnston, 'n uitvoerende spoorwegbeampte wie se persoonlike versameling die museum laat ontkiem het.) Maar, ten spyte van dit alles bly een van die belangrike funksies van kuns in die 21ste eeu die van 'n stempel van rykdom en sosiale status.

Daar was al pogings deur kunstenaars om kuns te skep wat nie deur die rykes as statussimbool gekoop kan word nie. Een van die primêre oorspronklike motiveerders van meeste kuns van die laat 1960's en 1970's was om kuns te lewer wat nie gekoop of verkoop kon word nie. Dit is "noodsaaklik om iets meer as net voorwerpe te lewer" het die vernaamste na-oorlogse Duitse kunstenaar, Joseph Beuys gesê. Die periode in tyd het die opgang van dinge soos vertoonkuns, videokuns en konsepsuele kuns gelewer. Die idee was dat as die kunswerk 'n vertoning was wat niks sou agterlaat nie, of net 'n idee, kon dit nie gekoop of verkoop word nie. "Demokratiese voorskrifte wat wentel rondom die idee dat 'n kunswerk 'n kommoditeit is, het die estetiese innovasie aangedryf wat ontkiem het in die mid-1960's en die vrugte van gepluk is deur die 1970's. Kunstenaars algemeen geïdentifiseer onder die opskrif van Konsepsuele kuns... wat optrede vervang en aktiwiteite publiseer vir die verbintenis met beide die materiële en materialistiese belange van die geskilderde of beeldende vorm... [het] gepoog om die kunsvoorwerp as voorwerp te ondermyn."

In die daaropvolgende dekades het hierdie idees ietwat verlore gegaan namate die kunsmarkte geleer het om beperkte uitgawe DVD’s van videowerke te verkoop, uitnodigings vir eksklusiewe uitvoerende kunsoptredes te verkoop en selfs die voorwerpe wat na 'n konsepsuele optrede oorbly te verkoop. Verskeie van die optredes skep werke wat net deur die elite geïnterpreteer kan word, wat opgevoed is in hoekom 'n idee of video of skynbare gemors as kuns oorweeg kan word. Die stempel van status word insig in die werk eerder as die eienaarskap daarvan, en die kunswerk bly 'n hoër-klas aktiwiteit. "Met die wye gebruik van DVD-opname tegnologie in die vroeë 2000's, het kunstenaars, en die galerye-stelsel wat hulle winste ontleen aan die verkope van kunswerke, belangrike middele bekom met die beheer van video en rekenaarkunswerke in beperkte uitgawes aan versamelaars."

Kuns is lankal al kontroversieel, dit wil sê dit word afgekeur deur sommige toeskouers, om verskeie redes, hoewel meeste pre-moderne polemieke maar yl opgeteken is, of heeltemal verlore is vir 'n moderne oorsig. Ikonoklasme is die vernietiging van kuns wat weens verskeie redes afgekeer is, insluitend godsdienstige redes. Anikonisme is 'n algemene afkering in, of alle figuurlike beelde, of net religieuse figuurlike beelde en is 'n gevaar vir meeste van die vername godsdienste. Dit is 'n kritieke faktor in die geskiedenis van Islamitiese kuns, waar afbeeldings van Mohammed nog steeds besonder kontroversieel is. Heelwat kunswerke is al 'n afsku in gekry suiwer oor dit ongewilde leiers, partye of ander groepe uitbeeld of voorstel. Artistieke konvensies is geredelik konserwatief en word baie ernstig opgeneem deur kunskritikusse, en tot 'n mindere mate deur die groter publiek. Die ikonografiese inhoud van kuns kan polemiek veroorsaak, soos die geval met laat-Middeleeuse voorstellings van die nuwe motief van "Die floute van Maria" in tonele van "Die kruisiging van Jesus". Die "Laaste oordeel" van Michelangelo was kontroversieel vir 'n paar redes, insluitend die oorskryding van welvoeglikheid as gevolg van nudisme en die Apollo-agtige houding van Christus.

Die inhoud van meeste formele kunswerke deur die geskiedenis is deur die donateur of saakgelastigde gedikteer eerder as net die kunstenaar. Met die opkoms van die Romantiek, en ekonomiese veranderinge rondom die produksie van kuns, het kunstenaars se visie die gebruiklike bepalende faktor geword vir die inhoud van hul kuns, wat die gevalle van kontroversie ook laat vermeerder het, hoewel die gewigtigheid daarvan dikwels verminder het. Groot aansporing vir waarneembare oorspronklikheid en publisiteit het kunstenaars ook aangespoor tot kontroversie. Théodore Géricault se "Vlot van die Medusa" (c. 1820), was deels politieke kommentaar op 'n pas gelede gebeurtenis. Édouard Manet se "Le Déjeuner sur l'Herbe" (1863), is as skandalig beskou, nie oor die naakte vrou nie, maar omdat sy langs mans sit wat ten volle geklee is in die drag van daardie tyd eerder as gewade van die antieke wêreld. John Singer Sargent se "Madame Pierre Gautreau (Madame X)" (1884), het polemiek veroorsaak as gevolg van die rooierige pink gebruik om die vrou se oorlob kleur te gee. Dit is beskou as verreweg te suggestief en sou glo die model uit hoë sosiale kringe se reputasie skaad.

Die geleidelike prysgawe van naturalisme en die weergee van realistiese voorstellinge van die visuele voorkoms in die 19de en 20ste eeu, lei tot 'n rollende dispuut wat langer as 'n eeu duur. In die 20ste eeu word in Pablo Picasso se "Guernica" (1937) gebruik gemaak van boeiende kubistiese tegnieke en strakte monochromatiese olies, om die hartverskeurende gevolge uit te beeld van die bombardering van 'n klein antieke Baskiese dorpie. Leon Golub se "Ondervraging III" (1981) beeld 'n naakte vroulike aangehoudene met 'n hoofdeksel uit, aan 'n stoel vasgemaak met haar bene oop om haar geslagsdele te ontbloot en omring deur twee folteraars in alledaagse klere. Andres Serrano se "Piss Christ" (1989) is 'n foto van 'n kruis, heilig vir die Christelike geloof en verteenwoordigend van Christus se offer en finale lyding, gedompel in 'n glas vol van die kunstenaar se eie urine. Die voortspruitende herrie daarop lei tot kommentaar in die Amerikaanse senaat oor die finansiering van die kunste.

In die negentiende eeu was kunstenaars vernaamlik gemoeid met idees van "waarheid" en "skoonheid". Die estetiese teoretikus John Ruskin, wat 'n voorstander was van dit wat hy gesien het as die naturalisme van J.M.W. Turner, het die rol van kuns voorgestel as kommunikasie deur 'n kunsgreep van 'n essensiële waarheid wat slegs in die natuur gevind kan word.

Die definisie en evaluasie van kuns het veral problematies begin raak sedert die 20ste eeu. Richard Wollheim onderskei drie benaderings vir die bepaling van die estetiese waarde van kuns: die Realis, waarvolgens estetiese kwaliteit 'n absolute waarde het, onafhanklik van enige menslike siening; die Objektivis, waarvolgens dit ook 'n absolute waarde besit, maar dit afhanklik is van algemene menslike belewenis; en die Relativistiese posisie, waarvolgens dit nie 'n absolute waarde het nie, maar afhang van, en varieer saam met die menslike belewenis van verskillende mense.

Die koms van Modernisme in die laaste deel van die negentiende eeu, lei tot 'n radikale breek in die voorstelling van die funksie van kuns, en ook weer aan die einde van die twintigste eeu met die opkoms van postmodernisme. Clement Greenberg se artikel "Modernist Painting" (1960) definieer moderne kuns as "die gebruik van karakteristieke metodes van 'n dissipline om die dissipline self te kritiseer". Greenberg pas die idee oorspronklik toe op die Abstrakte Ekspressionistiese beweging en gebruik dit as 'n metode om plat (nie-illusionistiese) abstrakte skilderkuns te verstaan en regverdig:

Pop-kunstenaars soos Andy Warhol het vernaam en invloedryk geword deur werke wat populêre kultuur asook die kunswêreld insluit, en heel waarskynlik beoordeel. Kunstenaars van die 1980's, 1990's, en 2000's brei die tegniek van self-kritiek verder uit verby "hoër kuns" na alle kulturele beeldskepping, insluitende mode-afbeeldings, strokiesboeke, plakkaatborde en pornografie.

Duchamp het op 'n slag voorgestel dat kuns enige aktiwiteit van enige aard is- alles. Die manier egter wat slegs sekere aktiwiteite deesdae as kuns klassifiseer, is 'n sosiale konstruksie. Daar is bewyse dat daar 'n greintjie waarheid hieragter steek. 'The Invention of Art: A Cultural History' is 'n kunsgeskiedenisboek wat die samestelling van die moderne sisteme van kuns ondersoek bv. Skone kunste. Shiner vind bewyse dat die ouer sisteme van die kunste, voor ons moderne sisteem (skone kuns), beskou enige bedrewe menslike aktiwiteit as kuns. Die Antieke Griekse samelewing het byvoorbeeld nie die term kuns geken nie maar wel "techne". 'Techne' kan verstaan word as nog kuns, nog ambag, aangesien die onderskeiding tussen kuns en ambag historiese produkte is wat eers later in die mensegeskiedenis na vore gekom het. 'Techne' het skilderkuns, beeldhouwerk en musiek ingesluit maar ook; kookkuns, geneeskunde, ruiterkuns, meetkunde, houtwerk, waarsegging, landbou ens.

Geskille oor of iets as kuns geklassifiseer moet word, word na verwys as klassifikatoriese geskille oor kuns.
Klassifikatoriese geskille in die 20ste eeu het al kubistiese en impressionistiese skilderye ingesluit, Duchamp se "Fontein", die rolprentwese, superlatiewe namaaksels van banknote, konsepsuele kuns en videospeletjies.

Die filosoof David Novitz voer aan dat meningsverskille oor die definisie van kuns selde die kern van die probleem is. Eerder, "die passievolle besorgdheid en belange wat mense aan hulle sosiale lewens verleen" is "'n groot gedeelte van alle klassifikatoriese dispute rondom kuns" (Novitz, 1996). Volgens Novitz is klassifikatoriese dispute meer dikwels oor gemeenskaplike waardes en waarheen die gemeenskap na op pad is as werklike teorie. Met byvoorbeeld die Daily Mail se kritiek op Damien Hirst en Tracey Emin se werk, waar geargumenteer is dat "Vir 1 000 jaar was kuns een van ons grootste beskawende kragte. Deesdae dreig gepekelde skape en vuil beddens om barbare van ons almal te maak", hulle is nie besig met die bevordering van 'n definisie oor die teorie van kuns nie, maar bevraagteken die waarde van Hirst en Emin se werk. In 1998 het Arthur Danto 'n dink-eksperiment voorgestel wat toon dat "die status van 'n artefak as kunswerk ontstaan uit die idees wat 'n kultuur daarop toelê, eerder as die inherente fisiese of waarneembare kwaliteite. Kulturele interpretasie ('n tipe kunsteorie) is daarom bepalend van 'n voorwerp se kunsheid."

Antikuns is 'n etiket vir kuns wat opsetlik die gevestigde parameters en waardes van kuns uitdaag; dit is 'n term geassosieer met Dadaisme en toegedeel aan Marcel Duchamp net voor die Eerste Wêreld Oorlog, toe hy kuns geskep het uit gevonde voorwerpe. Een hiervan, die "Fontein" (1917), 'n gewone urinaal, het aansienlike prominensie bereik en invloed op kuns gehad. Antikuns is 'n eienskap van werke deur Situationist International, die laetrou Mail art movement, en die Young British Artists. Dit is egter 'n kunsvorm wat steeds verwerp is deur die Stuckiste, wat hulself beskryf het as anti-antikuns.





</doc>
<doc id="67239" url="https://af.wikipedia.org/wiki?curid=67239" title="Kisveld">
Kisveld

Kisveld is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="67240" url="https://af.wikipedia.org/wiki?curid=67240" title="Kilder">
Kilder

Kilder is ’n dorp in die munisipaliteit Montferland in die provinsie Gelderland in Nederland.


</doc>
<doc id="67241" url="https://af.wikipedia.org/wiki?curid=67241" title="Kijfwaard">
Kijfwaard

Kijfwaard is ’n nedersetting in die munisipaliteit Zevenaar in die provinsie Gelderland in Nederland.


</doc>
<doc id="67242" url="https://af.wikipedia.org/wiki?curid=67242" title="Kievitsdel">
Kievitsdel

Kievitsdel is ’n nedersetting in die munisipaliteit Renkum in die provinsie Gelderland in Nederland.


</doc>
<doc id="67243" url="https://af.wikipedia.org/wiki?curid=67243" title="London Aquatics Centre">
London Aquatics Centre

Die Aquatics Centre (Akwatiese Sentrum) is die fasiliteit waar verskillende swemitems tydens die Olimpiese Somerspele en daaropvolgende Paralimpiese Somerspele van 2012 beoefen is. Hierdie stadion is in die Olimpiese Park in Stratford, Newham in die Verenigde Koninkryk geleë.

Die stadion is op 27 Julie 2011, presies een jaar voor die aanvang van die Spele, amptelik geopen. Tydens die opening het Thomas Daley die swembad ingewy deur 'n duikslag vanaf die 10-meter toring uit te voer.

Die stadion is deur Zaha Hadid ontwerp en beskik oor twee Olimpiese grootte Swembaddens en 'n aparte duik-swembad. Die gebou het 'n opvallende argitektuur en is die eerste stadion wat besoekers sien soos hulle die park binnekom.

Tydens die Somerspele is die volgende dissiplines in die Akwatiese Sentrum beoefen:
Tydens die Paralimpiese Somerspele is die volgende sport hier beoefen:


</doc>
<doc id="67244" url="https://af.wikipedia.org/wiki?curid=67244" title="Thomas Daley">
Thomas Daley

Thomas (Tom) Daley (Plymouth, 21 Mei, 1994) is 'n Engelse sierduiker wat op 13-jarige leeftyd die Europese duik-kampioen geword het. Met 'n telling van 491,95 punte wen hy in 2008 goud vanaf die 10-meter toring tydens die eindstryd van die Europese Kampioenskappe in Eindhoven.

Tydens die Olimpiese Somerspele van 2008 behaal Daley saam met sy maat, Blake Aldridge die agtste plek met hulle gesinchroniseerde duikslag vanaf die 10 meter toring. Hy behaal egter die sewende plek met sy individuele poging.

In Julie 2009 wen hy die goue medalje vanaf die 10 meter toring by die FINA Wêreldkampioenskappe in Rome met 'n telling van 539.85 punte. 

Daley is 'n lid van die Plymouth-duikklub.


</doc>
<doc id="67246" url="https://af.wikipedia.org/wiki?curid=67246" title="Water Polo Arena">
Water Polo Arena

Die Water Polo Arena (Waterpolo Arena) in Londen is die stadion waar die verskillende waterpolo-items vir mans en dames tydens die Olimpiese Somerspele van 2012 gehou is. Die tydelike konstruksie is in die Olimpiese Park in Stratford, Newham, langs die London Aquatics Centre opgerig. Dit is die eerste keer in die geskiedenis van die Spele wat 'n aparte stadion vir waterpolo gebou is.

Konstruksie begin in die lente van 2011 en word in Mei 2012 voltooi. Na afloop van die Spele sal die stadion afgebreek en hergebruik of weer elders opgerig word.

Die stadion het 'n 37 m kompetisie-swembad en 'n kleiner oefen-swembad. Dit bied sitplek vir 5 000 toeskouers.


</doc>
<doc id="67247" url="https://af.wikipedia.org/wiki?curid=67247" title="Stereotipe">
Stereotipe

'n Stereotipe is 'n oordrewe beeld van 'n groep mense wat dikwels nie (volledig) met die werklikheid ooreenkom nie. Dit is dikwels 'n vooroordeel of negatiewe denkbeeld en word soms gebruik as regverdiging vir bepaalde diskriminerende dade.

Die doel van hierdie afdeling is nie persoonlike/rassistiese aanvalle gerig op die inwoners van dorpe, stede of lande nie. Dit is eerder 'n poging om die algehele denkbeelde, soos aangeblaas deur die media, advertensies van die toeristebedryf en koerante(kommentaar), oor plekke uit 'n Afrikaanse perspektief te verkry, te probeer interpreteer en hierdie clichés dan self te bevraagteken.

Die inwoners is trots op hul stad, is ietwat Boheems en het 'n rustiger nie-materialistiese lewensuitkyk; vandaar die bynaam Skaapstad en Slaapstad. Het goeie geletterdheidsvlakke en tersiêre onderwys (veral medies, taal en letterkunde), is liberaaldenkend en krities, met 'n skeut siniese pessimisme. Tikfabriek. Werk konserwatief met geld en probeer soveel moontlik petrol spaar. Die uitspraak is ontrond en plat. “Daai Transvalers” jaag die goeie paaie voos tydens Desembervakansies, maar kruip oor bergpasse.


KwaZulu-Natal – (Bananaboys of Piesangboere) plek in Oos-Suid-Afrika met warm, onuithoudbare tropiese klimaat en oordek met plantegroei en suikerriet, piesangbome en Gaboenadders met 5cm-giftande.

Inherent leef die jong Afrikaner soos sy Amerikaanse tydgenote, maar sonder 'n liefde vir ortografie, leesboeke, ensiklopedieë, ander tale, geskiedskrywing, toekomsvisie en die wil om by ervare grootmense te leer, wat weer veroorsaak dat hy ingehok dink. Die problematiek wat hy tans beleef is dat voordele geniet wil word, terwyl die ouer garde die wiele geolie moet hou. Lewenswysheid, stereotipes en nihilisme word geleer vanaf die sportveld, MXit, Facebook, koerante wat sensasie en maklike taal gebruik om geld te maak, twitter, M-TV, Bakgat-flieks, kroeë, YouTube, staatsbeheerde universiteitsboeke en nuus. Sy grootste uitdaging is dus anti-intellektualisme, verbruikerisme, die staat en hierdie artikel.

“Hollanders” (pejoratief: Kaaskoppe) word gesien as welbelese, sekuur, veelsydig, uiters liberaal, lief vir skryf en permanent op die uitkyk te wees om te kritiseer of te vervolg, is prontuit en plek-plek onbeskof. Te midde hiervan is hulle oorsensitief en word maklik gekwets. En die Nederlanders weet hulle is reg. Nederlanders praat 'n argaïese wetenskaplike taal deurspek met Anglisismes in 'n onverstaanbare luidrugtige, binnensmondse uitspraak. Omrede hul so 'n talryke taalgemeenskap is, het hulle 'n naam vir elke spyker van 'n skip. Hulle bly in 'n landjie kleiner as die Krugerwildtuin van kaas, klompe, windmeule, fietse, Koningin Beatrix, gragte, kanale, seewater, ys, skepe, Hans Brinker, Kaptein van der Deken, Jan van Riebeeck en Heineken. Dit is die Moeder van Suid-Afrika se beskawing wat tydens Apartheid die naelstring geknip het, maar vandag haar tienerdogter gereeld besoek en op taalgebied steeds befonds. Stef Bos en BZN word met Nederland verbind. Soms is Nederlanders oordrewe behep met natuurbewaring, omrede Nederland self toegebou en bewerk is en niks meer het nie.

België is bekend vir sy kant, sjokolade, strokiesprente, Niklaas van Vlaandere, die skrywer Pieter Aspe en outydse museums en geboue. Vlaams is Afrikaans as die verfransings geïgnoreer word. Belge is fyn opgevoed, diplomaties, gesteld op voorkoms en etiket en is minder gereserveerd. Helmut Loti en Dana Winner word met België verbind. As taalstryders het die Belge iets met die Afrikaanssprekendes in gemeen. Hoewel Suid-Afrikaners weinig van België af weet, weet hulle die land is die hoofkantoor van die Europese Unie, oftewel die Nuwe Wêreldorde.

Die plek waar Protestantisme, Dobermanns, Rottweilers en Herdershonde gebore is. Duitsers word as hiperintelligent (die hoogste intelligensiekwosiënt in Europa), skoonhede met blou oë en blonde hare, veelsydig, hardwerkend, produktief, beheers en geletterd beskou en praat 'n taal met 'n swaar aksent wat die Middeleeuse Oupa van Afrikaans moet wees. Duitsers het 'n oordrewe beheptheid oor individualisme en haat eenvormigheid. Daarom het hulle nie 'n koning en “volksheid” nodig nie.
Hulle is Suid-Afrika se tweede grootste buitelandse besoeker en kan 'n Namibwoestyn in 'n paradys laat verander. Alles waaraan hulle raak werk eenvoudig net en is foutloos. Jy hoef hulle niks te leer nie. Frankfurt het iets met Heidi te doen, Stuttgart is die plek waar Porsches gemaak word, München die kulturele hoofstad en heimat van BMW en die Rynrivier is kwaai besoedel. Ons lees in ons skoolboeke oor die Tweede Wêreldoorlog uit die Geallieerdes se perspektief. Daar is egter 'n verskil: Duitsers het vir een of ander rede twintig geslagte later steeds 'n skuldgevoel oor die Tweede Wêreldoorlog, terwyl die Afrikaner weer sonder skuldgevoel weet dat sy/haar ouers slegs marionette van die Apartheidstaat en samelewing was en “dat dinge vroeë jare beter was”. Jong Duitsers is groot aanhangers van die swaarmetaal Goth-subkultuur en pentagramme is orals te sien.
Suid-Duitsland het sonnige, hartlike Katolieke terwyl die Noord-Duitsers weer ingetoë en somber Protestante is gelaai met mistiek. Rammstein lui iewers 'n klokkie.


</doc>
<doc id="67250" url="https://af.wikipedia.org/wiki?curid=67250" title="Riverbank Arena">
Riverbank Arena

Die Riverbank Arena of Olympic Hockey Centre is 'n hokkie-stadion in die Olimpiese Park in die Britse hoofstad Londen. Die stadion is vir die Olimpiese Somerspele van 2012 opgerig. Die bou van die kompleks het ongeveer £ 19 000 000 gekos. Dit het twee velde, wat onderskeidelik 15 000 en 5 000 toeskouers kan akkommodeer.

Tydens die Paralimpiese Somerspele van 2012 is die stadion vir 7-per-kant en 5-per-kant sokker ingespan.

Na die Spele sal die stadion na 5 000 toeskouers afgeskaal word en noordwaards na Eton Manor geskuif word. Die Europese Hokkie-kampioenskap sal in 2015 hier plaasvind.


</doc>
<doc id="67261" url="https://af.wikipedia.org/wiki?curid=67261" title="Basketball Arena">
Basketball Arena

Die Basketball Arena is 'n sportsaal in die Olimpiese Park in Stratford, Newham in Londen. Die sportsaal is gebruik vir die Olimpiese Somerspele en die Paralimpiese Somerspele van 2012.

Die Basketbal Arena is in 2011 geopen en bied sitplek vir 12 000 toeskouers.

Naas al die basketbal-wedstryde is die halfeindstryde en eindstryd van die handbal-items hier gespeel.

Tydens die Paralimpiese Spele is die Arena vir rolstoel-basketbal en rolstoel-rugby ingespan.

Die Arena sal na afloop van die Spele afgebreek en elders in die Verenigde Koninkryk herbou word. 


</doc>
<doc id="67262" url="https://af.wikipedia.org/wiki?curid=67262" title="Copper Box">
Copper Box

Die Copper Box is 'n sportsaal in die Olimpiese Park in Stratford, Newham in Londen. Die sportsaal is gebruik vir die Olimpiese Somerspele en die Paralimpiese Somerspele van 2012. Die saal het tot 2012 die "Handball Arena" geheet.
Die Copper Box bied sitplek vir tussen 6 000 en 7 000 toeskouers. Die saal is tydens die Olimpiese Spele vir die voor- en kwarteindrondtes van die handbaltoernooi sowel as die skerm- en skyfskiet-items van die moderne vyfkamp gebruik.

Tydens die Paralimpiese Spele is doelbal hier aangebied.

Na die spele word die saal 'n multisport-arena vir plaaslike gebruik. Die ander sportsaal in die Olimpiese Park, die Basketball Arena sal opgebreek en verskuif word.


</doc>
<doc id="67264" url="https://af.wikipedia.org/wiki?curid=67264" title="Lee Valley Velopark">
Lee Valley Velopark

Lee Valley Velopark is ’n fietsrysentrum in Stratford in Londen, as deel van die Koningin Elizabeth Olimpiese Park. Die baan word deur Lee Valley Streeksparkowerheid besit en bestuur en is in Maart 2014 vir die publiek oopgestel. Die fasiliteit was een van die vaste wedstrydplekke tydens die Olimpiese en Paralimpiese Somerspele van 2012.

Lee Valley VeloPark lê aan die noordekant van Koningin Elizabeth Olimpiese Park. Die het ’n fietsry- en BMX-renbaan wat vir die Spele gebruik is, asook ’n een-myl-padfietsbaan en ’n agt-kilometer-bergfietsbaan. Die park vervang die Eastway-fietsrybaan wat afgebreek is om plek te maak vir die Velopark. Die fasiliteite vir die Olimpiese Spele is tussen 2009 en 2011 gebou en die Velopark is vir die eerste keer in 2011 vir die Londense been van die UCI BMX Supercross-wêreldbekerreeks gebruik.

Op 12 Julie 2007 maak die "Olympic Delivery Authority" die argitekte na 'n ontwerperskompetisie bekend: "Hopkins Architects", "Expedition Engineering", "BDSP" en "Grant Associates". Velopark sou volgens beplanning in 2011 klaar moes wees. Die Velopark-stadion bestaan uit 'n onderdak baan vir baan-fietswedrenne en 'n BMX-baan. Die BMX-gedeelte is buite langs die stadion geleë.

Die buitenste BMX-gedeelte bestaan uit 'n 470 meter baan vir mans en 'n 430 meter baan vir dames. Beide bane het 'n kapasiteit van ongeveer 6 000 toeskouers. Daar is in Maart 2011 begin om die bane aan te lê. In Februarie 2012 is die eerste wedstryde reeds hier tydens die Wêreldbeker aangebied. 

Die onderdakgedeelte ("Velodrome") bevat 'n 250 meter lange renbaan, waarmee daar reeds in 2009 begin is. Die stadion het 'n kapasiteit van ongeveer 6 000 toeskouers en is reeds in 2011 vir die Wêreldbeker gebruik. Dit is ook tydens die Paralimpiese Somerspele 2012 gebruik.


</doc>
<doc id="67266" url="https://af.wikipedia.org/wiki?curid=67266" title="Leyton">
Leyton

Leyton is 'n buurt in die Londense administratiewe distrik Waltham Forest. Dit is 10 km (6,2 myl) noordoos van Charing Cross geleë en grens aan Walthamstow en Leytonstone; Stratford in Newham; en Homerton en Lower Clapton in Hackney.
'n Deel van die "Queen Elizabeth Olympic Park", waar wedstryde van die Olimpiese Somerspele 2012 gehou is, is in Leyton geleë, net soos die Velopark-stadion wat vir Olimpiese fietsry-items aangewend is en waar die "UCI BMX Supercross World Cup" ook al vantevore aangebied is, en "Leyton Orient Football Club", alhoewel die gebied oorwegend residensieel is. Dit bestaan hoofsaaklik uit Victoriaanse en Edwardiaanse terrashuise wat tussen 1870 en 1910 ontstaan het, met enkele moderne behuisingsprojekte daartussen.

Die tradisionele vrugte- en groentemark "Spitalfields Market", wat deur die "City of London" bestuur word, is in 1991 na Leyton verskuif waar dit bekendstaan as "New Spitalfields Market". Vroeg in 2019 het die "Court of Common Council", die "City of London Corporation" se hoof besluitnemende liggaam, planne bekendgemaak waarvolgens die mark saam met die Billingsgate-vismark en Smithfield-mark na 'n nuwe terrein in Barking Reach in die ooste van Londen verskuif sal word.


</doc>
<doc id="67267" url="https://af.wikipedia.org/wiki?curid=67267" title="Charing Cross">
Charing Cross

Charing Cross is die naam van 'n stadsdeel in sentraal-Londen in die Verenigde Koninkryk. Dit is amptelik die middelpunt van Londen en afstande na verskeie plekke in Londen word van hier af aangedui. Die naam kom van die dorpie "Charing", waar koning Eduard I van Engeland in 1290 'n kruis ter nagedagtenis aan sy oorlede vrou laat bou het. Die kruis is reg oorkant die Charing Cross-treinstasie en staan as die Eleanor-kruis bekend.


</doc>
<doc id="67278" url="https://af.wikipedia.org/wiki?curid=67278" title="Maceió">
Maceió

Maceió is 'n stad in die ooste van Brasilië en die hoofstad van die deelstaat van Alagoas. Die stad het 'n bevolking van 943 109 in 2011 gehad en het 'n oppervlakte van 510,655 km². Omtrent 33% van die bevolking in Alagoas woon in die stad.


</doc>
<doc id="67285" url="https://af.wikipedia.org/wiki?curid=67285" title="JP Pietersen">
JP Pietersen

Jon-Paul Roger "JP" Pietersen (gebore op 12 Julie 1986 in Stellenbosch) is 'n Suid-Afrikaanse beroepsrugbyspeler. Hy speel normaalweg op vleuel of heelagter vir die Sharks (in die Superrugbykompetisie) en die Natal Haaie in die Curriebekerreeks. Hy het al 69 rugbytoetse vir die Springbokke gespeel en 24 drieë vir hul gedruk. Hy was ook deel van Suid-Afrika se span tydens die Rugbywêreldbeker 2015.



</doc>
<doc id="67286" url="https://af.wikipedia.org/wiki?curid=67286" title="Buffelsrivier">
Buffelsrivier

Buffelsrivier kan na een van verskeie riviere verwys:

In Suid-Afrika:

Daar is ook 'n Buffelsrivier ("Buffalo River") in Kanada en verskeie in die VSA.


</doc>
<doc id="67287" url="https://af.wikipedia.org/wiki?curid=67287" title="Buffelsrivier (Oos-Kaap)">
Buffelsrivier (Oos-Kaap)

Die Buffelsrivier of Cwenqgcwe loop verby Oos-Londen aan die ooskus van Suid-Afrika. Die rivier is wes van die Nahoonrivier. 

Die sytakke van die Buffelsrivier is: die Mgqakwebe-rivier, Ngqokweni-rivier en Yellowwoodsrivier. Die Yellowwoods het 'n paar watervalle, waarvan die grootste die Yellowwoods-valle naby Breidbach is.

Die bedreigde Grens-ghieliemientjie "(Barbus trevelyani)" kom in die waters van die Buffelsrivier voor. 
Daar is ook 'n klein hoeveelheid van die bedreigde Oos-kaapse kurper "(Sandelia bainsii)" in die Yellowwoodsrivier, wat deel van die Buffelsrivier se opvanggebied uitmaak.


</doc>
<doc id="67289" url="https://af.wikipedia.org/wiki?curid=67289" title="Breidbach">
Breidbach

Breidbach is 'n dorp in die Oos-Kaap in Suid-Afrika en is ingesluit in die Buffalo City Metro.

Breidbach is oorspronklik in 1857 gestig as 'n nedersetting vir lede van die Duitse Legioen. Vandag bestaan ​​die inwoners hoofsaaklik uit Kleurlinge en Xhosas. Die gebied spog met 'n ryk kultuur van sport-entoesiaste (hoofsaaklik krieket, rugby en sokker) en kerkgangers.

Breidbach het twee skole, 'n primêre skool en sekondêre skool, beide is dubbelmedium (tweetalig). Die toerisme-aantreklikhede is: die nagklubs, sportveld, kliniek, biblioteek, gemeenskapsentrum, slaghuis en kerke.

Die Yellowwoods-waterval in die Yellowwoods-rivier, 'n sytak van die Buffelsrivier, is naby die dorp geleë.



</doc>
<doc id="67291" url="https://af.wikipedia.org/wiki?curid=67291" title="Buffelsrivier (KwaZulu-Natal)">
Buffelsrivier (KwaZulu-Natal)

Die Buffelsrivier of Mzinyathi is die grootste sytak van die Tugelarivier in Suid-Afrika. Die bron is die Majubaberg, die "berg van duiwe" in Zoeloe, wat noord van Volksrust naby die grens tussen Mpumalanga en KwaZulu-Natal geleë is. Dit vloei suidwaarts verby Newcastle, draai dan suidoos verby Rorke's Drift waarna dit by die Tugelarivier by Ngubevu (naby Nkandla) aansluit.

Gedurende die negentiende eeu was die rivier deel van die grens tussen Zoeloeland en die kolonie van Natal.


</doc>
<doc id="67297" url="https://af.wikipedia.org/wiki?curid=67297" title="Buffelsrivier (Boesmanland)">
Buffelsrivier (Boesmanland)

Die Buffelsrivier is geleë in Boesmanland in die Noord-Kaap, Suid-Afrika. Die rivier is meestal droog.


</doc>
<doc id="67299" url="https://af.wikipedia.org/wiki?curid=67299" title="Neptunus se ringe">
Neptunus se ringe

Neptunus se ringstelsel bestaan uit hoofsaaklik vyf planetêre ringe wat in 1984 deur André Brahic voorspel en in 1989 deur die Voyager 2-ruimtetuig gefotografeer is.

Neptunus se ringe is genoem na sterrekundiges wat belangrike werk gedoen het oor die planeet, van die planeet se kant af: Galle (Johann Gottfried Galle), Le Verrier (Urbain le Verrier), Lassell (William Lassell), Arago (François Arago) en Adams (John Couch Adams). Daar is ook ’n dowwe ring sonder naam wat ooreenstem met die wentelbaan van die maan Galatea.

Die ringe van Neptunus bestaan uit besonder donker materiaal, waarskynlik organiese samestellings soos dié in Uranus se ringe, en uit baie stof (tussen 20% en 70%).

Die eerste keer dat die moontlikheid van ’n ring om Neptunus genoem is, was in 1846 toe William Lassell, die ontdekker van die planeet se maan grootste maan, Triton, gedink het dat hy ’n ring gesien het. Dit is nooit daarna bevestig nie en was heel moontlik ’n instrumentfout. Die eerste betroubare waarneming van ’n ring was in 1968 danksy ’n sterverduistering, hoewel dit ongemerk verbygegaan het tot in 1977 toe Uranus se ringe ontdek is. Net hierna het ’n span onder Harold J. Reitsema na ringe om Neptunus begin soek. Hoewel hulle op 24 Mei 1981 ’n verdowwing van ’n ster tydens een verduistering gesien het, het dit nie op die aanwesigheid van ringe gedui nie. Later, ná die Voyager-vlug, is gevind die verduistering was as gevolg van Neptunus se klein maan Larissa, ’n hoogs uitsonderlike gebeurtenis.

Met Neptunus se volgende verduistering, op 12 September 1983, is ’n moontlike ring bespeur. Die resultate kon egter nie bevestig word nie. Oor die volgende ses jaar is nog sowat 50 verduisterings dopgehou, terwyl net ’n derde van hulle die moontlikheid van ringe bevestig het. Dit was duidelik dat daar iets om Neptunus bestaan, maar die presiese aard daarvan was onduidelik.

Die uiteindelike ontdekking is in 1989 deur die Voyager 2-ruimtetuig gedoen. Dit het bevestig dat die vorige verduisterings wel veroorsaak is deur die boë in die Adams-ring (sien onder). Sedertdien is die helderste ringe, Adams en Le Verrier, afgeneem deur die Hubble-ruimteteleskoop en teleskope op die Aarde omdat tegnologie in so ’n mate verbeter het.

Neptunus het drie smal ringe van omtrent 100 km of minder, terwyl die Galle- en die Lassell-ring breed is, tussen 2 000 en 5 000 km. Die Adams-ring bevat vyf helder boë (dele van sirkels) wat deel uitmaak van ’n dowwer, aaneenlopende ring. Vier mane se wentelbane is binne-in die planeet se ringstelsel: Naiad en Thalassa is in die verdeling tussen die Galle- en die Le Verrier-ring; terwyl Despina net binne die Le Verrier-ring is en Galatea net binne die Adams-ring, binne-in ’n dowwe, smal ring sonder ’n naam.

Op hul digste kan die ringe vergelyk word met Saturnus se minder digte hoofringe, soos die C-ring en die Cassini-verdeling, maar ’n groot deel van Neptunus se ringe is dof en stowwerig. Hulle lyk dus meer soos Jupiter se ringe en anders as Saturnus en Uranus se ringe, wat baie min stof bevat (minder as 0,1%).

Neptunus se ringe, nes dié van Uranus, is vermoedelik relatief jonk, heelwat jonger as die sonnestelsel. Nes met Uranus se ringe, het Neptunus s’n vermoedelik ontstaan uit botsings met mane wat eens in wentelbane na aan die planeet was. Sulke botsings veroorsaak maangordels, wat die bron is van stof vir die ringe.

Die buitenste Adams-ring, met ’n wentelbaanradius van sowat 63 930 km, is die ring van Neptunus wat die meeste bestudeer word. Dit is ’n smal, effens afwykende ring wat gemiddeld sowat 35 km (15–50 km) breed is.

’n Unieke eienskap van die Adams-ring is vyf duidelike boë (dele van die ring) wat helderder as die res is. Dit lyk of deeltjies materie op die een of ander manier in dié dele saamkoek. In 1986 was hulle tussen die volgende lengtegrade geleë:

Fraternité is die langste en helderste boog; die dofste een is Courage. Die deeltjies stof in die boë is van 40% tot 70% en die struktuur is baie stabiel. Hulle het nie veel verander sedert hulle ontdek is nie. Dit is steeds ’n raaisel hoekom die deeltjies nie oor die hele lengte van die ring versprei nie. Een van die moontlikhede is dat dit beïnvloed word deur die swaartekrag-interaksie tussen die Adams-ring en ’n bekende of onbekende liggaam, soos die maan Galatea.

Hier is van die eienskappe van Neptunus se ringe:


</doc>
<doc id="67300" url="https://af.wikipedia.org/wiki?curid=67300" title="Grens-ghieliemientjie">
Grens-ghieliemientjie

Die Grens-ghieliemientjie ("Barbus trevelyani") is 'n vis wat voorkom in die Keiskamma- en Buffelsrivierstelsels in die Oos-Kaap, Suid-Afrika. In Engels staan die vis bekend as die "Border barb".

Die vis is deurskynend grysbruin en silwer aan die onderkant. Daar is 'n dun swart horisontale strepie oor die lyf wat eindig in 'n driehoek by die stertvin. Die vis word tot 95 mm lank.

Die vis leef in helder poele in rotsagtige strome. Hulle vreet water en land insekte; ook alge en sade. Hulle broei in die lente en vroeë somer.

Toeslikking van blyplekke en plant indringing tesame met roofvisse soos die forel het tot gevolg dat die vis ernstig bedreig word. Die vis is al geteel in gevangeskap.





</doc>
<doc id="67301" url="https://af.wikipedia.org/wiki?curid=67301" title="Oos-Kaapse kurper">
Oos-Kaapse kurper

Die Oos-Kaapse kurper ("Sandelia bainsii") is 'n bedreigde visspesie wat voorkom in die Kowie-, Groot-Vis-, Buffels-, Tyhume-, Keiskamma- en Nahoonrivierstelsels in die Oos-Kaap, Suid-Afrika. In Engels staan die vis bekend as die "Eastern Province rocky" of die "Rocky kurper".

Die vis is olyf of grysbruin met verspreide swart vlekke en kolle op die lyf. Daar is 'n donkergrys baan agter die oog en die vinne is soms liggeel met 'n swart rant. Die vis word 260 mm lank en die Suid-Afrikaanse hengelrekord is 0.13 kg.

Die vis leef in strome vol rotse, meestal by oewers waar die stroom stadig vloei. Hulle vreet insekte, krappe en klein vissies. Die wyfie lê haar eiers in die somer nadat die mannetjie 'n nes gebou het. Die mannetjie help om die eiers en kleintjies op te pas.

Die vis word bedreig as gevolg van verlore habitat en roofvisse soos die baars en skerptandbabers wat hulle jag.





</doc>
<doc id="67302" url="https://af.wikipedia.org/wiki?curid=67302" title="Anabantidae">
Anabantidae

Anabantidae is 'n visfamilie van die orde Perciformes. Die familie staan ook as die "labirinte" bekend omrede hulle ekstra asemhalingsorgane het (die labirint), wat die visse in staat stel om in moerasse en strome te leef wat lae suurstofvlakke het. Die sylyn bestaan uit twee gedeeltes. Die familie bevat vier genera; drie kom voor in Suider-Afrika en die ander in Asië.

Die volgende genera en gepaardgaande spesies is deel van die familie:






</doc>
<doc id="67314" url="https://af.wikipedia.org/wiki?curid=67314" title="Neptunus se natuurlike satelliete">
Neptunus se natuurlike satelliete

Neptunus se mane tel altesaam 14. Verreweg die grootste hiervan is Triton, wat op 10 Oktober 1846 deur William Lassell ontdek is, net 17 dae ná die ontdekking van Neptunus self. Meer as ’n eeu het verloop voordat die planeet se tweede natuurlike satelliet, Nereïde, ontdek is. Neptunus se mane is genoem na goddelike waterwesens in die Griekse mitologie.

Triton is uniek onder mane met planetêre massa: Dit is onreëlmatig omdat dit in die teenoorgestelde rigting as Neptunus draai. Die tweede grootste onreëlmatige satelliet in die sonnestelsel, Saturnus se maan Phoebe, is net 0,03% van Triton se massa. Triton is groot genoeg om ’n hidrostatiese ewewig te bereik het. Hy het ’n dun atmosfeer wat wolke en mis kan vorm. Beide die atmosfeer en die oppervlak van die maan bestaan hoofsaaklik uit stikstof met klein hoeveelhede metaan en koolstofmonoksied. Dit lyk of Triton se oppervlak redelik jonk is; dit is waarskynlik die afgelope paar miljoen jaar verander deur inwendige prosesse. Die temperatuur op die oppervlak is sowat 38 K (−235,2 °C).

Binne Triton se radius lê sewe reëlmatige satelliete wat in dieselfde rigting as Neptunus draai en op vlakke lê wat na aan die planeet se ewenaarvlak is. Van hulle lê in die wentelbane van Neptunus se ringe. Die grootste hiervan is Proteus.

Neptunus het ook sewe buitenste, onreëlmatige satelliete, insluitende Nereïde. Die twee heel buitenstes, Psamathe en Neso, het die grootste wentelbane sover bekend van enige natuurlike satelliete in die sonnestelsel.

Triton het nie ’n amptelike naam gehad tot in die 20ste eeu nie. Die naam is voorgestel deur Camille Flammarion in sy 1880-boek "Astronomie Populaire", maar dit is nie algemeen gebruik nie tot in die 1930's. Ander mane van Neptunus is ook na goddelike waterwesens genoem, óf na die kinders van Neptunus, die Romeinse god van die see, óf die kinders van Poseidon, sy Griekse eweknie (Triton, Proteus, Despina, Thalassa); of andersins na Griekse waternimfe (Naiade, Nereïde); of na spesifieke Nereïdes (Halimede, Galatea, Neso, Sao, Laomedeia, Psamathe). Die mees onlangs ontdekte maan, Hippocamp, het eers in Februarie 2019 ’n naam gekry – dit is genoem na ’n mitologiese wese wat halfperd en halfvis is.

Die mane word op onderstaande tabel gelys volgens wentelperiodes, van kort tot lank. Onreëlmatige mane word op ’n kleuragtergrond aangedui.




</doc>
<doc id="67315" url="https://af.wikipedia.org/wiki?curid=67315" title="Disnomia (maan)">
Disnomia (maan)

Disnomia, amptelik (136199) Eris I Disnomia (Grieks: "Δυσνομία"), is sover bekend die enigste natuurlike satelliet van Eris, die grootste dwergplaneet in die sonnestelsel. Dit is in 2005 ontdek deur Mike Brown en ’n span aan die W.M. Keck-sterrewag in Hawaii. Dit is S/2005 (2003 UB) 1 genoem totdat dit die naam Disnomia gekry het (genoem na die dogter van die Griekse godin Eris, na wie die dwergplaneet genoem is.


</doc>
<doc id="67321" url="https://af.wikipedia.org/wiki?curid=67321" title="Cameron van der Burgh">
Cameron van der Burgh

Cameron van der Burgh OIS (gebore 25 Mei 1988, Pretoria) is ’n Suid-Afrikaanse swemmer. Hy neem sedert 2007 internasionaal aan swemkompetisies deel en het Suid-Afrika tydens die Olimpiese Spele van 2008, 2012 en 2016 verteenwoordig.

Van der Burgh is in Pretoria gebaseer en word deur Dirk Lange afgerig. Hy is ’n student in B.Comm Regte aan die Universiteit van Pretoria.

Hy is in 2009, 2010 en 2011 deur "Swimming World Magazine" as die "Afrikaswemmer van die Jaar" aangewys.

Van der Burgh bekom sy eerste langbaan-rekord (29;79) in April 2009 met die 50 m-borsslag in die halfeindstryd van die Suid-Afrikaanse Nasionale Kampioenskappe. Hiermee sny hy Oleg Lisogor se wêreldrekord van 2002 met 0.12 sekondes. Hy wen sy eerste wêreldtitel in dieselfde jaar tydens die kampioenskappe in Rome, ook in die 50 m borsslag.

In 2010 wen hy die 50m-borsslag tydens Statebondspele met 'n tyd van 27.18 sekondes. Hiermee stel hy 'n nuwe Statebond-rekord op. Hy wen ook die 100m-wêreldtitel tydens die Kortbaan Wêreldkampioenskappe.

Tydens die Olimpiese Somerspele 2012 in Londen wen hy ’n gouemedalje in die 100 m-borsslag vir mans. Hiermee stel hy ’n nuwe wêreldrekord op met ’n tyd van 58.46 sekondes. Na sy oorwinning betoon hy eer aan die ontslape wêreldkampioen Alexander Dale Oen. Dit was ook Suid-Afrika se eerste medalje vir dié Spele.

Tydens die Olimpiese Somerspele 2016 in Rio de Janeiro wen hy ’n silwermedalje in die 100 m-borsslag vir mans.


</doc>
<doc id="67342" url="https://af.wikipedia.org/wiki?curid=67342" title="Pluto se natuurlike satelliete">
Pluto se natuurlike satelliete

Pluto het vyf bekende natuurlike satelliete. Die grootste, Charon, is die grootste satelliet sover bekend in verhouding tot ’n voorwerp met planetêre massa waarom dit wentel. Pluto en Charon het ook permanent dieselfde kante na mekaar gedraai. Die ander mane, Nix, Hidra, Kerberos en Styx is baie kleiner. Laasgenoemde is die jongste Pluto-maan wat ontdek is, soos aangekondig op 11 Julie 2012.

Die Pluto-stelsel is baie kompak. Pluto en Charon is al ’n dubbelplaneet genoem omdat Charon so groot is in verhouding tot Pluto (die helfte van sy deursnee en ’n agtste van sy massa). Charon is so groot dat Pluto om die stelsel se massamiddelpunt by ’n punt buite sy oppervlak draai.

Die mane Nix en Hidra is feitlik identies, hoewel laasgenoemde om die een of ander rede effens helderder is.

Die Pluto-stelsel het vermoedelik ontstaan uit ’n groot botsing, nes dié wat vermoedelik die Aarde se maan geskep het. Die feitlik sirkelvormige wentelbane van die kleiner mane dui moontlik daarop dat hulle ook in dié botsing ontstaan het, eerder as dat hulle van buite aangetrek is. Daar kan nog soortgelyke mane om Pluto wees wat in die botsing ontstaan het, asook ander onontdekte voorwerpe wat van die Kuiper-gordel aangetrek is.

Die mane word hier aangedui volgens hul wentelperiode, van die kortste tot die langste. Charon, wat groot genoeg is dat sy oppervlak kon ineengestort het, word op ’n blou agtergrond aangedui.




</doc>
<doc id="67349" url="https://af.wikipedia.org/wiki?curid=67349" title="Alexander Dale Oen">
Alexander Dale Oen

Alexander Dale Oen (21 Mei 1985 - 30 April 2012) was 'n Noorweegse swemmer. Hy verteenwoordig eers die klub "Vestkantsvømmerne" (1995-2010) en daarna vir "Bærumsvømmerne" (2011-2012). Sy goue medalje tydens die 2008 Europese Kampioenskappe maak hom die eerste Noorweër om 'n goue medalje vir sy land tydens 'n internasionale langbaan kampioenskap te wen.

Hy is op 30 April 2012 na 'n hartaanval bewusteloos in sy hotelkamer gevind. Hy het aan 'n kroniese hartsiekte gely wat ongewoon is vir 'n persoon van sy ouderdom en fiksheid. Hy is kort daarna, op die kruin van sy loopbaan oorlede.


</doc>
<doc id="67359" url="https://af.wikipedia.org/wiki?curid=67359" title="Els (gereedskap)">
Els (gereedskap)

'n Els is 'n stuk handgereedskap wat bestaan uit 'n staalstaaf met 'n skerp punt aan die een kant en 'n handvatsel aan die ander kant. Dit word gebruik om klein, vlak gaatjies in voorwerpe te steek. So 'n gaatjie kan as gids dien om 'n boorpunt te lei. Gaatjies kan ook in in sagte hout gesteek word om kleinerige skroewe vas te draai, sodat dit nie geboor hoef te word nie. Tydens die verwerking van leer word 'n els gebruik om stikgaatjies te maak.

Mens kry else met ronde en met vierkantige skagte. Die vierkantige skag is handig om 'n gat met draaibewegings van die hand in 'n voorwerp uit te boor. 


</doc>
<doc id="67360" url="https://af.wikipedia.org/wiki?curid=67360" title="Ernie Els">
Ernie Els

Theodore Ernest "Ernie" Els (gebore op 17 Oktober 1969 in Johannesburg) is 'n professionele Suid-Afrikaanse gholfspeler. Hy is ook bekend onder sy bynaam ""The Big Easy"", omdat hy in vergelyking met ander gholfspelers groot gebou is en tog 'n vloeiende, oënskynlik moeitelose swaai het.

Els is een van die beste gholfspelers aan die einde van die 20ste en begin van die 21ste eeu. Hy word as die beste wedstrydspeler ter wêreld beskou en wen in 2007 reeds vir die sewende keer die "Volvo Wêreldwedstrydspelerkampioenskap" op Wentworth, waar hy 'n huis het.

Oor sy professionele loopbaan het hy vier-en-sestig toernooie gewen, waaronder vier "majors": die Amerikaanse Ope (in 1994 en 1997) en die Britse Ope (2002 en 2012). Hy wen ook die Dunhill Kampioenskap in 2006, hoewel sy knie net vier maande vroeër na 'n watersportongeluk geopereer is.

Els speel oor die hele wêreld heen, nie net in toernooie nie, maar poog ook om die sport te bevorder. Hierdeur het hy al met die USPGA (Vereniging van Amerikaanse Beroepsgholfspelers) in konflik getree, wat wil hê dat hy meer gereeld in die Verenigde State moet speel.



</doc>
<doc id="67362" url="https://af.wikipedia.org/wiki?curid=67362" title="Keulse Kamp">
Keulse Kamp

Keulse Kamp is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="67363" url="https://af.wikipedia.org/wiki?curid=67363" title="Kesteren">
Kesteren

Kesteren is ’n dorp in die munisipaliteit Neder-Betuwe in die provinsie Gelderland in Nederland.


</doc>
<doc id="67364" url="https://af.wikipedia.org/wiki?curid=67364" title="Kerkwijk">
Kerkwijk

Kerkwijk is ’n dorp in die munisipaliteit Zaltbommel in die provinsie Gelderland in Nederland.


</doc>
<doc id="67366" url="https://af.wikipedia.org/wiki?curid=67366" title="Kerkdriel">
Kerkdriel

Kerkdriel is ’n nedersetting in die munisipaliteit Maasdriel in die provinsie Gelderland in Nederland.


</doc>
<doc id="67367" url="https://af.wikipedia.org/wiki?curid=67367" title="Kerkdorp, Oldebroek">
Kerkdorp, Oldebroek

Kerkdorp is ’n nedersetting in die munisipaliteit Oldebroek in die provinsie Gelderland in Nederland.


</doc>
<doc id="67368" url="https://af.wikipedia.org/wiki?curid=67368" title="Kerk-Avezaath">
Kerk-Avezaath

Kerk-Avezaath is ’n dorp in die munisipaliteit Buren in die provinsie Gelderland in Nederland.


</doc>
<doc id="67369" url="https://af.wikipedia.org/wiki?curid=67369" title="Kekerdom">
Kekerdom

Kekerdom is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="67370" url="https://af.wikipedia.org/wiki?curid=67370" title="Motorneuronsiekte">
Motorneuronsiekte

Die motorneuronsiektes (MNS) of amiotrofiese laterale sklerose is 'n groep neurologiese ongesteldhede wat die motorneurone, die selle wat vrywillige spieraktiwiteit soos spraak, loop, asemhaal, sluk en algemene beweging beheer, affekteer. Hierdie siektes is gewoonlik van progressiewe aard en veroorsaak voortdurende fisiese agteruitgang en uiteindelike dood. In die VK word die term "motorneuronsiekte" gebruik om na beide amiotrofiese laterale sklerose (ALS, die algemeenste vorm van die siekte) en die breër spektrum van motorneuronsiektes insluitende progressiewe spieratrofie, primêre laterale sklerose, en progressiewe bulbêre palsie, te verwys. In die VSA word die terme ALS (vir ALS spesifiek asook as 'n algemene term) en "Lou Gehrig se siekte" ewe veel gebruik. Om verwarring te voorkom, word die jaarlikse wetenskaplike navorsingskonferensie oor die studie van MNS die Internasionale ALS/MNS-simposium genoem. Alhoewel MNS na die spesifieke deelversameling van patologies eenderse siektes verwys, is daar talle ander motorneuronkwale wat patologies apart van MNS is en ander kliniese koerse het. Voorbeelde van ander motorneuronsiektes wat nie met MNS verwar moet word nie sluit in spinobulbêre spieratrofie, spinale spieratrofie, Charcot-Marie-Tooth-siekte, en vele ander.



</doc>
<doc id="67371" url="https://af.wikipedia.org/wiki?curid=67371" title="De Kar">
De Kar

De Kar is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="67372" url="https://af.wikipedia.org/wiki?curid=67372" title="Bosvaderlandswilg">
Bosvaderlandswilg

Die Bosvaderlandswilg ("Combretum kraussii") is 'n middelgroot tot groot boom van oostelike Suid-Afrika, Swaziland en suidelike Mosambiek, wat binne of in die omgewing van woude aangetref word. Die spesienaam roep Dr. F. Krauss in herinnering wat van 1838 tot 1840 'n versameltoer na Suid-Afrika onderneem het.

Die bome is half-bladwisselend, aangesien lenteblare die ou loof net deels vervang. Hierdie woudbome word in die laatlente opvallend, wanneer hul vars blare verkleur na 'n bleek, byna wit kleur, voor dit teen midsomer na groen terugverkleur. In die winter word die lower deels rooi of pers, wat net voor die blomtyd gewissel word. Die vars trosse viervlerkige vrugte is aanvanklik 'n kleurryke rooi tot geelrooi kleur, voor dit verdroog na midbruin.

Die spesie is naverwant aan "Combretum nelsonii" wat in meer rotsagtige habitat voorkom, en toon 'n ooreenkoms met "Combretum woodii", 'n plant met groter blare en soortgelyke verspreiding, alhoewel in bosveld.



</doc>
<doc id="67373" url="https://af.wikipedia.org/wiki?curid=67373" title="Kapel-Avezaath">
Kapel-Avezaath

Kapel-Avezaath is ’n nedersetting in die munisipaliteit Tiel in die provinsie Gelderland in Nederland.


</doc>
<doc id="67374" url="https://af.wikipedia.org/wiki?curid=67374" title="Kapel, Gelderland">
Kapel, Gelderland

Kapel is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="67375" url="https://af.wikipedia.org/wiki?curid=67375" title="De Kamp, Gelderland">
De Kamp, Gelderland

De Kamp is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="67376" url="https://af.wikipedia.org/wiki?curid=67376" title="Kallenbroek">
Kallenbroek

Kallenbroek is ’n nedersetting in die munisipaliteit Barneveld in die provinsie Gelderland in Nederland.


</doc>
<doc id="67377" url="https://af.wikipedia.org/wiki?curid=67377" title="De Kade">
De Kade

De Kade is ’n nedersetting in die munisipaliteit Ede in die provinsie Gelderland in Nederland.


</doc>
<doc id="67378" url="https://af.wikipedia.org/wiki?curid=67378" title="Joppe, Nederland">
Joppe, Nederland

Joppe is ’n dorp in die munisipaliteit Lochem in die provinsie Gelderland in Nederland.


</doc>
<doc id="67379" url="https://af.wikipedia.org/wiki?curid=67379" title="De Jonas">
De Jonas

De Jonas (ook Hafkamp) is ’n nedersetting op die grens van die munisipaliteite Apeldoorn en Epe in die provinsie Gelderland in Nederland.


</doc>
<doc id="67392" url="https://af.wikipedia.org/wiki?curid=67392" title="Chad le Clos">
Chad le Clos

Chad Guy Bertrand le Clos OIS (* 12 April 1992 in Durban) is 'n Suid-Afrikaanse swemmer. Hy is tans die Statebondspele-kampioen en -rekordhouer in die 200 meter-vlinderslag.

Le Clos swem al van jongs af en het op die ouderdom van 10 aan kompetisies begin deelneem. In 2010 matrikuleer hy aan die "Westville Boys' High School" in Durban. Hy ontvang die "Daily News Spar Sports" se "persoon van die jaar"-toekenning in sy matriekjaar, waartydens die top sportiewe skoliere vereer word.

Hy maak sy internasionale debuut by die Swemwêreldkampioenskap van 2009 in Rome. Hier behaal hy die 17de plek in die 200 meter-vlinderslag en 16de plek in die 400 meter-wisselslag.

In 2010 wen hy vyf medaljes tydens die Jeugsomerolimpiade in Singapoer, waaronder goud in die 200 meter-wisselslag.

Tydens die 2011 Swem Wêreldkampioenskap in Sjanghai eindig Le Clos in die vyfde plek in die 200 meter-vlinderslag, in die 100 meter-vlinderslag word hy tydens die halfeindronde uitgeskakel.

Le Clos wen 'n goue medalje in 200 meter-vlinderslag tydens die Olimpiese Somerspele van 2012 met 'n tyd van 1:52,96 sekondes. Michael Phelps van die VSA moes met 'n tweede plek tevrede wees. Daarna onttrek hy van die 200 meter-indiwiduele wisselslag om op die 100 meter-vlinderslag te konsentreer. Le Clos en Evgeny Korotyshkin van Rusland eindig beide tweede in die finaal (silwermedalje) met 'n tyd van 51,44 sekondes terwyl Phelps met die gouemedalje wegstap.

Tydens die Olimpiese Somerspele 2016 in Rio de Janeiro wen Le Clos 'n silwermedalje in 200 meter-vrystyl, agter China se Sun Yang met 'n tyd van 1:45.20, en stel 'n nuwe rekord vir beide Afrika en Suid-Afrika op. In 200 meter-vlinderslag, waar hy die verdedigende kampioen was, eindig hy op die vierde plek. Le Clos wen 'n tweede silwermedalje in 100 meter-vlinderslag in 'n drie-baan-gelykop met die mededingers Michael Phelps en László Cseh, agter Joseph Schooling.

Op 1 Desember 2014 is hy deur FINA aangewys as die "Swemmer van die jaar". Op 4 Desember 2014 stel hy 'n nuwe wêreldrekord op in die 100 meter-vlinderslag in 'n tyd van 48,44 sekondes tydens die kortbadwêreldbyeenkoms in Doha. Hy wen altesaam vier goue medaljes tydens die byeenkoms, onder andere die 50 m-, 100 m- en 200 m-vlinderslagtitels - die eerste persoon ooit.


</doc>
<doc id="67393" url="https://af.wikipedia.org/wiki?curid=67393" title="Statebondspele">
Statebondspele

Die Statebondspele of Gemenebesspele (Engels: "Commonwealth Games") is 'n sporttoernooi wat elke vier jaar, twee jaar na elke Olimpiese Somerspele, vir lidlande van die Britse Statebond aangebied word. Ongeveer 4 500 tot 5 000 atlete neem hieraan deel, wat dit na die Olimpiese Somerspele die grootste sportbyeenkoms ter wêreld maak.

Alhoewel die Britse Statebond 52 lidlande het, is daar 70 deelnemende spanne by die Statebondspele, omdat 'n aantal Britse oorsese gebiede onder hul eie vlae meeding. Die vier lande van die Verenigde Koninkryk – Engeland, Skotland, Wallis en Noord-Ierland – stuur ook aparte spanne.

Net ses lande het aan elke Statebondspele deelgeneem: Australië, Kanada, Engeland, Nieu-Seeland, Skotland en Wallis. Suid-Afrika neem tans, na hulle hertoetrede in 1994, aan hierdie Statebondspele deel. Die volgende Statebondspele sal in 2022 in die Engelse stad Birmingham aangebied word.

Die idee vir 'n kompetisie tussen die lande van die Britse Ryk is vir die eerste keer in 1891 deur ds. Astley Cooper voorgestel. Die eerste Britse Rykspele is daarna is 1930 aangebied. Die geleentheid se naam in 1954 na die Britse Ryk en Statebondspele verander. Daarna verander die naam na die Britse Statebondspele in 1970 en na die huidige naam van Statebondspele in 1978.

Nege nasies het die Statebondspele tot dusver aangebied. 19 stede in sewe lande het die geleentheid aangebied. Australië het vyf Statebondspele (1938, 1962, 1982, 2006 en 2018) aangebied. Kanada het vier Statebondspele (1930, 1954, 1978 en 1994) aangebied. Twee stede het die Statebondspele meer as een keer aangebied: Auckland (1950, 1990) en Edinburg (1970, 1986).

Die Statebondspele is twee keer aan Suid-Afrikaanse stede toegeken (1934 aan Johannesburg en 2022 aan Durban), maar albei geleenthede is gekanselleer, in 1934 weens die diskriminasie van Swart en Asiatiese Atlete deur die Suid-Afrikaanse regering en in 2022 weens die gebreek aan finansiële middels deur die gasheer. Hierdie Statebondspele is aan Londen (1934) en Birmingham (2022) toegewys.

Twee uitgawes van die Statebondspele is deur verskeie lande geboikot. Nigerië het die Statebondspele van 1978 in Edmonton in protes teen Nieu-Seeland se sportkontakte met apartheid-Suid-Afrika geboikot. Uganda het ook nie aan hierdie spele deelgeneem nie in protes teen beweerde Kanadese vyandigheid teen die regering onder Idi Amin. In 1986 het 32 van die 50 kwalifiserende lande die Statebondspele in Edinburg geboikot in protes teen die sportkontakte van die Verenigde Koninkryk onder Margaret Thatcher met apartheid-Suid-Afrika.

"Nota: Die Inter-Ryk Kampioenskappe van 1911 in Londen word as 'n voorloper vir die moderne Statebondspele beskou, maar word gewoonlik nie as 'n amptelike uitgawe van die Spele self beskou nie."



</doc>
<doc id="67394" url="https://af.wikipedia.org/wiki?curid=67394" title="Siddhartha Gautama">
Siddhartha Gautama

Siddharta Gautama (tussen omstreeks 563 v.C. en 483 v.C. – 483, 411 of 400 v.C.; Sanskrit en Devanagari: सिद्धार्थ गौतम), ook Gautama Boeddha genoem, is die stigter van die Boeddhisme. Hy was ’n welvarende man wat al sy besittings en familie prysgegee het om die idees waarop Boeddhisme gegrond is uit te dra.

Gautama het in die 6de eeu v.C. in Noord-Indië, glo tegelykertyd met Mahavira, gewoon. Daar word vertel dat hy grootgemaak is om 'n koning te word en met 'n pragtige prinses getrou het. As 'n jong prins sou sy pa hom teen al die hartseer van die wêreld buite die paleise beskerm, maar op 'n keer het hy uitgeglip en die lyding daarbuite aanskou. Hy het toe sy gesin en lewe van beskerming en groot gerief verlaat om die antwoorde vir hierdie lyding te vind.

Ses jaar lank het hy probeer en misluk, totdat hy onder 'n boom gaan sit en mediteer en sy "verligting" ontvang het. Hy het toe Boeddha geword, wat "die verligte een" beteken.

Volgens die Theravada-Boeddhistiese tradisie is hy die 28ste van die 29 Boeddhas wie se naam bekend is en die 4de van die vyf Boeddhas van die huidige kalpa.

Die huidige kalpa word die "bhadrakalpa" ("Gunstige Eon") genoem. Die vyf Boeddhas van dié eon is:


</doc>
<doc id="67395" url="https://af.wikipedia.org/wiki?curid=67395" title="Victoria, Brits-Columbië">
Victoria, Brits-Columbië

Victoria is 'n stad in die weste van Kanada. Dit is die hoofstad van die provinsie Brits-Columbië. Die stad lê in die uiterste suidooste van die Vancouver-eiland. Met 'n veerboot kan mens in 90 minute van hier na Vancouver op die vasteland vaar. Die stad is vernoem ná die Britse koningin Victoria, wat vanaf 1867 tot 1901 ook die koningin van Kanada was.

Vancouver-eiland het in 1849 'n Britse kroonkolonie geword. Victoria word daarna aangewys as die hoofstad van Brits-Columbië.

Die Statebondspele is vanaf 18 - 28 Augustus 1994 in Victoria aangebied.

In 2011 het Victoria 80 032 inwoners en die agglomerasie ongeveer 344 000 inwoners gehad. Volgens die aantal inwoners is Victoria heelwat kleiner as Vancouver wat ook in Brits-Columbië geleë is.

Die Victoria-area is in 13 streke verdeel. Vier hiervan is deel van "Groter Victoria":

Drie streke vorm die Saanich-skiereiland:

Die res is deel van die Westelike Gemeenskappe ("Western Communities"):

Victoria het vyf susterstede, naamlik:




</doc>
<doc id="67396" url="https://af.wikipedia.org/wiki?curid=67396" title="Goudkus, Queensland">
Goudkus, Queensland

Die Goudkus (Engels: "Gold Coast") is ’n kusstad in Suidoos-Queensland, Australië. Die stad is 94 km (58 myl) suid van Brisbane, die deelstaat se hoofstad. Dit is die tweede digsbevolkte stad in die deelstaat, die sesde digsbevolkte in die land en die digsbevolkte stad in Australië wat nie ’n hoofstad is nie. Die Goudkus het die grootste oorgrens metropolitaanse area in Australië as gevolg van die insluiting van Tweed Heads, Nieu-Suid-Wallis in die metropolitaanse gebied. Die Goudkus se metropolitaanse area konvergeer met dié van Groter Brisbane op deel uit te maak van ’n stedelike konurbasie van meer as 3 miljoen mense.

Hoewel die oorsprong van die stad se naam onbekend is, is die naam “Goudkus” aan die stad verleen deur eiendomsbeleggers. Die eerste nedersetting in wat nou Suidoos-Queensland is, was ’n strafkolonie by Redcliffe. Die Goudkus-streek het grootliks onbewoon gebly tot 1823 toe die ontdekkingsreisiger John Oxley aan Mermaid Beach aangeland het. Die binneland se rooisedervoorraad het mense in die middel van die 19de eeu daarheen gelok. In 1875 is Southport opgemeet en gevestig en die reputasie van ’n afgeleë vakansiebestemming vir die hoër stand van Brisbane gekry.

Die Goudkusstreek het aanmerklik gegroei na die totstandkoming van die Surfers Paradise-hotel in die laat 1920’s. In die 1980’s het die area ontplof as ’n toeristebestemming en in 1994 is die Goudkusstad plaaslike regeringsarea uitgebrei om die grootste deel van die Goudkus se metropolitaanse area te omsluit. Deur hierdie uitbreiding het die metropolitaanse area die tweede digsbevolkte plaaslike regeringsarea in Australië geword na die Brisbane. Vandag is die Goudkus ’n groot toeristebestemming met sy sonnige subtropiese klimaat, strande vir branderplankry, kanale en waterweë, wolkekrabber-oorheerste luglyn, pretparke, naglewe en reënwoudagtige binneland. Dit beteken dat toerisme een van die belangrikste industrieë is. Die Goudkus het gasheer vir die 2018 Statebondspele gespeel.

Luitenant James Cook was die eerste Europeër wat die gebied aangeteken het toe hy op 16 Mei 1770 in die HM Bark Endeavour langs die kus verby geseil het. Kaptein Matthew Flinders, ’n ontdekkingsreisiger wat die kontinent noord van die kolonie van Nieu-Suid-Wallis gekarteer het, het in 1802 daar verby geseil. Ontsnapte misdadigers van die Moretonbaaistrafkolonie het in die omgewing weggekruip. Die gebied het tot 1823 grootliks onbewoon gebly deur Europeërs totdat die ontdekkingsreisiger John Oxley aan Mermaidstrand geland het. Die strand is benoem nadat ’n kotter genaamd "Mermaid" daar gewaar is. Die binneland se rooisedervoorraad het mense in die middel van die 18de eeu daarheen gelok. Die westelike voorstad Nerang is opgemeet en as basis vir die industrie gestig. Later, in 1875, is Southport opgemeet en gestig en het dit vinnig die reputasie van ’n versteekte vakansiebestemming vir Brisbane se hoërstand gekry.

In 1925 het toerisme snel toegeneem toe Jim Cavill die Surfers Paradise-hotel geopen het (dit is vandag ’n Hard Rock Cafe en die Paradise Towers, ’n oordwoonstelkompleks). Die bevolking het stadig maar seker gegroei om die toerismebedryf aan die gang te hou en teen die 1940’s het eiendomspekulante en joernaliste na die area as die “Goudkus” begin verwys. Die ware oorsprong van die naam word egter nog betwis. Die naam is in 1958 amptelik toegepas op die gebied toe die plaaslike regeringsarea wat Southport en Coolangatta dek, tot “Goudkus” hernoem is alhoewel die stedelike gebied en die plaaslike regeringsarea nooit dieselfde grense gehad het nie. Gedurende die 1970’s het eiendomsontwikkelaars ’n dominante rol in die plaaslike regering gekry en wolkekrabbers het die gebied wat nou bekend is as Surfers Paradise begin oorheers. In 1981 is die Coolangatta-lughawe gebou.

In 2007 het die Goudkus by Newcastle, Nieu-Suid-Wallis, verbybeweeg as die sesde grootste stad in Australië en die grootste stad wat nie ’n hoofstad is nie.

Goudkusstad is geleë in die suidoostelike hoek van Queensland, net suid van die staatshoofstad Brisbane. Dit word deur die Albertrivier geskei van Loganstad, ’n voorstedelike area van Brisbane. Daar strek Goudkusstad van Beenleigh en Russelleiland tot by die grens met Nieu-Suid-Wallis, ongeveer 56 km suid en dit gaan wes tot by die voetheuwels van die Groot Skeidingsgebergte in die Lamington Nasionale Park, ’n Unesco-wêrelderfenisgebied.

Die suidelikste dorpie van Goudkusstad is Coolangatta wat Point Danger en sy vuurtoring insluit. Coolangatta is ’n susterstad van Tweed Heads wat direk oorkant die grens lê. Dit is die mees oostelike punt op die Australiese vasteland (Point Lookout op Noord-Stradbroke-eiland is effens verder oos). Vanaf Coolangatta strek vakansieoorde en branderplankrystrande vir ongeveer veertig kilometer noord na die voorstad Main Beach en van daar af nog verder na Stradbroke-eiland. Die voorstede Southport en Surfers Paradise maak die kommersiële sentrum van die Goudkus uit. Die hoofrivier in die gebied is die Nerangrivier. ’n groot gedelte van die grondgebied tussen die kusstrook en die binneland was eens vleilande wat deur die rivier gedreineer is maar die moerasse is omskep in mensgemaakte waterkanale (meer as 260 km of meer as 9 keer dié van Venesië, Italië) en kunsmatige eilande waarop luukse huise staan. Die volontwikkelde kusstrook is geleë op ’n smal versperringsandbank tussen hierdie waterweë en die see.

Aan die westekant is die stad begrens deur ’n deel van die Groot Skeidingsgebergte wat algemeen bekend staan die Binnelandse Goudkus. ’n 206 km² gedeelte van die bergreeks word deur die Lamington Nasionale Park beskerm en word as Wêrelderfenisgebied erken weens die “uitstekende geologiese eienskappe wat rondom die vulkaniese kraters en die groot getal skaars en bedreigde reënwoudspesies voorkom.” Die area is gewild onder stappers en dagbesoekers.

Die Goudkus het ’n vogtige subtorpiese klimaat ("Cfa" volgens die Klimaatklassifikasie van Koppen) met matige winters en vogtige somers. Die stad het noemenswaardige somerreënval, normaalweg gekonsentreer in donderstorms en swaar neerslae met reënbuie van soms weke kan duur en waarvan inwoners die “somer-blues” kry, terwyl die winter sonnig, warm en redelik droog is. Dit is juis hierdie aangename winterweer waarna die stad en omliggende kusgebied, die Sonskynkus, vernoem en internasionaal bekend is.

Die Goudkus sluit voorstede, areas en landelike distrikte in.

’n Kenmerkende eienskap van die Goudkus is die kanale met die meeste huise wat aan die kanale geleë is wat ’n ponton het. Die Goudkusseewag tussen Die Landtong ("The Spit") en Suid-Stradbroke-eiland, bied direkte toegang tot die Stille Oseaan vanuit die Broadwater en talle van die stad se kanaallandgoedere. Keerwalle aan beide kante van die Waterweg voorkom strandverskuiwing en dat die sandbank met slik opbou. ’n Sandpompoperasie op die landtong stuur sand onder die Waterweg deur sodat die natuurlike proses kan voortgaan.

Residensiële kanale is in die 1950’s vir die eerste keer in die Goudkus gebou en daar word vandag steeds nuwes gebou. Die meeste kanale is uitbreidings van die Nerangrivier maar daar is ook verder suid langs die Tallebudgera en Currumbin-spruite en noord langs die Goudkus-hawe, Coomerarivier en suidelike Moretonbaai. Daar is meer as 890 km van geboude waterfrontland in die stad, waarop meer as 80 000 mense woon.

Die stad bestaan uit 57 km se kuslyn met van die gewildste branderplankstrande in Australië en die wêreld, insluitend Suid-Stradbroke-eiland, Die Landtong, Hoofstrand, Surfers Paradise, Broadstrand, Mermaidstrand, Nobbystrand, Burleighstrand, Burleigh Heads, Tallebudgerastrand, Palmstrand, Currumbinstrand, Tugun, Bilinga, Kirra, Coolangatta, Greenmount, Reënboogbaai, Snapper Rocks en Froggiesstrand. Duranbahstrand is een van die wêreld se bekendste branderplankrystrande en word dikwels gereken as deel van Goudkusstad maar dit is eintlik oor die grens in Nieu-Suid-Wallis in Tweed Shire. Die amptelike naam vir die strand is Flagstaffstrand. Duranbah is ’n klein dorpie ongeveer 12 km suidwes van die strand maar die naam Duranbahstrand word deesdae aanvaar as korrek.

Daar is ook strande aan talle van die Goudkus se 860 km navigeerbare rivierwaterweë. Gewilde binnelandse strande sluit Southport, Buddsstrand, Marine Stadium, Currumbin Alley, die Tallebudgerariviermond, Jacobs Well, Jabiru-eiland, Paradisepunt, Harley Park Labrador, Santa Barbara, Boykambil en Evandalemeer in.

Australië se grootste professionele seelewensreddingsdienste om mense op die strand te beskerm en seeveiligheid in die gemeenskap te bevorder, is in die Goudkus. Die Queensland se Departement van Primêre Industrieë voer die Queenslandse Haaibeheerprogram (HBP) uit om swemmers teen haaie te beskerm. Haaie word aan die grootste swemstrande gevang deur nette en dryflyne met aas te gebruik. Selfs met die HBP in plek kom haaie soms op gepatrolleerde strande te lande. Lewensredders sal swemmers beveel om uit die water te gaan indien hulle voel dat dit onveilig is vir swemmers.

Die Goudkus se strande het noemenswaardige kuserosie ondergaan. In 1967 het ’n reeks van 11 siklone die meeste van die sand van die Goudkus se strande verwyder. Die Regering van Queensland het ingenieurs van die Tegniese Universiteit Delft in Nederland gewerf om advies te gee oor die stranderosie. Die Delftverslag is in 1971 gepubliseer en het ’n reeks werke geskets vir die Goudkus se strande insluitend die Waterweg, werke by Narrowneck wat uitgeloop het in die Noordelike Goudkusstrandbeskermingstrategie en werke aan die Tweedrivier wat gekulmineer het in die Tweedrivieringangsandomseilingsprojek.

Teen 2005 is die meeste van die aanbevelings van die Delftverslag van 1971 geïmplementeer. Goudkusstad het begin met die implementering van die Palmstrandbeskermingstrategie maar het heelwat opposisie vanuit die gemeenskap, wat ’n GEEN RIF protesveldtog gereël het, gekry. Die stadsraad van die Goudkus het hulle daartoe verbind om ’n oorsig van die strandbestuurspraktyke te voltooi om die Delftverslag op te dateer. Die Goudkus Kuslynbestuursplan sal deur organisasies soos die Omgewingsbeskermingsagentskap, Goudkusstad en die Griffith Sentrum vir Kusbestuur aangebied word. Goudkusstad belê ook in die kwaliteit en kapasiteit van die Goudkusoseaanweg wat volhoubare vervoer aan die Goudkus se strande bied.

Die stad word op plaaslike vlag geregeer deur die Goudkusstad Stadsraad, die tweede grootste plaaslike regering in die land na dié van Brisbanestad. Die oorsprong lê in twee plaaslike regerings wat tydens die verkiesing op 10 Junie 1949 gestig is, nl. die Suidkus wat Coolangatta met Southport en ’n gedeelte van Nerang versmelt het, en Albert Shire wat ’n groot deel van die omliggende omgewing ingeneem het. Op 23 Oktober 1959 is die Suidkus herdoop tot Goudkus en op 16 Mei 1959 is dit tot stadstatus verhef. Die moderne Goudkusstad is in 1995 geskep toe die bestaande stad met die Albert Shire saamgesmelt het. In 2008 het die Goudkus effens gekrimp toe die Regering van Queensland sy plaaslike regeringsgrense geherorganiseer het. Deur daardie stap is die Beenleigh en Eagleby-areas noord van die Albertrivier aan Loganstad afgestaan. Die Goudkusstad Stadsraad het 14 raadslede wat elk ’n afdeling van die stad verteenwoordig. Die Olimpiese atleet Ron Clarke is in 2004 verkies tot burgemeester van die Goudkus. Voormalige burgemeesters sluit Gary Baildon, Lex Bell, Ray Stevens, Ern Harley en Sir Bruce Small wat verantwoordelik was vir die ontwikkeling van talle van die kanaallandgoedere wat nou die tuiste van duisende inwoners van die Goudkus is.

Die Goudkusarea word op staatsvlak deur tien lede in die Wetgewende Vergadering van Queensland verteenwoordig. Die setels is soos volg ingedeel: Albert, Broadwater, Burleigh, Coomera, Currumbin, Gaven, Mudgeebara, Robina, Southport en Surfers Paradise. In die Australiese federasie word die Goudkus verteenwoordig deur drie lede in die Huis van Verteenwoordigers waarvan die setels Fadden (noordelik), Moncrief (sentraal) en McPherson (suidelik) is. Sommige westelike areas is deel van die Forde wat in die Scenic Rim-streek geleë is.



</doc>
<doc id="67400" url="https://af.wikipedia.org/wiki?curid=67400" title="Uranus se natuurlike satelliete">
Uranus se natuurlike satelliete

Uranus, die sewende grootste planeet in ons sonnestelsel, het 27 bekende mane, wat almal genoem is na karakters uit die werke van William Shakespeare en Alexander Pope. William Herschel het die eerste twee mane, Titania en Oberon, in 1787 ontdek. Nog mane is in 1851 deur William Lassell en in 1948 deur Gerard Kuiper ontdek. ’n Paar van die groot mane het planetêre massa, wat beteken hulle sou planete gewees het as hulle op hul eie om die son gewentel het.
Nog mane is van 1985 af ontdek, óf deur Voyager 2 óf deur middel van gevorderde teleskope op aarde.

Uranus se mane word in drie groepe verdeel: 13 binneste, 5 groot en 9 onreëlmatige mane. Die binneste mane is klein, donker voorwerpe met dieselfde eienskappe en oorsprong as Uranus se ringe. Die groot mane is groot genoeg om hidrostatiese balans te bereik het, en vier van die vyf wys tekens van inwendig-gedrewe prosesse soos canyon-formasies en vulkane op hul oppervlak. Die grootste een van die vyf, Titania, is 1 578 km in deursnee en die agtste grootste maan in die sonnestelsel – dit is sowat 20 keer so groot soos die Aarde se maan. Die onreëlmatige mane is in wentelbane ver van die planeet af.

Die mane word gelys volgens wentelperiodes, van kort tot lank. Mane wat groot genoeg is dat hulle oppervlakke ingeplof het tot ’n sferoïed, is in vet druk en het ’n ligblou agtergrond. Onreëlmatige mane met ’n prograde wentelbaan (in dieselfde rigting as Uranus s’n) het ’n liggrys agtergrond en dié met ’n retrograde wentelbaan (in ’n teenoorgestelde rigting) ’n donkergrys agtergrond.




</doc>
<doc id="67401" url="https://af.wikipedia.org/wiki?curid=67401" title="Koffiebeesklou">
Koffiebeesklou

Die Koffiebeesklou of Kalaharibauhinia ("Bauhinia petersiana") is 'n boom wat wydverspreid in die noordwestelike dele van Suid-Afrika voorkom. Alhoewel die boom spreiende bosse vorm word hulle ook dikwels klein boompies. Die gekreukelde kroonblare is 8 x 1 cm groot. Die peule is 15 x 5 cm en kronkel wanneer dit oopbars met 'n ontploffing. Thomas Bain het in sy dagboek genaamd "Goldfield Diaries" beskryf hoe hulle dié boom se sade gebruik het as 'n plaasvervanger vir koffie. In Engels staan die boom bekend as die "Kalahari Bauhinia".




</doc>
<doc id="67403" url="https://af.wikipedia.org/wiki?curid=67403" title="8 Canada Square">
8 Canada Square

8 Canada Square (ook bekend as die HSBC-toring) is 'n wolkekrabber wat in 2002 in Londen voltooi is. Die gebou het 'n hoogte van 200 meter en 45 verdiepings.


</doc>
<doc id="67405" url="https://af.wikipedia.org/wiki?curid=67405" title="Hidrostatiese ewewig">
Hidrostatiese ewewig

Hidrostatiese ewewig of hidrostatiese balans is ’n toestand waar die uitwerking van die swaartekrag op ’n volume vloeistof of gas gebalanseer word deur ’n drukgradiënt (’n krag in die teenoorgestelde rigting). So keer die drukgradiënt byvoorbeeld dat swaartekrag die Aarde se atmosfeer in ’n dun, digte dop ineendruk, terwyl swaartekrag keer dat die drukgradiënt die atmosfeer in die ruimte uitsprei.

Hidrostatiese ewewig het ook ander rolle in astrofisika en planetêre geologie. Dit is onder meer die kenmerk wat planete en dwergplanete onderskei van ander klein liggame in die sonnestelsel. Planete en dwergplanete is voorwerpe wat genoeg swaartekrag het om hulle in 'n ronde vorm te druk en hidrostatiese ewewig te laat bereik. So ’n liggaam is simmetries gerond in ’n sferoïed of ellipsoïed, waar enige onegaligheid op die oppervlak veroorsaak word deur die relatief dun, soliede kors. Daar is tans 32 sonnestelselvoorwerpe in hidrostatiese ewewig wat deur waarneming bevestig is (hulle word somes "planemo's" genoem), nog sewe wat feitlik seker is en nog sowat honderde wat ’n moontlikheid is.

In enige gegewe laag of skil van ’n ster is daar ’n hidrostatiese ewewig tussen die uitwaartse termiese druk van onder en die gewig van die materiaal wat van bo af inwaarts druk. Die isotropiese swaartekragveld druk die ster in die kompakste moontlike vorm. ’n Roterende ster in hidrostatiese ewewig is ’n afgeplatte bol tot op ’n sekere (kritieke) hoeksnelheid. ’n Uiterse voorbeeld van hierdie verskynsel is die ster Vega, wat ’n rotasieperiode van 12,5 uur het. Die gevolg is dat Vega sowat 20% groter by sy ewenaar as by sy pole is. ’n Ster met ’n hoeksnelheid van meer as die kritieke hoeksnelheid word ’n ongelyksydige ellipsoïed, en as dit nog vinniger roteer, is dit nie meer ’n ellipsoïed nie, maar peer- of eiervormig. Daarna kom nog vorms voor, hoewel vorms ná ongelyksydig nie stabiel is nie.

As die ster nabygeleë metgeselle met ’n groot massa het, is getykragte ook ter sprake en dit kan die ster in ’n ongelyksydige vorm verwring, terwyl sy blote rotasie dit ’n sferoïed sou gemaak het. ’n Voorbeeld hiervan is Beta Lyrae.

Die begrip hidrostatiese ewewig is ook belangrik in die bepaling of ’n hemelliggaam ’n planeet, dwergplaneet of klein Sonnestelselliggaam is. Volgens die definisie van ’n planeet wat in 2006 deur die Internasionale Astronomiese Unie aanvaar is, is een van die kriteria waaraan planete en dwergplanete moet voldoen dat hulle genoeg swaartekrag het om hul eie rigiditeit te bowe te kom en hidrostatiese ewewig aan te neem. So ’n liggaam sal gewoonlik die gedifferensieerde interieur en geologie van ’n wêreld (’n planemo) hê, hoewel liggame wat amper in hidrostatiese ewewig is, soos Vesta, ook gedifferensieer kan wees. Soms is die ewewigvorm ’n afgeplatte bol, soos met die Aarde die geval is. Die dwergplaneet Haumea is egter ongelyksydig weens sy vinnige rotasie.

Daar word geglo ysige voorwerpe met ’n deursnee van groter as rofweg 400 km is gewoonlik in hidrostatiese ewewig, terwyl kleineres nie is nie. Ysige voorwerpe het ’n kleiner massa vir hidrostatiese ewewig nodig as rotsagtige voorwerpe. Die kleinste liggaam in die Sonnestelsel wat in ’n bevestigde hidrostatiese ewewig is, is die dwergplaneet Ceres, op 945 km, en die grootste liggaam wat nie in ’n hidrostatiese ewewig is nie, is die ysige maan Iapetus, op 1 470 km.

Omdat sommige planete, dwergplanete en mane ongelyke oppervlakke het, is dié definisie in ’n mate buigsaam, maar ’n spesifieke manier om ’n voorwerp se vorm volgens hierdie standaard te bepaal is nog nie aangekondig nie. Plaaslike ongelykhede kan in pas wees met hidrostatiese ewewig. Die enorme basis van Mauna Kea het byvoorbeeld die omringende aarkors vervorm en platgedruk, sodat die algemene verspreiding van massa naby aan ’n ewewig is. Die grootte van die speling wat vir die definisie toegelaat word, kan die klassifikasie van Vesta beïnvloed. Dit het miskien solied geword terwyl dit in hidrostatiese ewewig was, maar dit is sedertdien in ’n groot mate misvorm deur groot impakte (dit is nou 572,6 × 557,2 × 446,4 km).



</doc>
<doc id="67408" url="https://af.wikipedia.org/wiki?curid=67408" title="Boskamhout">
Boskamhout

Die Boskamhout of Natalse kamhout ("Baphia racemosa") is 'n klein boompie wat in KwaZulu-Natal voorkom, gewoonlik in rivierwoude of aan woudrande. Die blare is enkelvoudig en die boom dra klein, wit blomme met 'n sterk geur wat 'n mens aan viooltjies laat dink. In Engels staan die boom bekend as die "Forest camwood".




</doc>
<doc id="67410" url="https://af.wikipedia.org/wiki?curid=67410" title="Waterkeurtjie">
Waterkeurtjie

Die waterkeurtjie ("Podalyria calyptrata"; ook bekend as keur, keurtjie, keurblom, en ertjiebos) is 'n klein, immergroen boompie. Hierdie spesie is endemies aan Suid-Afrika en kom in die Wes-Kaap voor. Op die SANBI-rooilys is dit as 'veilig' (LC) gelys. Dit is taamlik volop in die bergfynbos.

Die boom het 'n klein syagtige kappie, uit skubbe saamgestel, wat die blomkop bedek wat afval wanneer die blom oopgaan. Die blomme is welriekend en 2.5 cm in deursnee.

Die waterkeurtjie word alleen vir ornamentele doeleindes aangewend. Tuiniers verkies dit omdat dit maklik groei en bye, skoenlappers, en voëls na die tuin lok.




</doc>
<doc id="67413" url="https://af.wikipedia.org/wiki?curid=67413" title="Wildekastaiing">
Wildekastaiing

Die Wildekastaiing ("Calodendrum capense") is 'n boom wat varieer van klein tot groot; afhangend van hul habitat. Die boom groei meestal in woude en het enkelvoudige blare. In Engels staan die boom bekend as die "Cape Chestnut".




</doc>
<doc id="67419" url="https://af.wikipedia.org/wiki?curid=67419" title="Witysterhout">
Witysterhout

Die Witysterhout ("Vepris lanceolata") - voorheen "Vepris undulata" - is 'n boom wat naby die kus voorkom. In droë gebiede of in sandgrond naby die kus is die boom klein maar word groot in immergroen woude; tot 20 m hoog.




</doc>
<doc id="67424" url="https://af.wikipedia.org/wiki?curid=67424" title="Perdepis">
Perdepis

Perdepis ("Clausena anisata") – ook bekend as die perdebos – is 'n klein boompie wat voorkom aan die suid- en ooskus van Suid-Afrika tot in Mosambiek. Dit het saamgestelde blare wat ellipties gevormd is. Die blare gee 'n skerp geur af wanneer hulle gekneus of fyngedruk word. Volgens sommige mense is die reuk soos dié van die urine van 'n perd. Die boom dra wit blommetjies.





</doc>
<doc id="67426" url="https://af.wikipedia.org/wiki?curid=67426" title="Perdepram">
Perdepram

Perdepram ("Zanthoxylum davyi") - voorheen "Fagara davyi" - is 'n boom wat hoofsaaklik in bergwoude voorkom. Die onderskeidende kenmerk van die boom is die knopperige dorings op die stam. In Engels staan die boom bekend as "Forest knobwood" en die alternatiewe plaaslike naam is Bosknophout.





</doc>
<doc id="67431" url="https://af.wikipedia.org/wiki?curid=67431" title="Rutaceae">
Rutaceae

Rutaceae is die sitrus-familie wat hoort tot die orde "Sapindales". Die meeste plante van die familie het blare wat welriekende kliere bevat en 'n skerp reuk afgee wanneer dit fyngedruk word. Die kliere kan gesien word indien die blare teen die lig gehou word. Boegoe is ook deel van die familie. Wêreldwyd hoort daar 1000 spesies tot die familie waarvan 379 in Suider-Afrika voorkom en daarvan is 20 spesies bome.
Van die Suid-Afrikaanse spesies is:





</doc>
<doc id="67438" url="https://af.wikipedia.org/wiki?curid=67438" title="Kleinperdepram">
Kleinperdepram

Die Kleinperdepram ("Zanthoxylum capense") – voorheen "Fagara capensis" – is 'n klein boompie wat vertak en in 'n verskeidenheid habitats voorkom. In Engels staan die boom bekend as "Small knobwood". Die boom staan ook bekend as die Kleinknophout.




</doc>
<doc id="67446" url="https://af.wikipedia.org/wiki?curid=67446" title="Papierbaskanniedood">
Papierbaskanniedood

Die Papierbaskanniedood ("Commiphora marlothii") is 'n middelgroot boom wat voorkom in Limpopo. Dit verkies rotsagtige koppies of klipperige hellings om op te groei. Die dun bas is geel en dop in groot stukke af. Die boom het saamgestelde blare. Die blare is fluweelagtig en die rande is geskulp tot stomp getand.




</doc>
<doc id="67448" url="https://af.wikipedia.org/wiki?curid=67448" title="Doringkanniedood">
Doringkanniedood

Die Doringkanniedood ("Commiphora glandulosa"), ook bekend as die Groot gewone kanniedood, is 'n doringagtige struik of klein boom. Dit verkies sanderige grond en mopaniebosveld en kom noord van Gauteng voor; ook in die Lebomboberge, en noord van KwaZulu-Natal. Dit is volop in die Balule- en Pafurideel van die Krugerwildtuin.

Dit is 'n klein immergroen boom, word tot 6 m hoog met 'n digte, rofweg ronde kroon. Die stam is kort, reguit en redelik dik, soms met vertakkings reeds aan die laer deel. Die bas is donker grys, geelgrys tot groengrys en skilfer in klein papierdun vlokkies of selfs blokkies af.

Die blomme is klein, rooi en buisvormig en verskyn gewoonlik in September tot Oktober. Die vruggies is effens asimmetries (maksimaal 1.3 cm by 1 cm) en helderrooi van kleur wanneer ryp.




</doc>
<doc id="67450" url="https://af.wikipedia.org/wiki?curid=67450" title="Voyager 2">
Voyager 2

Voyager 2 is ’n ruimtetuig van 722 kg wat op 20 Augustus 1977 deur Nasa gelanseer is om die buitenste sonnestelsel en eindelik die ruimte tussen die sterre te bestudeer. Ná amper 35 jaar ontvang die tuig steeds roetinebevele en stuur data terug na Nasa se diepruimtenetwerk.

Dit is saam met sy sustertuig, Voyager 1, deel van die Voyager-program en is tans op ’n uitgebreide sending om die grense van die sonnestelsel te vind en bestudeer, onder meer die Kuiper-gordel, die heliosfeer en die ruimte tussen die sterre. Die primêre sending het op 31 Desember 1989 geëindig nadat dit die Jupiter-stelsel in 1979 verken het, die Saturnus-stelsel in 1981, die Uranus-stelsel in 1986 en die Neptunus-stelsel in 1989. Dit was die eerste ruimtetuig wat gedetailleerde inligting verskaf het van die buitenste gasplanete.

Die idee om ’n "groot toer" van die planete te doen, het in die 1960's ontstaan en Nasa het in die vroeë 1970's aan so ’n program begin werk. Dit het saamgeval met die oplyning van die planete, wat ’n sending na die buitewyke van die sonnestelsel met behulp van ’n nuwe tegniek, swaartekragslinger, moontlik gemaak het.

Daar is vasgestel dat swaartekragslinger ’n tuig in staat sal stel om die vier gasplanete (Jupiter, Saturnus, Uranus en Neptunus) te besoek met minder brandstof en ’n korter reistyd tussen die planete. Voyager 2 is aanvanklik beplan as Mariner 12 van die Mariner-program, maar weens besnoeiings is die sending afgeskaal om net verby Jupiter en Saturnus te vlieg en hernoem na die Mariner-Jupiter-Saturnus-sending. Namate die program gevorder het, is dit hernoem na Voyager omdat die tuig se ontwerp grootliks begin verskil het van dié van vorige Mariner-sendings.

Ná Voyager 1 se suksesvolle verbyvlug van Saturnus se maan Titaan, is Voyager 2 se sending uitgebrei om dit na Uranus en Neptunus ook te stuur en so die droom van die "groot toer" te verwesenlik.
Elke Voyager-ruimtetuig het ’n vergulde oudiovisuele skyf aan boord ingeval die tuig ooit deur intelligente bewoners van ander planetêre stelsels gevind word.

Die skywe bevat foto's van die Aarde en sy lewensvorme, ’n reeks wetenskaplike inligting, boodskappe van verskeie belangrike mense en ’n medley, "Sounds of Earth", wat die geluid van walvisse, ’n huilende baba, branders wat breek en ’n verskeidenheid musiek insluit.

Voyager 2 is op 20 Augustus 1977 van Kaap Canaveral gelanseer met ’n Titan IIIE/Centaur-lanseervoertuig. Twee weke later, op 5 September 1977, is Voyager 1 gelanseer. Dié het Jupiter en Saturnus egter vroeër bereik omdat Voyager 2 in ’n langer, ronder baan gelanseer is.

Voyager 2 het op 9 Julie 1979 op sy naaste aan Jupiter gekom, binne 570 000 km van die planeet se boonste wolke. Dit het ’n paar ringe om Jupiter ontdek, sowel as vulkaniese aktiwiteit op die maan Io.

Daar is ontdek dat die Groot Rooi Vlek ’n komplekse storm is wat antikloksgewys draai. Talle ander, kleiner storms is ook tussen die wolke gevind.

Die ontdekking van vulkaniese aktiwiteit op Io was seker die mees onverwagte ontdekking by Jupiter. Dit was die eerste keer dat aktiewe vulkane waargeneem is op ’n ander liggaam in die sonnestelsel. Saam het die Voyagers die uitbarsting van nege vulkane op Io waargeneem, en daar is bewyse dat daar tussen die twee tuie se verbyvlugte nog uitbarstings was.

Voyager 1 het op die maan Europa ’n groot aantal lyne waargeneem wat mekaar kruis. Wetenskaplikes het eers gedink dit is dalk diep krake. Die hoërresolusiefoto's van Voyager 2 het hulle verstom: die lyne het geen topografiese reliëf nie. Europa is inwendig aktief en daar word vermoed dit het ’n dun kors (minder as 30 km dik) waterys, wat moontlik op ’n oseaan van 50 km diep dryf.

Twee nuwe klein satelliete, Adrastea en Metis, is net buite die ring gevind. ’n Derde nuwe satelliet, Thebe, is tussen die wentelbane van Amalthea en Io gevind.

Op 26 Augustus 1981 was Voyager die naaste aan Saturnus. Terwyl hy agter die planeet was (soos gesien vanaf die Aarde) het die tuig Saturnus se boonste atmosfeer verken. Voyager 2 het gevind dat die temperatuur by die heel boonste drukvlakke (sewe kilopascal druk) 70 kelvin (−203 °C) was, terwyl dit by die diepste vlakke wat gemeet is (120 kilopascal) gestyg het tot 143 K (−130 °C).

Ná die verbyvlug van Saturnus het die kameraplatform vir ’n kort ruk probleme gegee en die uitbreiding van die sending na Uranus en Neptunus tydelik in gevaar gestel. Ingenieurs kon egter die probleem regstel en die sending kon voortgaan.

Op 24 Januarie 1986 het Voyager 2 op sy naaste aan Uranus gekom: 81 500 km van die boonste wolke af. Die tuig het ook die mane Cordelia, Ophelia, Bianca, Cressida, Desdemona, Juliet, Portia, Rosalind, Belinda, Perdita en Puck ontdek; die planeet se unieke atmosfeer bestudeer wat veroorsaak word deur sy as se kanteling van 97,8°; en Uranus se ringe bestudeer. Dié groot kanteling is vermoedelik vanweë ’n botsing met ’n ander planeetgrootte-voorwerp vroeg in die vorming van die sonnestelsel. Uranus se poolstreke is dus jare lank aan óf sonlig óf donkerte blootgestel en wetenskaplikes was nie seker wat om van Voyager 2 se data te verwag nie.

Voyager 2 het gevind een van die treffendste gevolge van Uranus se kanteling is die uitwerking op die agterste punt van die planeet se magneetveld. Dié is self gekantel teen sowat 60° van Uranus se draai-as. Die planeet se magnetiese agterste punt is deur Uranus se draaiing in ’n lang kurktrekkervorm gedraai wat die planeet volg.

Die maan Miranda, die binneste van die vyf groot mane, is een van die vreemdste liggame wat nog in die sonnestelsel waargeneem is. Foto's van Voyager 2 wys groot canyons van tot 20 km diep wat veroorsaak is deur geologiese verskuiwings, terras-lae en ’n mengsel van ou en jong oppervlakke. Volgens een veronderstelling bestaan Miranda dalk uit ’n hersamesmelting van materiaal nadat Miranda deur ’n gewelddadige impak in stukke geskiet is.

Uranus se nege ringe is ook bestudeer en daar is gevind hulle verskil grootliks van Jupiter en Saturnus s'n. Die ringstelsel kan baie jonk wees en het nie ontstaan in dieselfde tyd as die planeet nie. Die deeltjies wat die ring uitmaak, kan oorblyfsels wees van ’n maan wat opgebreek is.

Voyager 2 was op 25 Augustus 1989 die naaste aan Neptunus. Omdat dit die laaste planeet is wat die tuig kon besoek, het die sendingspan besluit om dit ook verby Triton, die grootste van Neptunus se oorspronklike twee bekende mane, te stuur om soveel inligting moontlik van Neptunus en Triton te versamel, ongeag die hoek waarteen Voyager 2 van daar af sou vlieg.

Terwyl hy in die omgewing was, het die tuig die "Groot Donker Vlek" afgeneem wat intussen verdwyn het, volgens waarnemings van die Hubble-ruimteteleskoop. Hoewel aanvanklik geglo is dat dit ’n groot wolk is, is later gereken dat dit ’n gat in Neptunus se sigbare wolkekombers was.

Neptunus se atmosfeer bestaan uit waterstof, helium en metaan. Die metaan in Neptunus se boonste atmosfeer absorbeer die rooi lig van die son, maar weerkaats die blou lig van die son terug die ruimte in. Dit is hoekom die planeet blou lyk.

Met die besluit van die Internasionale Astronomiese Unie om Pluto as ’n dwergplaneet te herklassifiseer, was die verbyvlug van Neptunus in 1989 die tydstip dat elke bekende planeet in die sonnestelsel minstens een keer deur ’n ruimtetuig besoek is.

Vandat sy interplanetêre sending verby is, is Voyager 2 nou op ’n interstellêre sending, waartydens Nasa probeer uitvind hoe die sonnestelsel daar uitsien buite die heliosfeer.

Die tuig is nie op pad na ’n spesifieke ster nie. Indien dit onveranderd aanbeweeg, sal dit verby Sirius beweeg wat op die oomblik sowat 2,6 parsek van die son af is en in sowat 296 000 jaar diagonaal na die son toe beweeg op ’n afstand van 1,32 parsek (4,3 ligjare).

Voyager 2 sal na verwagting swak radioboodskappe bly uitstuur tot minstens 2025, meer as 48 jaar ná sy lansering.




</doc>
<doc id="67452" url="https://af.wikipedia.org/wiki?curid=67452" title="Burseraceae">
Burseraceae

Van die Suid-Afrikaanse spesies is:




</doc>
<doc id="67453" url="https://af.wikipedia.org/wiki?curid=67453" title="Krinkhout">
Krinkhout

Die Krinkhout ("Securidaca longipedunculata") is 'n klein boompie wat wydverspreid voorkom in Afrika suid van die Sahara. In Suid-Afrika word dit aangetref in die noordelike en westelike dele van Limpopo. Die boom het kort, stywe takkies waaraan die blare, blomme en vrugte gedra word. Die blare is enkelvoudig en glad met 'n effense ingerolde rand. Die blomme wissel van pienk tot pers en is sowat 10 mm lank. Die vrug, 'n neut, is sowat 4 cm lank en het 'n vlerk. In Engels staan die boom bekend as die "Violet-tree".




</doc>
<doc id="67454" url="https://af.wikipedia.org/wiki?curid=67454" title="Polygalaceae">
Polygalaceae

Polygalaceae is die krinkhout-familie wat hoort tot die orde "Fabales". Daar is wêreldwyd 1000 spesies wat tot die familie hoort waarvan 200 in Suider-Afrika voorkom en slegs 5 is bome. Die meeste spesies in hierdie familie is kruide of struike en selfs die bome is klein. Al die spesies in die familie het die volgende eienskappe: die blomme lyk soos pronkertjies en hulle het 'n tweehokkige vrugbeginsel.
Van die Suid-Afrikaanse spesies is:




</doc>
<doc id="67455" url="https://af.wikipedia.org/wiki?curid=67455" title="Taiwannees">
Taiwannees

Taiwannese Hokkien (Chinees: 臺灣閩南語; Pe̍h-ōe-jī: "Tâi-oân Bân-lâm-gú"; ook Taiwannese Minnan), algemeen bekend as bloot Taiwannees (臺灣話; "Tâi-oân-oē" / 臺語; "Tâi-gú"), is die Hokkiense dialek van Min Nan soos dit deur omtrent 70% van die Taiwannese bevolking gepraat word. Die grootste linguistiese groep in Taiwan, waarin Hokkien as 'n inheemse taal beskou word, staan bekend as Hoklo of Holo (Hō-ló). Die korrelasie van taal met etnisiteit is oor die algemeen waar, maar is nie absoluut nie, aangesien sommige Hoklo net basiese Hokkien kan praat terwyl ander nie-Hoklo vlot Hokkien kan praat. Pe̍h-ōe-jī (POJ) is 'n gewilde ortografie vir hierdie Hokkien-variant. Taiwannese Hokkien is oor die algemeen eenders aan Amoy. Klein verskille kom slegs in die woordeskat voor. Nes Amoy is Taiwannese Hokkien gebaseer op 'n mengsel van Zhangzhou- en Quanzhou-spraak. Danksy die grootskaalse gewildheid van Hokkiense vermaaklikheidsmedia in Taiwan, het Taiwannese Hokkien gegroei tot die invloedrykste Hokkien-dialek van Min Nan, veral sedert die 1980's. Tesame met Amoy word die Taiwannese prestigedialek (gebaseer op die Tâi-lâm-dialek) as die Standaardhokkien geag.

Taiwanees vorm sedert 2017 saam met Chinees-Mandaryns, die Formosaanse tale en Hakka die amptelike tale van die Republiek China op Taiwan.


</doc>
<doc id="67457" url="https://af.wikipedia.org/wiki?curid=67457" title="Nasionale Dag van Switserland">
Nasionale Dag van Switserland

Die Nasionale Dag van Switserland word op 1 Augustus ter herdenking van die "Bundesbrief", die stigtingsdokument van die Switserse Konfederasie wat aan die begin van Augustus 1291 as 'n gemeenskaplike verdedigingsooreenkoms tussen drie sogenaamde oerkantons ("Urkantone") onderteken is.

Die Nasionale Dag word sedert 1891 dwarsoor Switserland herdenk en is 'n openbare vakansiedag. 1 Augustus as datum van die ondertekening van die "Bundesbrief" is egter nie histories oorgelewer nie; in die oorkonde word net vermeld dat dit aan die begin van Augustus 1291 onderteken is.

Alhoewel met die "Bundesfeier" die stigtingsoorkonde van 1291 herdenk word, is hierdie feesdag eers vanaf 1891 waargeneem. Hiervoor word deur geskiedkundiges twee oorsake aangevoer.

Eerstens is nog tot in die 19de eeu 'n ouer stigtingsdatum, 8 November 1307, herdenk wat deur Aegidius Tschudi (1505-1572) in sy onvoltooide Switserse kroniek "Chronicon Helveticum" oorgelewer is. Die stigtingsoorkonde van 1291, wat in Latyns geskryf is, was vir 'n lang tydperk onbekend. Dit is eers in die 18de eeu herontdek en in 1760 deur Johann Heinrich Gleser gepubliseer, maar destyds nog nie as stigtingsdokument beskou nie.

'n Tweede rede is dat eeufeesvierings vroeër gewoonlik nie waargeneem is nie. Mense het eerder feeste in jaarlikse ritmes gevier sonder om die historiese dieptes daarvan te peil en geskiedenis in tydruimtes te verdeel. Eers die moderniseringstendense van die 19de eeu en die ontwikkeling van natuurwetenskappe, wat daarmee gepaard gegaan het, het 'n histories-nasionale bewussyn by Switsers laat ontstaan waaraan deur eeufeesvierings uitdrukking gegee is.

Aanvanklik is belangrike veldslagte en die toetreding van kantons tot die Switserse Konfederasie herdenk. Kort voor 1891, die jaar waarin ook die hoofstad Bern sy stigting sou herdenk, het die idee posgevat om ook die 600-jaarfees van die Konfederasie te vier, met verwysing na die "Bundesbrief" van 1291. Vir meer behoudende Switserse burgers was 'n datum, wat met 'n regtelike staatsvorming verbind is, in elk geval meer aanvaarbaar as 1307, die jaar waarin 'n rewolusionêre sameswering plaasgevind het. Toe die 600-jaarfees in 1891 gevier is, is dit as 'n enkele gebeurtenis beskou, en daar was dus geen planne om die stigting van die Konfederasie in 'n jaarlikse ritme te herdenk nie.

Eers in 1899 het die Federale Raad 'n beroep op die kantons gedoen om saans op 1 Augustus alle kerkklokke te lui. Veral Switserse gemeenskappe in die buiteland, wat onder die indruk van die Franse feesvierings op 14 Julie ("Quatorze Juillet") of die viering van die Duitse keiser Wilhelm II se verjaardag op 27 Januarie gestaan het, het op só 'n waarnemingsdag aangedring. Vervolgens het ook ope vure soos die Augustusvure op bergpieke 'n sentrale bestanddeel van die feesvierings geword. Toesprake is gehou, lampionne in die nasionale kleure uitgehang en vuurwerk-vertonings gelewer.

In die nuwe nasionale mite, wat veral in die tyd van die Tweede Wêreldoorlog ontstaan het, is die "Bundesbrief" en 1 Augustus steeds meer met die plegtige eed verbind wat drie oorspronklike kantons - Uri, Schwyz en Unterwalden - op die Rütli-weiveld naby die meer Vierwaldstättersee afgelê het.

Die Nasionale Dag was oorspronklik geen openbare vakansiedag nie. Die feit, dat mense selfs op hul nasionale dag sou werk, is as 'n positiewe Switserse karaktertrek beskou. Enkele kantons het egter begin om 1 Augustus - of tenminste die namiddag daarvan - tot openbare vakansiedag te verklaar. 'n Politieke party, die Switserse Demokrate (SD), het ter geleentheid van die Nasionale Dag in 1991 'n volksinisiatief geloods om 1 Augustus tot openbare vakansiedag te verklaar. Op 26 September 1993 is dié voorstel in 'n referendum deur 83,8 persent van die uitgebragte stemme goedgekeur, en op 1 Julie 1994 is 1 Augustus dwarsoor Switserland amptelik tot nasionale vakansiedag verklaar (artikel 110 van die Switserse federale grondwet).

Op 1 Augustus word baie strate en geboue in Switserland met nasionale asook stads- en dorpsvlae versier. In die meeste munisipaliteite skryf die wet voor dat die federale vlag op openbare geboue, strate en pleine gehys moet word.

Elke munisipaliteit het sy eie tradisies ten opsigte van die nasionale feesviering wat gewoonlik in die namiddag of saans gehou word. Gebede vir volk en vaderland, die sing van die nasionale lied van Switserland (die "Switserse Psalm") en die lui van kerkklokke is meestal 'n vaste bestanddeel van die feesviering. In sommige dorpe word tradisionele klere gedra. Dikwels word 'n toespraak deur 'n openbare persoonlikheid gehou, en plaaslike musiekverenigings tree op. Die Nasionale Dag word daarnaas ook in alle Switserse ambassades in die buiteland gevier.

Teen skemertyd word lampionne uitgehang of deur kinders rondgedra, en orals in die land word vuurwerk-vertonings aangebied. Op talle bergpieke en heuwels word groot houtstapels, die sogenaamde Augustusvure, aan die brand gesteek. Sedert 1993 bied talle Switserse plase 'n sogenaamde 1 Augustus-maaltyd aan. In 2007 het 420 boerderye altesaam 200 000 gaste vir 'n groot ontbyt onthaal waartydens veral melk, müesli, vrugte, "Hefezopf" ('n soort gisgebak), 1 Augustus-rolletjies, kaas, wors en tuisgemaakte rösti bedien word. Hierdie spesiale ontbyt op 1 Augustus word deur die Switserse Boerevereniging ("Schweizerischer Bauernverband") gereël.

In sommige nedersettings, waaronder die tweetalige stad Biel/Bienne, vind die amptelike plegtighede reeds op die vooraand van 1 Augustus plaas. So word die Nasionale Dag in Basel amptelik saans op 31 Julie met onder meer 'n vuurwerk gevier.

Daar vind egter geen sentrale nasionale plegtigheid plaas nie. Die enigste nasionale feesviering word sedert 1942 jaarliks deur die "Schweizerische Gemeinnützige Gesellschaft (SGG)" op die Rütli, volgens historiese oorlewerings die geboorteplek van Switserland, gereël. Daarnaas lewer die Switserse bondspresident 'n plegtige toespraak wat deur televisie- en radiostasies landwyd uitgesaai word. Alle openbare televisiekanale beeldsaai die feesvierings, wat in 'n bepaalde munisipaliteit plaasvind, regstreeks as 'n gemeenskaplike program vir alle taalgebiede.

Saans om agtuur lui alle kerkklokke in Switserland 'n halfuur lank.


</doc>
<doc id="67458" url="https://af.wikipedia.org/wiki?curid=67458" title="William John Macquorn Rankine">
William John Macquorn Rankine

William John Macquorn Rankine (* 5 Julie 1820, † 24 Desember 1872) was 'n Skotse ingenieur en fisikus. Hy gewerk en uitgevoer verskeie wetenskaplike voorskotte aan die termodinamika.

Ter ere van sy betekenisvolle bydraes tot die termodinamiese, Rankine temperatuur skaal dra sy naam.


</doc>
<doc id="67459" url="https://af.wikipedia.org/wiki?curid=67459" title="Wierook">
Wierook

Wierook is 'n mengsel van aromatiese organiese stowwe, wat aangesteek kan word om 'n aangename soet geur in die lug te versprei. Wierook verwys ook soms na die hars van die wierookboom (Boswellia). Die oorspronklike betekenis van die woord "wierook" is "wyrook" (soos in gewyde rook).

Wierook word al sedert 1700 v.C. gebruik, heel waarskynlik as 'n reukoffer. Die doel van hierdie reukoffers was om die gode gunstig te stem. Die geur sal dan met die gepaardgaande rook en gebed die lug in styg. 'n Praktiese gebruik vir wierook is om die reuk van verrotte lug te verdryf. Die bloed en reste van die diere wat die Jode geoffer het, is met die deurdringende geur van wierook gemaskeer.

Wierook word meer as 'n honderd keer in die Bybel vermeld, vanaf die boek Eksodus in die Ou Testament, tot en met Openbaring.

In die Psalms verwys Dawid daarna as 'n offer voor God:

In die Evangelie volgens Matteus in het Nuwe Testament gee die drie konings wierook aan die pasgebore Jesus:

In die boek Openbaring gebruik die engele wierook voor God in die hemel:


</doc>
<doc id="67462" url="https://af.wikipedia.org/wiki?curid=67462" title="Hars">
Hars

Hars is 'n taai, klewerig, plantaardig produk wat hoofsaaklik van naaldbome geoes word. Daar bestaan ook kunsmatige stowwe wat "hars" genoem word. Voorbeelde van sulke kunshars is: polyurethaan-hars en epoxy-hars.

Hars word soms met gom verwar. Die verskil is dat hars oplosbaar is in alkohol, gom daarteen is oplosbaar in water.

Van die produkte wat van hars vervaardig word sluit in:

Sommige natuurharse soos skellak en Oosterse lak word reeds baie lank gebruik en die terminologie (lak, vernis, hars, balsem, ensovoorts) dateer van oudsher. Dit word egter nie altyd konsekwent vir natuurharse gebruik nie, maar ook vir sommige kunsslowwe. 

Hars is 'n produk wat deur sommige houtgewasse soos dennebome afgeskei word wanneer hulle beskadig word. Die hars is aanvanklik vloeibaar, maar verhard vinnig onder die invloed van lug. Daardeur beskerm die hars die boom teen die indringing van skimmel en dies meer. 

By die verharding van hars vind talle chemiese omsettings soos polimerisasie en oksidasie plaas. Die stewige stof word gewoonlik hars of vernis genoem. Tegnies word 'n onderskeid gemaak tussen lakvernis (kortweg lak genoem) en chemiese vernis. Lak word hard vanweë die verdamping van ŉ oplosmiddel, terwyl chemiese vernis hard word vanweë chemiese omsetting. Kunsstowwe wat deur chemiese reaksies verhard raak, word dikwels ook kunshars genoem. 

Onder natuurhars word drie soorte onderskei, naamlik:

- Wateroplosbare hars, soos gom, wat uit suikers opgebou is; lak word nie by die verwerking van gom verkry nie.

- Alkoholoplosbare hars, soos balsem, terpentyn en skellak.

- Olie-oplosbare hars, soos barnsteen, Oosterse lak, kolofonium en kopalhars; almal bestaan uit die sogenaamde koolwaterstowwe (C- en H-verbindings).

Alkoholoplosbare hars word van die balsemspar ("Abies balsamea") verkry en dikwels kanadabalsem genoem. Dit bly vloeibaar in die aanwesigheid van die esters van bensoë- en kaneelsuur en word vir die hegting van lense gebruik omdat dit dieselfde brekingsindeks as glas het. Olie-oplosbare hars bly vloeibaar in die aanwesigheid van olies soos terpentynolie. 

Dergelike produkte word verkry uit bome soos die lariksboom ("Larix decidua"), die silwerspar ("Abies elba") en die sparden ("Pinus pinaster"). Venesiaanse lak is van die lariksboom afkomstig en is die hoofbestanddeel van seëllak. Dit voldoen goed aan die vereistes wat vir seëllak gestel word, naamlik dat dit maklik moet smelt by verhitting en hard moet wees sodat dit nie maklik afslyt nie. 

Die seëllak word met pigmente van sinnaber (HgS) gekleur, waardeur dit die kenmerkende rooi kleur verkry. Ander bestanddele wat vir seëllak gebruik kan word, is byewas, skellak en kolofonium. Mastik word uit die "Pistacia"-boom verkry, wat inheems is in die Middellandse See-gebied. Dit word byvoorbeeld vir die afdekking van skilderye gebruik. Kolofonium (vioolhars) is uit die suide van die VSA afkomstig en word uit 'n denneboom ("Pinus" "palustris") verkry. 

Een van die produkte is gomhars, wat verkry word deur die bas te sny en die gom uit te tap. Die hars word dan verhit, waardeur terpentyn ontsnap en die hars agterbly. Houthars word verkry deur dennehout te maat en dit met ŉ oplosmiddel te behandel. Die hars is baie hard en raak klewerig by verhitting. Deur die bindings in die koolwaterstofskelet kan die hars net as lynolie in die lug verhard. Barnsteen is versteende hars wat ontstaan het uit harse wat lank gelede in die grond beland het. As gevolg van geologiese prosesse is dit omgesit in 'n harde, onoplosbare, nie-smeltbare produk. Dit word uit Oos-Europa verkry en as siersteen gebruik.

Oosterse lak word in China en Noord-Amerika uit die vernisboom ("Rhus vernicifera") gewin. Later is die bome egter ook in Japan gekweek en daar is feitlik geen verskil tussen Chinese en Japanse lak nie. Vir die bereiding van die lak word die bome se bas gedeeltelik gestroop en die melkagtige sap opgevang. 

Die sap word ingedamp en gesuiwer, waarna dit gekleur word. Die hars verhard in vogtige lug in die afwesigheid van lig. Dit word deur die Oosterlinge gekleur en vir die versiering van hout en vase gebruik.

Skellak is van dierlike oorsprong. Dit is 'n afskeidingsproduk van die lakskildluis ("Laccifera lacca"), wat op sommige soorte wildevyebome ("Ficus" "laceifera") voorkom. Die takkies van die boom raak mettertyd oordek met 'n klewerige laag wat deur die luise afgeskei word. 

Die takkies word versamel en die kleeflak met behulp van 'n oplosmiddel verwyder, waarna dit verder met water behandel word. By die behandeling kom 'n rooi kleurstof (lakrooi) vry, wat verwyder word. Die oorblywende lak word gesmelt, gefiltreer en afgekoel. Die kleur hiervan wissel van liggeel tot donkerbruin en die lak word soms gebleik om wit skellak te verkry. Skellak word vir die behandeling van hout gebruik, en is verder ŉ goeie isolator van elektrisiteit.



</doc>
<doc id="67463" url="https://af.wikipedia.org/wiki?curid=67463" title="Mirre">
Mirre

Mirre is die hars van verskillende soorte "Commiphora", soos "C. momol", "C. myrrha" en "C. abbyssina". Die ruwe hars word deur middel van stoomdistillasie bewerk. Die eindresultaat is 'n dik liggeel olie met 'n warm, kruidagtige, soeterige en rokerige geur. As dit brand bring mirre 'n sterk geur voort.


</doc>
<doc id="67465" url="https://af.wikipedia.org/wiki?curid=67465" title="Voëlsitboom">
Voëlsitboom

Die Voëlsitboom ("Antidesma venosum") is 'n klein, immergroen boompie wat aan die ooskus van Suid-Afrika, noord van Oos-Londen tot by Mosambiek voorkom. Manlike en vroulike blomme word op verskillende bome geproduseer en het 'n onaangename reuk. Die vrugte kom voor in trossies van ongeveer 10 cm lank. Elke vrug is sowat 8 x 4 mm groot en vlesig. Die vrugte is groen wanneer hulle jonk is en word later helderrooi en uiteindelik perserig-swart.




</doc>
<doc id="67467" url="https://af.wikipedia.org/wiki?curid=67467" title="Mitserie">
Mitserie

Die Mitserie ("Bridelia micrantha") is 'n klein tot middelgroot boom wat voorkom aan die ooskus van Suid-Afrika noordwaarts vanaf Oos-Londen en in die hele tropiese Afrika en op Réunion. Die boom groei in rivier- en moeraswoude of op vogtige plekke in die bosveld. Die vrugte is soet en eetbaar en is ongeveer 8 mm in deursnee. Die blare het are wat amper parallel na die rande toe loop. In Engels staan die boom bekend as "Mitzeerie".




</doc>
<doc id="67468" url="https://af.wikipedia.org/wiki?curid=67468" title="Herbert von Karajan">
Herbert von Karajan

Herbert von Karajan was 'n Oostenrykse dirigent wat op 5 April 1908 in Salzburg gebore is, en op 16 Julie 1989 in Anif, naby Salzburg oorlede is. Hy word allerweë as een van die voorste dirigente van die twintigste eeu beskryf en word nouste verbind met die Berliner Philharmoniker, die orkes waarvan hy vir 34 jaar musiekdirekteur was. Hierdie vennootskap tussen dirigent en orkes het tot honderde opnames gelei en 'n unieke klank aan die Berliner Philharmoniker verleen. Karajan was ook nou verbind met die "Wiener Philharmoniker" en die Salzburg-fees.

Karajan was ‘n wonderkind op die klavier en het by die Mozarteum in Salzburg studeer. Hy het in 1929 in Salzburg sy professionele buiging as dirigent gemaak, en was later die jaar in die hoedanigheid aangestel in Ulm, Duitsland. Hy het tot 1934 in Ulm gebly, toe hy as Kapellmeister te Agen aangestel was. Karajan was in Agen tot 1941, en het gedurende die tydperk ook van tyd tot tyd die Berlynse Staatsopera gedirigeer. Hy het in 1944 na Italië gevlug. Karajan het in 1948 bygedra tot die stigting van die Londen Filharmoniese Orkes, en in 1955 het hy musiekdirekteur van die Berliner Philharmoniker geword. 
Karajan was van 1933 tot 1942 ‘n lid van die Nasionaal-Sosialistiese Duitse Arbeidersparty gewees. Hy was na die Tweede Wêreldoorlog deur ‘n Geallieerde tribunal vrygespreek van enige aanspreeklikheid, maar in 1955 was sy Amerikaanse buiging deur openbare protesoptrede voorafgegaan. Hy het kort daarna hoofdirigent van die Weense Staatsopera (van 1956 tot 1964 musiekdirekteur) en van die Salzburg-fees, ‘n jaarlikse musiekfees waarmee hy regdeur sy latere loopbaan geassosieer sou word, geword. Hy was ook hoofdirigent by La Scala, Milaan, en ‘n gas-dirigent by die New York Filharmoniese Orkes. In 1967 het Karajan die Salzburgse Paas-fees gestig. Hy het van 1969 tot 1970 die Orchestre de Paris gedirigeer en in 1977 na die Weense Staatsopera teruggekeer. Die Berliner Philharmoniker het regdeur hierdie verbintenisse die sentrum van Karajan se musikale aktiwiteite gebly, alhoewel ‘n reeks meningsverskille na 1982 vervreemding tussen die orkeslede en Karajan veroorsaak het. Hy het in April 1989, slegs ‘n paar maande voor sy afsterwe, uit die posisie bedank. Karajan se interpretasies was noemenswaardig om hul presisie en objektiwiteit. In die 1970’s en 1980’s was sy werk egter gekarakteriseer deur ‘n meer persoonlike styl. Hy was een van die mees gerekende internasionale musikale figure van die middel 20ste eeu. 



</doc>
<doc id="67469" url="https://af.wikipedia.org/wiki?curid=67469" title="Boskoorsbessie">
Boskoorsbessie

Die Boskoorsbessie ("Croton sylvaticus") is 'n redelike groot boom wat voorkom aan die kus van KwaZulu-Natal en verder noordwaarts. Die bas is glad wanneer die boom jonk is en word mettertyd grof en vol patrone. Die blom-aar bestaan meestal uit manlike blomme met een of twee vroulik blomme naby die basis. Die vrugte is drielobbig en sowat 1 cm in deursnee. In Engels staan die boom bekend as die "Forest croton".




</doc>
<doc id="67471" url="https://af.wikipedia.org/wiki?curid=67471" title="Laventelkoorsbessie">
Laventelkoorsbessie

Die Laventelkoorsbessie ("Croton gratissimus") is 'n boom wat voorkom in Noord-Wes, Gauteng, Limpopo, Mpumalanga, die noorde van Namibië en Botswana, die weste van Zimbabwe en suidoos Mosambiek. In Engels staan die boom bekend as die "Lavender croton".

Die tweede variëteit het sterhare (d.w.s. radiaal georiënteerde trigome) aan die blare se bokante, en word aangetref in Zimbabwe, Botswana en verre noordelike Suid-Afrika.




</doc>
<doc id="67472" url="https://af.wikipedia.org/wiki?curid=67472" title="Duikerbessie">
Duikerbessie

Die Duikerbessie ("Sapium integerrimum") is 'n klein bladwisselende boom wat in die Oos-Kaap en KwaZulu-Natal voorkom. Die manlike en vroulike blomme word op dieselfde aar gedra. Die vrugte bestaan uit 'n drielobbige, houtagtige kapsule, ongeveer 1.5 cm in deursnee. Elke lob het twee horings en die vrug word oranje wanneer dit ryp word. In Engels staan die boom bekend as die "Duiker-berry tallow-tree".




</doc>
<doc id="67473" url="https://af.wikipedia.org/wiki?curid=67473" title="Euphorbiaceae">
Euphorbiaceae

Euphorbiaceae is die naboom-familie wat hoort tot die orde "Malpighiales". Hierdie is 'n groot familie en in Suid-Afrika is die bekendste genus "Euphorbia", die vetplantagtige, melkerige, doringe plante. Die plante word dikwels verkeerdelik kaktusse genoem. Lede van die familie word herken aan die drie-lobbige vrugte, enkelvoudige blare en melkerige sap wat afgeskei word wanneer dit beskadig word. Die sap kan soms ook giftig wees. Wêreldwyd hoort daar 7,500 spesies tot die familie waarvan ongeveer 400 in Suider-Afrika voorkom en 100 is bome.
Van die Suid-Afrikaanse spesies is:




</doc>
<doc id="67474" url="https://af.wikipedia.org/wiki?curid=67474" title="Naboom">
Naboom

Die Naboom ("Euphorbia ingens") is 'n kaktus-agtige boom met 'n kort dik stam en enorme takke. Die sukkulente boom kom volop in Limpopo, asook in Mpumalanga voor en die naam van die dorp Naboomspruit verwys na hul aanwesigheid daar. Die takke het gewoonlik vier of vyf vlerke. Dit het 'n taai, wit, melkagtige sap wat uiters giftig is en intense irritasie en blase op die vel veroorsaak. As dit in die oë beland kan dit permanente blindheid tot gevolg hê.

Swart inboorlinge langs die Limpopo het die melk tradisioneel gebruik om vis mee te vang. Bondels gras is in die melk geweek en in die rivier gegooi. Dit verlam die visse en hulle begin na 'n ruk lewend bo die water te dryf.

Die heuning van die blomnektar van die naboom word noorsheuning genoem. Dit brand die mond kwaai as die heuning geëet word. Die brand vererger sodra water gedrink word.

Volgens oorlewering het die Zoeloe-koning Dingaan op 'n troon onder 'n naboom gesit toe Piet Retief en sy honderd manskappe in 1838 aangeval en vermoor is.

Die boom lyk baie soos die nagblom.




</doc>
<doc id="67475" url="https://af.wikipedia.org/wiki?curid=67475" title="Riviernaboom">
Riviernaboom

Die Riviernaboom ("Euphorbia triangularis") is 'n doringrige, vetplantagtige, kandelaaragtige boom wat tot 18 m hooh word. Die boom kom aan die ooskus van Suid-Afrika voor, noord van Port Elizabeth tot by Mosambiek.




</doc>
<doc id="67479" url="https://af.wikipedia.org/wiki?curid=67479" title="Suzaan van Biljon">
Suzaan van Biljon

Suzaan van Biljon (gebore 26 April 1988 in Bloemfontein) is 'n Suid-Afrikaanse swemmer. Sy verteenwoordig haar vaderland by die Olimpiese Somerspele van 2008 en 2012. Vanaf Junie 2009 hou sy beide die Afrika- en Suid-Afrikaanse rekords. Sy is verbonde aan TuksSport by die Universiteit van Pretoria.

Tydens die Olimpiese Somerspele van 2012 breek Van Biljon Penny Heyns se Suid-Afrikaanse rekord (2:23,64) van 13 jaar in die halfeindstryd van die 200-borsslag. Sy eindig derde in 'n tyd van 2:23,21 om vir die finaal te kwalifiseer en het haar beste tyd met twee sekondes verbeter. Sy kon egter nie hierop voortbou nie en eindig sewende in die eindstryd.



</doc>
<doc id="67480" url="https://af.wikipedia.org/wiki?curid=67480" title="Bosveldkandelaarnaboom">
Bosveldkandelaarnaboom

Die Bosveldkandelaarnaboom ("Euphorbia cooperi") is 'n boom wat tot 7 m hoog kan word, gewoonlik met 'n kaal stam van 3 m aan die onderkant. Die boom kom aan die kus van KwaZulu-Natal, Limpopo en Zimbabwe voor. Die boom is kandelaarvormig, lyk soos 'n sukkulent en die onderste takke val elke jaar af. Die melksap het 'n skerp reuk.




</doc>
<doc id="67481" url="https://af.wikipedia.org/wiki?curid=67481" title="Sami Hyypiä">
Sami Hyypiä

Sami Tuomas Hyypiä (Fins: [ˈsɑmi ˈhyːpiæ]; * 7 Oktober 1973 in Porvoo) is 'n afgetrede Finse sokkerspeler wat hom as afrigter bekwaam het. Op 1 April 2012 is hy as afrigter van die Duitse sokkerklub Bayer 04 Leverkusen aangestel.


</doc>
<doc id="67482" url="https://af.wikipedia.org/wiki?curid=67482" title="Euphorbia">
Euphorbia

Euphorbia is 'n genus wat behoort tot die familie "Euphorbiaceae". Meer as 2000 spesies hoort tot die genus en hulle word hoofsaaklik in die warmer gedeelte van die wêreld aangetref. Daar kom sowat 200 spesies in Suid-Afrika voor waarvan slegs 14 bome is. Die plante lyk baie soos kaktusse en word maklik daarmee verwar. Alle "Euphorbia" spesies produseer 'n melkerige sap wat giftig is. Die veroorsaak irritasies of blasies op die vel indien dit daarmee in aanraking kom. Dit kan ook blindheid veroorsaak indien dit in die oë kom. Die Poinsettia ("Euphorbia pulcerrima") is 'n bekende spesie; dit kom eindelik vanaf Meksiko.






</doc>
<doc id="67484" url="https://af.wikipedia.org/wiki?curid=67484" title="Croton">
Croton

Croton is 'n genus wat behoort tot die familie "Euphorbiaceae". Die blare van plante van die "Croton"-genus is spiraalagtig gerangskik en die blare het klein skubbe of hare aan die onderkant. Daar is gewoonlik twee kliertjies op die midrif waar die blaar en blaarsteel ontmoet. Die kliertjies lyk soos 'n by se angel.

Van die Suid-Afrikaanse spesies is:




</doc>
<doc id="67485" url="https://af.wikipedia.org/wiki?curid=67485" title="Pendoring">
Pendoring

Die Pendoring ("Gymnosporia buxifolia") - voorheen ("Maytenus heterophylla") - is 'n struik of klein boompie wat wydverspreid voorkom. Die jong takke is geel en word later ligbruin, dikwels met swelsels. Die dorings is skerp, redelik dik en is 3 –4 cm lank en kan tot 10 cm lank word. Die boom staan ook bekend as die "Gewone pendoring".




</doc>
<doc id="67487" url="https://af.wikipedia.org/wiki?curid=67487" title="Sybas">
Sybas

Die sybas ("Maytenus acuminata") is 'n klein boompie wat wydverspreid voorkom. Dit het gegroefde takke. Die blare is dik, glansend en leeragtig met rubberagtige, elastiese drade wat die blaardele aanmekaar hou wanneer dit geskeur is. Die enigste ander boom wat dieselfde eienskap het is die valssybas.




</doc>
<doc id="67488" url="https://af.wikipedia.org/wiki?curid=67488" title="Bossaffraan">
Bossaffraan

Die Bossaffraan ("Elaeodendron croceum") - voorheen "Cassine papillosa" - is 'n immergroen plant wat as 'n struik of 'n klein boompie voorkom. Dit groei vanaf seevlak tot by ongeveer 900 m bo seevlak. Die boom se bas is grys en dun en dikwels met mos bedek. Die helder-oranje binnebas skyn op plekke deur. Die blare blink, teenoorstaande en het skerp tande langs hul rande.




</doc>
<doc id="67489" url="https://af.wikipedia.org/wiki?curid=67489" title="Boslepelhout">
Boslepelhout

Die boslepelhout of Kaapse saffraan ("Cassine peragua") is 'n plant wat as struik of klein boompie voorkom. Dit groei in verskeie habitats aan die suid- en ooskus van Suid-Afrika. Die vrugte is 5 mm in deursnee en is donkerpers wanneer dit ryp is. Gedurende die laat 17de eeu is groot skeplepels van die hout gemaak. Daar is twee subspesies:




</doc>
<doc id="67492" url="https://af.wikipedia.org/wiki?curid=67492" title="Rooipendoring">
Rooipendoring

Die Rooipendoring ("Gymnosporia senegalensis") - voorheen "Maytenus senegalensis" - is 'n klein boompie wat voorkom in KwaZulu-Natal en die noordelike dele van Suid-Afrika en is ook volop in die Nasionale Kruger Wildtuin waar dit eerder as 'n struik groei. Die boom se takke is reguit en bewapen met tot 4 cm lange dorings. Die blare is blougroen en die rande is fyn getand. Die boom dra roomwit, wit of groenerige wit blomme van ongveer 4 mm in deursnee in oorvloed. Die bloeisels val egter redelik maklik af en dan lyk dit soos confetti onder die boom daarom staan die boom bekend as die "Confetti spikethorn" in Engels.




</doc>
<doc id="67494" url="https://af.wikipedia.org/wiki?curid=67494" title="Kokoboom">
Kokoboom

Die Kokoboom ("Maytenus undata") is 'n plant wat as 'n struik of 'n boom kan groei. Die boom kom wydverspeid voor in die Oos-Kaap, KwaZulu-Natal, oostelike Vrystaat, Gauteng, Noordwes, Mpumalanga, Limpopo en eSwatini. Dit kom ook voor in die oostelike gedeelte van Zimbabwe. In die oop wêreld groei die plant as 'n struik en in woude word dit 'n boom van tot 10 m hoog. Die blare se kleur wissel van liggroen tot donkergroen en het soms 'n wit poeieragtige waslaag op een of aan beide kante. Die blaarrande is duidelik getand en elke tand het 'n klein, harde donkerbruin kliertjie aan die punt.




</doc>
<doc id="67497" url="https://af.wikipedia.org/wiki?curid=67497" title="Celastraceae">
Celastraceae

Celastraceae is die saffraan-familie wat hoort tot die orde "Celastrales". Die familie is taamlik groot met 70 genera in die warmer gedeeltes wêreldwyd en daar is 18 genera in Suid-Afrika.

Van die Suid-Afrikaanse spesies is:




</doc>
<doc id="67498" url="https://af.wikipedia.org/wiki?curid=67498" title="Maytenus">
Maytenus

Maytenus is 'n genus wat behoort tot die familie "Celastraceae". Plante van die genus het nie dorings nie. Die blare is enkelvoudig en spiraalvormig gerangskik en die blomme is tweeslagtig. Die vrugte is byna rond en tot 10 mm in deursnee en bars oop wanneer hulle ryp is. Dan word sade ontbloot wat gedeeltelik of heeltemal met 'n dun oranje of wit "doppie" of aril bedek is.

Van die Suid-Afrikaanse spesies is:




</doc>
<doc id="67499" url="https://af.wikipedia.org/wiki?curid=67499" title="Gymnosporia">
Gymnosporia

Gymnosporia is 'n genus wat behoort tot die familie "Celastraceae". Plante van die genus het dorings.

Van die Suid-Afrikaanse spesies is:




</doc>
<doc id="67509" url="https://af.wikipedia.org/wiki?curid=67509" title="Lusern">
Lusern

Lusern ("Medicago sativa") is 'n meerjarige plant. Na gelang van die variëteit en klimaat kan dit vyf tot twaalf jaar oud word. Met 'n hoogte tot 1 m en trossies klein blou blomme lyk dit baie soos die Klawer ("Trifolium"). Die plant het 'n diep en sterk ontwikkelde wortelstelsel wat tot 4,5 m kan uitstrek. Dit help die plant om tydelike droogtes te oorleef.

Lusern is inheems aan Europa en word wêreldwyd as veevoer verbou.



</doc>
<doc id="67510" url="https://af.wikipedia.org/wiki?curid=67510" title="Meerjarige plant">
Meerjarige plant

'n Meerjarige plant is 'n saadplant wat meer as een keer tydens sy lewe kan bloei, en langer as twee jaar leef. Sommige meerjarige plante bloei eers na 'n paar jaar vir die eerste keer. Meeste bome en struike is meerjarige plante.

Plante wat net vir een jaar leef word "eenjarige plante" genoem, terwyl plante wat twee jaar leef "tweejarige plante" genoem word.


</doc>
<doc id="67529" url="https://af.wikipedia.org/wiki?curid=67529" title="Sizwe Ndlovu">
Sizwe Ndlovu

Sizwe Ndlovu (24 September 1980 - ) is 'n Suid-Afrikaanse Olimpiese roeier wie se span in die 2012 Olimpiese Somerspele 'n goue medalje in die liggewig viermanspan roeikompetisie verower het. Ndlovu roei vir Tuks en het 'n graad in Sportwetenskap. Sy span het ook 'n silwermedalje in o.23-wêreldbyeenkoms in 2002 gewen.

"Goud! Goud! Goud!" Beeld 3 Augustus 2012


</doc>
<doc id="67532" url="https://af.wikipedia.org/wiki?curid=67532" title="Sarah Stevenson">
Sarah Stevenson

Sarah Diana Stevenson (gebore 30 Maart 1983, Doncaster) is 'n Britse Taekwondo-atleet vanaf Bentley naby Doncaster in Engeland.

Stevenson eindig vierde tydens haar Olimpiese debuut in 2000. Tydens die Spele van 2008 wen sy 'n brons medalje nadat 'n beoordelingsfout reggestel is. Dit maak haar die eerste Brit om 'n medalje in die sport te verower. Sy wen goud tydens die 2012 Olimpiese Kwalifiseering ten spyte daarvan dat haar hand gebreek is.

Tydens die openingseremonie van die Olimpiese Somerspele van 2012 het Stevenson die Olimpiese eed namens die atlete afgelê.


</doc>
<doc id="67534" url="https://af.wikipedia.org/wiki?curid=67534" title="Koeboebessie">
Koeboebessie

Die Koeboebessie ("Mystroxylon aethiopicum") - voorheen "Cassine aethiopica" - is 'n plant wat wissel van 'n groot bos tot 'n middelgroot boom. In Engels staan die boom bekend as die "Kooboo-berry" of "Bushveld cherry". Die boom kom voor aan die suidkus van Suid-Afrika vanaf Mosselbaai, die ooskus, noorde van Gauteng en Noordwes, Mpumalanga, Limpopo en sentraal Zimbabwe. Die vrugte is tot 2 cm lank en eetbaar en soet. Die blaarrand is getand met 'n klein, bruin kliertjie aan die punt van elke tand.




</doc>
<doc id="67535" url="https://af.wikipedia.org/wiki?curid=67535" title="Verskietende ster">
Verskietende ster

Verskietende ster is ’n Afrikaanse rolprent wat op 22 April 2016 vrygestel is. Die storie is deur Stefan Enslin geskryf. Darrel Roodt het die regie behartig.

Die rolprent is 'n drama-kunsfliek. Dit het 'n ouderdomsperk van 10–12 jaar (ouerleiding word aanbeveel).


Phillip Schuman, 'n 13-jarige klaviergenie, word vergelyk met die klaviermaestro Ludwig van Beethoven. Sy fisieke grootte tel teen hom en hy lyk glad nie soos 'n seuntjie van sy ouderdom moet lyk nie.

Sy pa, Tomas Schuman, is die eienaar van 'n familiebesigheid wat hy teen sy wil oorgeneem het en, net soos Phillip, is hy ook gebore met 'n talent vir musiek.

Phillip word raakgesien deur die nuwe musiekvakadviseur en word kort voor lank teen Tomas se wil vir ekstra klavierlesse genooi. Max probeer sorg dat Phillip se talent nie verlore gaan nie, al beteken dit ook om die reëls te breek.



</doc>
<doc id="67536" url="https://af.wikipedia.org/wiki?curid=67536" title="Sapindaceae">
Sapindaceae

Sapindaceae is die lietsjie-familie wat hoort tot die orde "Sapindales". Die familie bestaan wêreldwyd uit meer as 2000 spesies waarvan 30 in Suider-Afrika voorkom en almal is bome.

Die bekendste lid van die familie is die Lietsjie ("Litchi chinesis") wat uit China ingevoer is en vir sy vrugte gekweek word. Hierdie familie se genera verskil baie met betrekking tot blomme, vrugte en blare.

Van die Suid-Afrikaanse spesies is:




</doc>
<doc id="67540" url="https://af.wikipedia.org/wiki?curid=67540" title="Malvaceae">
Malvaceae

Malvaceae is die hibiskus- en katoenfamilie wat hoort tot die orde "Malvales". Die bekendste en ekonomies belangrikste spesie van die familie is die wildekatoen ("Gossypium herbaceum"). Daar is 2300 spesies wat behoort tot die familie. Daarvan kom 280 plaaslik voor waarvan 50 bome is.

In Suid-Afrika is die bekendste spesies die tuinstruik genus "Hibiskus" wat uit die Verre Ooste ingevoer is. Slegs een spesie van die genus "Hibiscus" word 'n klein boompie.

Die Kremetart, genus "Adansonia", hoort ook tot die familie.

Plante van die familie het enkelvoudige en gelobde blare wat drie- tot sewe-arig is vanuit die basis. Die blomme is helder en aanskoulik en verander dikwels van kleur namate hulle volwasse raak. Daar steek 'n meeldraadbuis voor by die blom uit.

Van die Suid-Afrikaanse spesies is:

Spesies in ander lande:




</doc>
<doc id="67541" url="https://af.wikipedia.org/wiki?curid=67541" title="NG gemeente Victoria-Wes">
NG gemeente Victoria-Wes

Die NG gemeente Victoria-Wes is 'n gemeente van die Nederduitse Gereformeerde Kerk in die provinsie Noord-Kaap. Dit is die 31se oudste gemeente in die Kerk.

In 1843 het die uitgestrekte wyke Nieuwveld en Uitvlucht aan die groot gemeente Beaufort-Wes behoort. Die ywerige ds. Colin Fraser het die plaas Kapoksfontein van tyd tot besoek en daar buitekerk gehou. Na aanleiding van ’n memorie ingedien by die kerkraad om Zeekoegat tot ’n afsonderlike gemeente verklaar, het die Ringskommissie van Graaff-Reinet dié plaas op 17 Augustus 1844 vir 23 000 riksdaalders aangekoop en die woning in ’n noodkerk omskep. Op 24 Augustus 1844 is die parogie Victoria genoem ter ere van die toe jeugdige Britse koningin. Erwe is vir die dorp verkoop en 9 000 morg grond in 1845 op die kerkraad se naam getransporteer. 

Die goewerneur het ds. W.A. Krige as die nuwe gemeente se eerste predikant benoen en so is hy op 24 Oktober 1844 deur die konsulent (waarskynlik ds. Fraser) bevestig. Ds. Krige was "enigsins haastig van humeur ... diesniettemin door de gemeente bemind. Hy het hom beywer vir die oprigting van ’n kerk en pastorie. Die kerkgebou wat hy laat bou het, staan vandag nog in die middel van die dorp, hoewel in gewysigde vorm nadat die ou, vierkantige toring vervang is deur een wat beter vertoon, want in 1917 het ’n oudpredikant van die gemeente, ds. G.A. Maeder in "Ons Kerk Album", waarvan hy medesamesteller was, geskryf: "(H)oewel niet een prachtig vertoon makende, met haar hoge vierkantige toren, waartegende de zwaluwen (swaaltjies) nog altijd de nesten aanbouwen (wat men ook aanwenden ze te vedrijven) is het een van de gerieflikste en gemakkelikste om erin te preken."

Ds. Krige het op 30 Julie 1859 na Prins Albert vertrek en is op 5 Mei 1860 opgevolg deur ds. H.C.V Leibbrandt. Sy troue ondersteuners was die here G.W.F. van Heerden en Jer. Auret. Ds. Leibbrandt was gewild onder blank en gekleurd, Engelse sowel as Hollands-Afrikaners. Spoedig het hy ’n pragtige traliewerk om die kerkgebou laat aanbring en ’n deeglike orrel laat installeer. Omdat hy dikwels uithuisig moes wees om Carnarvon, Modderfontein en ander plekke te behartig, het hy nie genoegsaam tyd gekry om getrou huisbesoek te doen nie. Weens die uitgestrektheid van sy gemeente, moedig hy die stigting van nuwe gemeentes aan, en die vestiging van gemeentes op Carnarvon (1874) en Prieska (1878, Modderfontein) is die gevolg van sy werk in hierdie verband. Op 23 Februarie 1872 het die groot oorstroming deur die poort by die dorp plaasgevind toe nie minder nie as 60 mense hul lewe verloor het. Ongelukkig het juis in dié tyd ’n hewige stryd in die Kaapse kerk tussen die sogenaamde ortodokse en liberale geword. Ds. Leibbrandt, wat tot laasgenoemde behoort het, is in die kerkraad teengestaan deur G. van Nieker, P.J. van Niekerk, Hans van Heerden en N. Keyser. Die gemeente het gevaar geloop om in twee te skeur, maar dis verhoed deurdat die predikant uitgekoop is vir £2 500 en so lê hy die bediening neer op 24 Junie 1877.

Ds. J.P. Jordaan van Philipstown het hom die beroep laat welgeval en is op 13 April 1878 voorgestel. Sy groot werk was om die treurige skuld van £3 500 af te werk. In sy tyd is ’n basaar gehou wat die reusebedrag van £1 750 opgelewer het. Hy is trou bygestaan deur sy swaer magistraat J.N.P. de Villiers. Ds. Jordaan was swak van gestel en sterf ná ’n vyfjarige verblyf op 3 Julie 1883 waarna hy op Victoria-Wes begrawe is.

Ds. G.A. Maeder, predikant van Ladybrand, volg hom op op 19 April 1884. In sy 23 en ’n half jaar in die gemeente het hy veel gedoen vir die onderwys, die Jongeliedesaal gebou, gesorg vir die pragtige nuwe orrel en ’n sustentasiefonds van amper £2 000 help daarstel. Ondersy leiding is ook die sendinggemeente versorg van eerw. J.M. Marais, want jare lank "een getrouw luitenant" van die predikante van die moedergemeente) was. Ds. Maeder moes weens swak gesondheid, veroorsaak deur sy werksaamheid, op bevel van die moderator van die Kaapse Kerk te Lüderitzbucht in Duits-Suidwes-Afrika "nolens volens" sy emeritaat op 3 November 1907 ontvang. Sy tweede eggenote, wat vir hom ’n groot hulp op geestelike sowel as tydelike gebied was, lê begrawe in die kerkhof op Victoria-Wes.

Net drie maande ná sy vertrek is die hulpprediker van die Paar, ds. J.G. Perold, hier bevestig. Van hom het sy voorganger in 1916 geskryf: "Dese wakkere leraar heeft de gave gehad om de jeugd tot grote zegen te wezen, en bidstonden zo warm te houden, dat men soms tot 75 korte gebed had binnen het uur. Hij heeft de enigsins karige gemeente geleerd om mild te geven, en de Mannen Zendingbond alhier ondersteunt een eigen zendeling."

Ná sy vertrek is ds. M.S. Daneel van Calvinia op 21 Februarie 1913 deur ds. Maeder bevestig. Hy moes die bittere kelk ledig om sy godvrugtige en ywerige eerste vrou te sien wegdra na die kerkhof waar binne ’n tydperk van slegs 30 jaar nie minder nie as vier predikantsvroue begrawe is. Ná sy eerste vrou, het ook sy tweede en derde eggenote hier gesterf. Victoria-Wes was sy laaste standplaas waar hy onafgebroke meer as 20 jaar sou dien tot hy in Julie 1934 sy emeritaat aanvaar het. Hy was nog nie 60 jaar oud nie. In sy dienstyd het die gemeente van sy donkerste tye beleef weens die Rebellie van 1914, die Eerste Wêreldoorlog en die Groot Depressie, en tog is die grootste skemas vir vooruitgang van die dorp en gemeente in hierdie tyd aangepak en voltooi.




</doc>
<doc id="67542" url="https://af.wikipedia.org/wiki?curid=67542" title="NG gemeente Wellington">
NG gemeente Wellington

Die NG gemeente Wellington is 'n gemeente van die Nederduitse Gereformeerde Kerk in die provinsie Wes-Kaap met sy swaartepunt op die geskiedkundige Bolandse dorp Wellington. Dit is eers in 1840 as die 26ste gemeente van die Kaapse Kerk gestig, hoewel die dorp van die oudste in die Wes-Kaap is.

Die stigting van die gemeente in 1840 as dogter van die Paarl was die vrug van 40 jaar se strewe na 'n eie gemeente in die Wagenmakersvallei, waar veral die nasate van die Hugenote op hul plase gewoon het. Vanweë die leidende en volhardende aandeel van dr. John Addey in die verwesenliking van hierdie strewe was die begeerte algemeen om die nuwe gemeente Addeysdorp te noem, maar op aanbeveling van die destydse goewerneur, sir George Thomas Napier, is die naam van die Waterloo-held, Wellington, algemeen aanvaar. Die stigtingsjaar (1840) het saamgeval met die inwyding van die kerkgebou en die bevestiging van die eerste leraar, prop. A.F. du Toit, deur die goewerneur aangestel op versoek van al die inwoners van die Wagenmakersvallei. Met die aanbou van twee vleuels in 1861, die aanbring van galerye in 1874, die bou van die toring in 1891 volgens die plan van Charles Freeman en die hoër maak van die dak in 1928 is die oorspronklike kerkgebou uitgebou tot die groot en sierlike godshuis wat vandag Kerkstraat oorheers, met sy rykdom van herinneringe aan geseënde konferensies en tye van herlewing, vroom geslagte wat met die jare daar aanbid het en Godgewyde lewens wat die Evangelie daar verkondig het. 

Reeds in 1952 het vyf van die gemeente se ontslape leraars in die skaduwee van die kerkgebou gerus. Gedurende die eerste 78 jaar van sy bestaan het die gemeente slegs vier leraars gehad en 'n enkele vakature van slegs sewe maande tussen die dood van sy eerste leraar en die bevestiging van ds. Andrew Murray (1871). Ds. A. Murray (35 jaar) en ds. P.K. Albertyn (18 jaar) het hul stempel onuitwisbaar in die gemeente nagelaat. Veral onder leiding van ds. Murray het Wellington op sending- en opvoedkundige gebied 'n unieke plek in die land se kerklike lewe ingeneem. Inrigtinge soos die Sendinginstituut, Friedenheim, die Hugenote-seminarie en ander skole en persoonlikhede soos mejj. Anna Bliss, Abbie Park Ferguson en Van Deemter, ds. Ferguson, eerw. J.C. Pauw en mnre. McCrone en Stucki bly onafskeidbaar van Wellington en van die groot getal van manne en vroue wat reeds in die vroeë jare vanuit Wellington oor die lengte en breedte van Suid-Afrika en tot ver in die buitelandse sendingvelde gegaan het. 

En met die jare het die gemeente groot stoflike offers op die altaar gelê vir die uitbreiding van die hemelse Koninkryk. In 1952 berig "Ons gemeentelike feesalbum": "Met die Hugenote-kollege terug in die boesem van die NG Kerk (1950) vir die opleiding van maatskaplike en sendingwerksters onder die hoofskap van ds. E.J. du Toit, met die groot getal studente vandag aan die Sending-Instituut en die bloeiende Opleidingskollege vir onderwysers (esse), beklee Wellington opnuut 'n strategiese posisie in ons kerklike en opvoedkundige lewe. Dat sy verantwoordelikhede mag opweeg teenoor sy voorregte en geleenthede ten einde aan sy ryke verlede getrou te bly en vir die toekoms 'n kragbron te wees vir die koms van die Godsryk en die verheerliking van die Naam wat bo alle name is, is die opregte verlange van die leraars, kerkraad en gemeente!"

Twee dogtergemeentes is later op die dorp afgestig: Wellington-Noord in 1957 en Wellington-Oos in 1973. Dit is die enigste afstigtings van die ou moedergemeente. Saam het dié drie gemeentes einde 2014 993 doop- en 3 738 belydende lidmate gehad, wat dit een van die grootste konsentrasies van NG lidmate op enige dorp in Suid-Afrika maak en selfs meer as in stede soos Welkom, Oos-Londen en Pietermaritzburg. Omdat Wellington 'n aantreklike woonplek is selfs vir mense wat in Kaapstad werk, het die belydende lidmate in die afgelope 30 jaar van 3 491 met amper 250 oftewel sowat 7 persent toegeneem, vergeleke met 'n afname in die hele NG Kerk van amper 20 persent.




</doc>
<doc id="67543" url="https://af.wikipedia.org/wiki?curid=67543" title="NG gemeente Hopefield">
NG gemeente Hopefield

Die NG gemeente Hopefield is 'n gemeente van die Nederduitse Gereformeerde Kerk in die provinsie Wes-Kaap. Die swaartepunt van die gemeente is die Sandveldse dorp Hopefield. Dit is op 13 Desember 1851 van die NG gemeente Swartland afgestig as die 48ste gemeente in die destyds Kaapse Kerk. In 1902 het Vredenburg van Hopefield afgestig, in 1957 Saldanha/Langebaanweg en in 1988 Langebaan.

Voor die stigting van Hopefield in 1851, het die gemeente Swartland bestaan uit Moorreesburg, die Riebeekvallei, Darling, Hopefield, Vredenburg en Saldanha, 'n gebied waarin teen 2014 altesaam 11 gemeentes geleë was. Dit was 'n byna onbegonne taak vir een leraar om al die gemeentelede in dié uitgestrekte gebied te bedien. Lidmate het ook net die kerk op Malmesbury vir spesiale geleenthede besoek, soos troues, aanneming van lidmate en die bediening van die doop. Iemand wat aan die kus gewoon het, sou minstens twee weke uit en tuis met 'n ossewa moes reis. Met 'n perdekar het dit minstens 'n week geduur.

Op 26 September 1844 dien 'n memorandum van J. van Renen en 87 medeondertekenaars voor die Ring van Tulbagh waarin hulle vra vir die bou van 'n kerk "aan zogenaamde Uitspanplaats genaamd de Orangefontein". Dié voorgestelde ligging vir 'n kerk was in die distrik Groenekloof en 'n gedeelte van "Zwartland en Saldanha Baai", met ander woorde in die omgewing van die huidige Darling. Ds. Moorrees van Swartland het tydens die ringsitting verklaar daar bestaan geen rede om die versoek te weier nie. Die Ring sowel as die kerkraad het kommissies aangestel om die saak te ondersoek.

Toe dit bekend raak dat dié versoekskrif voor die Ring van Tulbagh dien, het ene H. Albertyn op 25 November 1844 namens die ingesetenes van Saldanhabaai by die skriba van die Ring beswaar gemaak teen die bou van 'n kerk op Groenekloof. Hy het beweer dat dit vir hulle 'n twee uur lange tog deur swaar sand na Malmesbury was, maar dat dit vier uur na Groenekloof sou duur. Hy beveel aan dat 'n kerk aan die Soutrivier, wat deur die huidige Hopefield loop, opgerig word. Nadat Van Renen van dié petisie te hore gekom het, het hy sy versoek teruggetrek, veral nadat van sy petisionarisse onttrek het.

Die Swartlandse kerkraad het op 5 Oktober 1850 'n skrywe van enige ingesetenes van Saldanhabaai behandel waarin hulle versoek om afgeskei te word van die gemeente. Ds. Moorrees het self aan die Ring geskryf en gevra hulle moet die petisionarisse inlig oor die prosedure wat hulle vir afstigting moes volg. Die kerkraad het die afstigting heelhartig gesteun omdat dit hul en die predikant se werk aansienlik sou vergemaklik as 'n deel van die uitgestrekte gemeente sou afstig. Darling het twee jaar later, in 1853, aan die beurt gekom, Riebeek-Wes in 1858, Riebeek-Kasteel in 1863 en Moorreesburg in 1879.

Op 22 November 1850 skryf J.J. Kotzé sr. van die plaas Lange Riet Vallei (later genoem Langrietvlei) en medekerkraadslede aan die gemeente Swartland dat hulle, omdat hulle baie daarna verlang het dat 'n kerk in hul nabyheid gebou word en omdat dit so moeilik is om die kerk op Malmesbury by te woon, 'n plaas op 'n openbare veiling gekoop het en wat hulle toe vir die helfte van die plaas "Lange Kuil aan Zout Rivier" van die heer Dirk Visser geruil het omdat dit beter geskik is vir die aanleg van 'n dorp. Kotzé lig die kerkraad in dat hulle van voorneme was om erwe daar te verkoop en die opbrengs daarvan te gebruik om 'n kerk te bou. Hulle was ook bereid om die hele eiendom aan die kerk af te staan sodat die kerk dit in die belang van die gemeente en die dorpelinge sou kon gebruik.

Vanweë die voordele wat die nuwe gemeente sou geniet, het die Ring van Tulbagh op sy sitting van Oktober 1851 geredelik ingestem tot die stigting van die nuwe gemeente. 'n Kommissie is aangestel om toesig oor die nuwe gemeente te hou tot die goewerneur dr. John W. Louis Scholtz van Piketberg se aanstelling as konsulent kon bekragtig. Dié kommissie moes ok die grense van die gemeente vasstel. Hulle het op Dinsdag 13 Desember 1851 op die plaas van die heer Dirk Visser vergader en die grense bepaal as: aan die noordekant, die Bergrivier, aan die westekant, die seekus, aan die suide- en oostekant, 'n lyn getrek van die seekant tot aan die Bergrivier met insluiting van die volgende plase: Buffelsfontein, Zwartwater, Schilpadfontein (Sonkwasfontein), Roodenpan, Koekjespan, Vogelstruisfontein, Visscherskraal, Zwartberg en Klipheuwel. Met die afstigting van Darling in 1853 het die plase Buffelsfontein, Zwartwater, Schilpadfontein, Roodenpan, Koekjespan en Uilenkraal na die nuwe gemeente gegaan terwyl die bewoners van Vogelstruisfontein em Zwartberg verkies het om onder Malmesbury te bly. Intussen het die volgende plase noord van die Bergrivier versoek om by die Hopefieldse gemeente ingedeel te word omdat Hopefield baie nader aan hulle was as Piketberg: Klipheuwel, Dorreboom, Soutkloof, Kersefontein, Doornfontein en Melkplaas. Die gemeente het oor 'n reuse gebied gestrek, maar dit was yl bevolk en het daarom uit net sowat 1 000 siele en 500 lidmate bestaan. Dié syfers was egter waarskynlik onakkuraat omdat gesinne destyds groot was en die sieletal dus te laag geskat is of die lidmaattal te hoog.

Die koloniale sekretaris het dr. Scholtz op 8 Februarie 1852 in kennis gestel dat die goewerneur, sir Harry Smith, die voorgestelde grense van die nuwe gemeente Zoutrivier goedgekeur en die Piketbergse leraar se aanstelling as konsulent goedgekeur het teen die vergoeding wat gewoonlik met dié amp gepaard gegaan het. Intussen het die trustees van die plaas Lange Kuil by die luitenant-goewerneur aansoek gedoen dat die naam van die te stigte dorp verander word na Hopefield na aanleiding van mnre. Hope, "den vertegenwoordiger collecteur der Douane", en Field, "den fungerenden Secretaris van het Gouvernement". Ná 'n skrywe van die koloniale sekretaris op 4 Mei 1853 aan die aktuarius van die Sinode word die naam van die nuwe gemeente van die Nederduitse Gereformeerde Kerk aan die Zoute Rivier in die afdeling Malmesbury in die Staatskoerant van 8 Mei 1853 as Hopefield afgekondig. Terselfdertyd verskyn die volgende beriggie in die "Kerkbode": "Het nieuwe dorp dat aan de Zouterivier naby Saldanhabaai sal word opgericht, zal de naam dragen van Hope-Field … Voor eenen leraar is van gouvernements wege toegekent £100 tot salaris."

Die ringskommissie het die eerste kerksaadslede op 13 Desember 1851 aangestel, naamlik as ouderlinge J.J. Kotzé sr. van Lange Riet Vallei en Dirk Visser van die plaas Mmatjesfontein (wat die stigters van die dorp by hom geruil het vir Lange Kuil) en as diakens Constant Laubscher, J. Basson, Frederick Bester en W.E. Thuinsma. Blykbaar het Basson en Thuinsma nie die benoeming aanvaar nie, want diakens J. Albertyn en Alex van Breda is in hul plek benoem. Die eerste kerkraadsvergadering is eers in September 1853 gehou weens die bedanking van die benoemde kerkraadslede en die gevolglike gesloer met die voorstelling van die kerkraadslede. Die gebruik om kerkraadslede in September elke jaar te kies het jare lank in die gemeente bly voortbestaan. Hulle is dan gewoonlik in November voorgestel.

Weens die gedurige probleme om al die kerkraadslede teenwoordig te kry op 'n vergadering is die eerste beroep vir 'n leraar eers op 3 Augustus 1853 uitgebring word. Dit was 'n byna onmoontlike taak op 'n vergadering te belê. Dr. Scholtz het op Piketberg gewoon en hy en die skriba, Alex van Breda, moes per boodskap of brief kommunikeer. Daar was ook onduidelikheid of al die kerkraadslede wel bewus was daarvan dat 'n vergadering belê is. Nietemin het ses lede en die konsulent die vergadering in Augustus 1853 bygewoon toe die sewe teenwoordiges nege moontlike leraars benoem het. Eindelik is besluit hulle moes kies tussen di. J.H. Neethling, Philip Eduard Faure en J.W.L. Scholtz. Ná die stemmery is ds. Neethling beroep.

Die gemeente is dus amptelik gestig en 'n leraar beroep, maar ten spyte van die stigters se belofte dat hulle 'n kerk sou oprig, het die gemeente nog geen eiendom besit nie. Dienste moes in die waenhuis en graanskuur van die plaasopstal gehou word. Dis onduidelik waar dié gebou gestaan het, maar volgens oorlewering was dit die gebou op die hoek van Voortrekker- en Kerkstraat, teenoor die huidige Pep Stores, wat gesloop is toe Voortrekkerstraat verbreed is. Die kerkraad het besluit om die gebou voorlopig vir godsdiensoefeninge in orde te bring teen die begin van Desember 1853, maar die gemeente het geen geld gehad nie. Die opdrag is wel uitgevoer, maar dis nie meer bekend of daar van die kommissielede verwag is om die koste self te dra nie.

Die eerste predikant, ds. J.H. Neethling, is op 15 Januarie 1854 bevestig. Die regering het nog voortgegaan om die bedrag van £100 aan die konsulent toegeken aan die gemeente te betaal sodat die gemeente sy predikant se salaris kon betaal. Dit was egter byna onmoontlik om die predikant se vergoeding getrou by te bring omdat die gemeente se uitgawes in die beginjare gereeld sy inkomste oortref het. Die probleme met sy geldsake het daartoe gelei dat die gemeente eers 25 jaar ná sy stigting 'n kerkgebou kon oprig waarop skuld van £430 gerus het. Die besluit om 'n kerk op te rig is op 3 Julie 1876 geneem en die hoeksteen daarvan is op 3 Februarie 1877 gelê. Die inwyding het op 3 September 1879 plaasgevind waarna die ou kerk in 'n skoolkoshuis omskep is.

Ds. Neethling sou die gemeente 50 jaar en ses maande bedien tot hy hom genoodsaak voel om die tuig neer te lê weens hoë ouderdom. Hy sterf in Januarie 1917 in die ouderdom van 89 jaar waarna sy weduwee op die dorp aangebly en nog gereeld "de voorhoven des Heren" (die kerk) besoek het.

Die gemeente se jaarlikse basaar dateer van die vroegste jare. Die eerste basaar is in 1861 in ds. Neethling se tyd gehou. Dit was waarskynlik in September omdat melding gemaak word dat die manslidmate op 3 Augustus 1861 'n vergadering gehou het om beslag aan die voorgestelde basaar te gee. Die basaar het £1 100 ingebring. Hierna het dit gebruik geword om die basaar jaarliks in September te hou. Dit was en is vandag nog die beste tyd vir die gemeente omdat die boere dan klaar is met ploeg en saai en die oestyd eers in November begin. Ondanks die goeie inkomste van die gereelde basaars moes die kerkraad in 1875 aan die Ring rapporteer dat daar 'n groot som op die leraar se salaris agterstallig was. Die lidmate was onverskillig jeens hul predikant se salaris, blykbaar omdat hulle gemeen het dit kon uit die erfbelasting betaal word, maar dié belasting is self baie ongereeld betaal. In 1877 het die kerkraad besluit om maandeliks 'n kollekte in die Langebaan-, Baai- en Hopefield-wyke tydens die erediens op te neem ter aanvulling van die leraar se salaris. Ná die basaar van 1882 wat sowat £465 ingebring het, het die gemeente reeds meer as £1 050 aan die agterstallige salaris van die predikant geskuld. Hulle kon toe sowat £560 aan hom betaal. Dis dus geen wonder nie dat ds. Neethling hom op die boerdery moes toelê om sy inkomste aan te vul.

In dié tyd het die vraag na woonerwe op die dorpie begin toeneem sodat die dorp wat aan die gemeente geskenk is, 'n bate pleks van 'n las begin word het namate ál meer mense erwe gekoop en hulle op die dorp kom vestig het. Die predikant het gereeld buitedienste in die wyke Langebaan en Vredenburg gehou, maar daar was nog geen kerklike geboue nie. Vredenburg, wat toe as die Baai-wyk bekendgestaan het, se dienste is op die plaas Heuningklip gehou, maar dis onbekend waar Langebaan s'n gehou is. Dié wyk was gelukkig om in 1872 'n kerkgebou as geskenk van Willem van der Bijl te kry. Ná lang onderhandelinge en dwarstrekkery het die Baai-wyk in 1875 'n kerkgebou op die plaas Procesfontein, die latere Vredenburg, gekry.

Die Baai-wyk het die kerkraad baie hoofbrekens besorg omdat 'n gedeelte van die lidmate daar as selfstandige gemeente wou afstig. Sowat twee derdes van die lidmate was egter daarteen gekant omdat hulle nie kans gesien het om 'n leraar se salaris by te bring en 'n pastorie te bou nie. Tog het die voorstanders van afstigting die lewe vir ds. Neethling en sy kerkraad moeilik gemaak deur vertoë tot die Ring en selfs ander leraars te rig sodat dat hulle die Hopefieldse kerkraad in die saak geken het. Hulle het daarop aangedring dat hulle kinders op Vredenburg gekatkiseer en as lidmate voorgestel word en nie op Hopefield nie. Die gevoelens tussen die kerkraad en dié lidmate het so versleg dat die Baai-wyk nie meer wou werk om geld vir die gemeente in te bring nie en hulle het selfs so ver gegaan om te weier om die £30 per jaar tot die leraar se vervoerkoste by te dra. Dié onenigheid is beëindig met die goedkeuring van Vredenburg se afstigting op die kerkraadsvergadering van 7 Julie 1902. Daarna het 'n gemeentevergadering die voorgestelde afstigting by die Ring aanbeveel.

Die weermag wou in 1943, midde-in die Tweede Wêreldoorlog, 'n gedeelte van die plaas Theewatervlei naby Hopefield hê vir die oprigting van 'n lugmagbasis, wat toe later gebou is op Langebaanweg, sowat 25 km wesnoordwes van Hopefield af. Die munisipale raad onder voorsitterskap van H.G. Greeff was gekant teen die bou van 'n basis so na aan die dorp omdat dit sou veroorsaak dat "die vyand bomme op Hopefield sal gooi". Al sou die personeel 'n paar kilometer van Hopefield af woon, sou die dorp se skole, kerk, sakeondernemings, sport en nog meer daarby baat gevind het. Nadat Langebaanweg toe heelwat nader aan Vredenburg as aan Hopefield gebou is, het dié basis sy eie NG gemeente en laerskool gekry. Saldanha en Langebaanweg het in 1957 as een gemeente van Hopefield afgestig. Uit dié gekombineerde gemeente het Langebaanweg in November 1967 afgestig. In 1959 het die gemeente Hopefield, wat bestaan het uit die dorp en Langebaan, 965 belydende lidmate gehad, vergeleke met Saldanha se 284. Teen 1971 in die moedergemeente 725 belydende lidmate oorgebly, terwyl die getal van Langebaanweg 260 was en Saldanha 130 plus 258 studente en dienspligtiges. Saldanha-Noord, wat Saldanha geword het toe die militêre gemeente op Saldanha se naam verander is na Saldanha-Militêr,is in 1966 van Saldanha afgestig en Langebaanweg in 1967. Langebaanweg se getal het tot die veranderinge in die samestelling van die Lugmag se personeelkorps ná 1994 redelik bestendig gebly. Teen 2000 het dit teruggesak tot sowat 180 en in daardie jaar is Langebaanweg by Langebaan ingelyf as wyksgemeente, en nie by Hopefield nie.

Nadat Vredenburg van Hopefield afgestig is, het Langebaan-wyk as deel van die moedergemeente bly voortbestaan. Daar was reeds 'n kerk terwyl 'n strandhuis later opgerig is waarin die predikant van Hopefield kon tuisgaan. Daar het net enkele NG lidmate op Langebaan gewoon; die meeste lidmate was saamgetrek op die omliggende plase. Ook het daar nie ontevredenheid geheers soos op Vredenburg nie en was daar dus nie 'n drang na afstigting nie. Die dienste is eers twee maal per jaar op die kusdorpie gehou en teen die helfte van ds. C.W. Alheit se bediening (1927–1941) en nadat die motor gekom het, is dienste kwartaalliks gehou. Vanaf omstreeks 1970 het Hopefield se predikant al om die tweede week 'n diens op Langebaan gaan waarneem.

Die kerkraadslede van Langebaan het hulle omstreeks 1980 begin beywer vir weeklikse dienste en 'n medeleraar vir daardie deel van die Hopefieldse gemeente. Die leraar, ds. G.P. Stoffberg, het hulle gesteun omdat die dorp uitgebrei het en dit vir hom moeilik was om die lidmate aan die kus behoorlik te bearbei. Soos dikwels in die verlede was die gemeente se geldsake 'n struikelblok, veral aangesien Langebaan se lidmate nie hul kant behoorlik gebring het nie. Daarom is besluit om 'n hulpleraar, pleks van 'n medeleraar, vir Langebaan aan te stel. Die eerste en enigste ampsbekleër was prop. Hennie J. Loubser, wat ná enkele maande 'n beroep aanvaar het. Langebaan se kerkraadslede het nou weer 'n kans gesien vir afstigting of die verkryging van 'n medeleraar, wat hulle ook gekry het ná baie ontevredenheid in die Hopefieldse gedeelte van die gemeente wat die geldelike las moes help dra. Die eerste medeleraar, ds. D.J. de Kock, het aan die begin van 1985 diens aanvaar.

Hierna het die Langebaanse lidmate begin aandring, nes die Vredenburgers laat in die 19de eeu, dat hul kerkraadslede en nuwe lidmate op Langebaan voorgestel word en nie op Hopefield nie, hoewel laasgenoemde die setel van die gemeente was. Ook het Langebaan se lidmate na ds. De Kock begin verwys as hulle predikant en nie van Hopefield se predikant nie.

Reeds in 1981, toe daar die eerste keer sprake was van afstigting, het die kerkraad 'n kommissie benoem om die saak te ondersoek, maar hul gevolgtrekking was dat die wyk nie geldelik die mas alleen sou kon opkom nie. In 1986 was afstigting weer ter sprake en weer is 'n kommissie benoem om dit te ondersoek. In 1981 het daar maar sowat 200 lidmate in die Langebaanse wyk gewoon, wat teen 1986 tot skaars 300 toegeneem het. Destyds was die probleem dat Langebaan 'n vakansiedorp was waar baie mense vakansiehuise gebou het wat net vir 'n deel van die jaar benut is. Dié mense was lidmate van die gemeente waar hulle voltyds gewoon het. Selfs die boere wat daar gaan aftree het, het hul dankoffers steeds gegee aan die gemeente waarin hul plaas geleë was. Nog 'n probleem met die te stigte gemeente was dat amper al die plase wat eers deel was van Langebaan-wyk deur Yskor of grondspekulante opgekoop is en onbewoon gelê het. Kort voor afstigting was dié onbewoonde plase: Panorama, Oosterwal, Mooimaak, Septembersklip, Meeuklip, Soutpan, Waschklip, Olifantskop, Tibosklip en die Kleinbergplase van die De Jonghs en Rabes. Tot die middel 1940's het oorkant die strandmeer teen die Posberg 10 tot 12 gesinne gewoon, terwyl die plaas Geelbek, wat later deel sou word van die Nasionale Weskuspark, ook bewoon was. Teen 1987 het daar geen meer lidmate van die Hopefieldse gemeente gewoon nie. Boonop het boere in die omgewing van die Lugmagbasis Langebaanweg te kenne gegee dat hulle sou verkies om by Hopefield te bly wanneer Langebaan moontlik afstig. Dié plase sou nodig wees om die nuwe gemeente lewenskragtig te help maak.

Ten spyte van al dié probleme het die NG gemeente Langebaan op 23 November 1988 van Hopefield afgestig. In 1985 het Hopefield 660 belydende lidmate gehad. In 1990 was dit 454, terwyl Langebaan se lidmate 336 getel het. In die daaropvolgende amper 30 jaar tot 2014 het Hopefield se lidmate afgeneem tot 252, maar Langebaan s'n het toegeneem tot 1 809 (die syfer in die NG Kerk Jaarboek is laas in 2011 bygewerk). Hopefield se afname was dus 44,5%, terwyl Langebaan se toename 438,4% was. Hopefield het in 2011 930 wit inwoners gehad (syfers van 2001 kan nie vergelyk word nie omdat die sensusgebiede destyds nie met die dorpsgrense ooreengestem het nie), terwyl Langebaan se wit inwoners toegeneem het van 1 770 tot 4 648.

Die kerktoring moes in 2014 teen 'n koste van R500 000 herstel en verstewig word om te keer dat dit, soos die NG gemeentes George, Uniondale en Heidelberg, Gauteng se kerktoring sowat 'n eeu gelede, ineenstort. Die ineentsorting van die NG gemeente Middelburg, Kaap, se toring in 1967 het sulke groot skade aangerig dat die hele gebou gesloop is.

Die jaartalle dui op die jaar waarin die syfers in die NG Kerk se Jaarboek verskyn het.
In "Ons gemeentelike feesalbum" van 1952 gee die skrywer kort beskrywings van die leraars wat Hopefield in die eerste honderd jaar van die gemeente se bestaan gedien het. Ds. Neethling word beskryf as "innig vroom" en 'n man wie se "hart warm geklop het vir die armes, veral vir hulle sieleheil en opheffing deur onderwys". Ds. Steytler was "by uitstek 'n onderwysman". Ds. Brink "bearbei die gemeente vyftien jaar lank met ywer en toewyding waarop kennelike seën gerus het". Die vrug van ds. Alheit se bediening kan "ook vandag nog … alhier baie duidelik gesien word".




</doc>
<doc id="67544" url="https://af.wikipedia.org/wiki?curid=67544" title="NG gemeente Chegutu">
NG gemeente Chegutu

Die NG gemeente Chegutu is 'n gemeente van die Nederduitse Gereformeerde Kerk in Zimbabwe. Dit is in 1976 afgestig as die NG gemeente Hartley, maar die naam is ná onafhanklikwording verander, soos ook die naam van die dorp Chegutu.





</doc>
<doc id="67545" url="https://af.wikipedia.org/wiki?curid=67545" title="Steen (materiaal)">
Steen (materiaal)

'n Steen is 'n harde materiaal met 'n minerale samestelling (byvoorbeeld baksteen, beton of natuursteen). Oor die algemeen is stene groter as sandkorrels, gruis en klippe, maar kleiner as rotse. Stene word gebruik om geboue, mure en ander strukture te bou.

Steen kan op verskillende wyses geproduseer of gemyn word:


</doc>
<doc id="67547" url="https://af.wikipedia.org/wiki?curid=67547" title="Groot Muur van China">
Groot Muur van China

Die Groot Muur van China (Chinees: 萬里長城 / 万里长城 "Wànlǐ Chángchéng"‚ "10 000 Li lang Muur"; ook 中國長城 / 中国长城 "Zhōngguó Chángchéng"‚ "Lang Chinese Muur") is 'n reeks van ou steenmure in die noorde van die Volksrepubliek China. Verskeie mure is gebou vanaf die 7de eeu v.C. en is later versterk en aanmekaar gebou. Nie al die mure vorm deel van een groot muur nie, maar dit word gesamentlik die Groot Muur van China genoem.

Die muur is opgerig om die Chinese Keiserryk teen die vyandelike nomadiese ruitervolke te beskerm. Die muur strek oor 21 196,18 kilometers van Shanhaiguan by Bo Hai (300 km oos van Beijing) tot Lop Nur in die suidoostelike deel van die outonome streek Xinjiang. Dit is die langste struktuur wat nog deur mense opgerig is. Die muur is ongeveer vyf persone breed en 20 persone hoog.

Die eerste muur wat verband hou met die Groot Muur dateer waarskynlik vanaf die sewende eeu v.C. In die tydperk van die Lente en die Herfs sowel as die tydperk van die Strydende State is China verdeel in 'n aantal mededingende ryke wat defensiewe hindernisse langs hul grense gebou het. Hierdie is gewoonlik opgerig met behulp van die arbeidsintensiewe boutegnieke van vasgestampte grond, waar die klei en grond saamgepers word in 'n massiewe massa. Onder die bedreiging van die Xiongnu en ander noordelike steppe-volke het die verdedigingsmure van die ryke Zhao, Yan en Qin vanaf die vierde eeu v.C. 'n sistematiese karakter begin aangeneem.

Qin Shi Huangdi het uiteindelik alle mededingende state verower en in 221 v.C. China onder sy heerskappy verenig. Die grootste bouprojek tydens die elfjarige regering van hierdie megalomaniese keiser was om die mure op die noordelike grens te verenig en te versterk. Nog 'n groot projek was die konstruksie van sy eie mausoleum in Xi'an met die beroemde Terracottaleër. Die opofferings wat die mense tydens die bewind van Qin Shi Huangdi moes maak was egter so groot dat die mense ná sy dood opstandig geword het en sy dinastie moes plek maak vir die Han-dinastie, wat meer as vier eeue sou regeer. Die Han-heersers het die Groot Muur verder uitgebrei, maar in die eeue wat daarna volg, het die verdedigingskompleks verval.

In die dertiende eeu het die Mongole onder leiding van Djengis Khan en sy opvolgers die hele China verower en die Yuan-dinastie gestig. Die Mongole het beide die werklike China en die noordelike-steppe-gebied beheer en het natuurlik nie 'n verdedigingslinie benodig nie. Die Venesiaanse ontdekkingsreisiger Marco Polo het jare lank in China van Koeblai Khan gewoon, maar het nie in sy reisverslag die Groot Muur genoem nie.

Hierdie situasie het verander toe die Mongole in 1368 deur die outonome Ming-dinastie uitgedryf is. Die stigter van hierdie dinastie, Zhu Yuanzhang (1368–1398), het opdrag gegee om 'n langer en sterker muur as voorheen te bou. Die eerste Ming-keisers het gereeld besluit op 'n offensiewe strategie teen die Mongole, maar dit het verander na die groot nederlaag in Tumu in 1449. Esen tajsj, die leier van die Oirat-Mongole, het 'n groot Chinese leër verslaan en die Ming-Keiser Zhengtong gevang. Esen tajsj het sy gyselaar 'n jaar later vrygelaat omdat die Chinese geweier het om die losprys te betaal. 'n Nuwe keiser het Zhengtong se plek op die troon geneem. Ná hierdie debakel was daar nie meer offensiewe optrede deur die Chinese in die Steppe-gebied nie en die Ming-dinastie was daarop ingestel om die Groot Muur uit te brei en te versterk.

'n Deurlopende verdedigingslyn van sowat 6 300 kilometer is gebou van die Hexi-korridor in Gansu tot die Golf van Bohai en die Yalurivier op die grens met Korea. Die gebied is in nege streke verdeel onder leiding van 'n militêre bevelvoerder, wat aan die keiserlike minister van verdediging gerapporteer het. Elke streek het sy eie fort en strategiese passe. Van meer as 1000 forte en wagtorings word beman. Die wagposte was in kontak met mekaar met die gebruik van rookseine. Die Groot Muur was gemiddeld een en 'n half meter breed en vyf meter hoog.

Die Muur het tientalle hekke, wat gebruik word vir die streng gereguleerde handel met die Steppe-volke. Die oostelike hek is Shanhaiguan op die Golf van Bohai, die westelike hek is Jiayuguan in die prefektuur met dieselfde naam. Hierdie laaste hek is gereeld deur reisigers op die Syroete gebruik.

Uiteindelik het die Groot Muur die Ming-dinastie nie gered nie. Aan die begin van die sewentiende eeu het die Mantsjoe in die noordooste 'n toenemende bedreiging gebied, terwyl binnelandse opstande die gesag van die Ming-dinastie ondermyn het. In 1644 het die opposisie Li Zicheng Beijing beset, waarna die laaste Ming-keiser Chongzhen homself in 'n boom in die Jingshan-park in die Verbode Stad opgehang het. Verskeie Ming-generaals het na die Mantsjoes oorgeloop en die Groot Muur by Shanhaiguan geopen. Die Mantsjoe verower die hele China en stig die Qing-dinastie, die laaste imperiale dinastie van China. Onder hulle heerskappy het die Chinese grense in die noorde en weste grootliks uitgebrei en vervolgens het die Groot Muur sy militêre funksie verloor.


</doc>
<doc id="67550" url="https://af.wikipedia.org/wiki?curid=67550" title="NG gemeente Claremont">
NG gemeente Claremont

Die NG gemeente Claremont was 'n gemeente van die Nederduitse Gereformeerde Kerk in die west van Johannesburg met sy swaartepunt in die voorstad met dieselfde naam, Claremont. 

Die gemeente is in 1958 gestig in 'n tyd toe daar 'n groot toename in die getal Afrikaanssprekendes in dié deel van die Witwatersrand was. In die onmiddellike omgewing van die ou moedergemeente van dié geweste, NG gemeente Waterval, wat op 24 Mei 1921 van die NG gemeente Langlaagte afgestig is, het ook nog Greymont in 1954 en Aasvoëlkop in 1959 ontstaan. Vroeër reeds het die eerste twee dogtergemeentes van Waterval, Linden (met Greenside en Emmarentia van Johannesburg-Oos daarby ingereken) op 8 Oktober 1936 en Westdene op 14 April 1938 tot stand gekom.Op hulle beurt het Hurst Hill (later Crosby-Wes) in 1949 van Westdene afgestig en van Linden: Ferndale (later Randburg) in 1944, Fairland en Fontainebleau in 1955 en Lindenpark in 1962. Triomf is in 1967 tussen Waterval en Westdene gestig ná die gedwonge verskuiwings uit Sophiatown.

Claremont is op 28 Augustus 2011 by die moedergemeente, Waterval, ingelyf. Ds. Martin Petrus Bothma het die gemeente van 1963 af bedien en, nadat hy in 1998 geëmeriteer het, nog tot aan die einde as emeritus-leraar.




</doc>
<doc id="67553" url="https://af.wikipedia.org/wiki?curid=67553" title="NG gemeente Humansdorp">
NG gemeente Humansdorp

Die NG gemeente Humansdorp is in 1849 gestig as die 40ste gemeente van die Nederduitse Gereformeerde Kerk en die negende gemeente in wat later die NG Kerk in Oos-Kaapland sou word.

Die gemeente is in 1849 afgestig van die moedergemeente Uitenhage en het tot in 1859 die naam gedra van die parochie van Alexander, so genoem na die leraar van die moedergemeente ten tyde van die afstigting, ds. Alexander Smith. Uitenhage het destyds geressorteer onder Ring van Albanie en met die Ringsitting van 1848 in die kerkgebou op Riebeek-Oos, indertyd die middelpunt van die gemeente Albanie, het ds. Smith in sy gemeenteverslag melding gemaak van die begeerte en voorneme van die inwoners aan die oorkant van die Gamtoosrivier om 'n afsonderlike gemeente te vorm.

Hy kon ook meedeel dat die vraagstuk in verband met 'n geskikte stuk grond waarop 'n kerkgebou en pastorie opgerig kon word, opgelos is deurdat die heer M.J. Human 'n stuk grond van sowat 600 morg gratis vir dié doel afgestaan het. Daarop is 'n voorstel van ds. Smith dat genoemde gedeelte oorkant die Gamtoosrivier voortaan 'n afsonderlike gemeente sou uitmaak, met algemene stemme aangeneem. Die kerkraadslede wat deur die Ring benoem is, is op 14 Februarie op Kerkplaas, ongeveer 7 km ten weste van die huidige Humansdorp, aan die gemeente voorgestel en op Maandag 19 Februarie kon die eerste kerkraadsvergadering gehou word.

Humansdorp het sy kruisvormige kerkie op 31 Augustus 1851 ingewy. Dié plegtigheid is waargeneem deur prop. W.F. Heugh, seun van Uitenhage, wat so pas na voltooide studie uit Nederland in Suid-Afrika teruggekeer het. Ds. Heugh het in Engels sowel as in Nederlands gepreek en so 'n groot indruk op die gemeente gemaak dat 'n gemeentevergadering die volgende dag eenparig besluit het om die kerkraad te vra om op hom 'n beroep uit te bring. So is ds. William Heugh op 1 September 1851 tot herder en leraar van Alexander beroep.

Ná ds. Heugh het in die vroeë tyd in die Humansdorpse gemeente gearbei: di. Petrus Albertus Groenewald, B.B. Keet, J.D. Horak, C.H. Stulting, J.D. Stulting en ds. Odendaal. Die eerste twee dogtergemeentes was Kareedouw en Gamtoosvallei. Later sou ook onder meer Humansdorp-Oos in 1976 van die toe 128 jaar oue moedergemeente afstig.




</doc>
<doc id="67554" url="https://af.wikipedia.org/wiki?curid=67554" title="Namakwa-rooiklapperbos">
Namakwa-rooiklapperbos

Die Namakwa-rooiklapperbos ("Erythrophysa alata") is 'n boom wat voorkom in rotsagtige hellings in Namakwaland. Die boom het drie lobbige vrugte wat soos rooi ballonne lyk.




</doc>
<doc id="67555" url="https://af.wikipedia.org/wiki?curid=67555" title="Bosveld-rooiklapperbos">
Bosveld-rooiklapperbos

Die Bosveld-rooiklapperbos ("Erythrophysa transvaalensis") is 'n beskermde boomspesie in Suid-Afrika, waar dit tot 'n area in Noordwes beperk is. Dit behoort aan die Sapindaceae familie en is inheems aan Suid-Afrika, Botswana en Zimbabwe. Weens die onderbroke verspreiding daarvan is daar al voorgestel dat die sade in vervloë tye as krale gebruik is, wat tot die verspreiding daarvan langs antieke handelsroetes sou bygedra het.




</doc>
<doc id="67556" url="https://af.wikipedia.org/wiki?curid=67556" title="NG gemeente Aasvoëlkop">
NG gemeente Aasvoëlkop

Die NG gemeente Aasvoëlkop was 'n gemeente van die Nederduitse Gereformeerde Kerk in die gegoede noordwestelike voorstad van Johannesburg Northcliff. Die gemeente is in 1959 gestig en het sy naam ontleen aan Aasvoëlkop, die 1 787 m hoë koppie waarop die Northcliff-watertoring gebou is. Die gemeente se eerste leraar was ds. Beyers Naudé, wat as gevolg toenemende druk en kritiek vanweë sy anti-apartheidsuitsprake in Oktober 1963 uit die bediening bedank het. Op 1 Julie 2018 het Aasvoëlkop met die NG gemeente Linden saamgesmelt as die NG gemeente Aan die Berg, wat van Aasvoëlkop se kerksentrum gebruik sou maak.





</doc>
<doc id="67557" url="https://af.wikipedia.org/wiki?curid=67557" title="Erythrophysa">
Erythrophysa

Erythrophysa is 'n genus wat tot die familie "Sapindaceae" behoort. Die genus bevat nege erkende spesies, waarvan slegs twee in Suid-Afrika voorkom.

Van die Suid-Afrikaanse spesies is:




</doc>
<doc id="67562" url="https://af.wikipedia.org/wiki?curid=67562" title="James Thompson">
James Thompson

James Thompson (18 November 1986 - ) is 'n Suid-Afrikaanse Olimpiese roeier wie se span in die 2012 Olimpiese Somerspele 'n goue medalje in die liggewig viermanspan roeikompetisie verower het. Thompson roei vir Tuks en het 'n graad in Sportwetenskap. Hy het ook 'n silwermedalje in die Wêreldbeker-regatta in Luzern, Switserland gewen gedurende Mei 2012.

"Goud! Goud! Goud!", Beeld 3, Augustus 2012


</doc>
<doc id="67563" url="https://af.wikipedia.org/wiki?curid=67563" title="John Smith">
John Smith

John Smith (12 Januarie 1990 - ) is 'n Suid-Afrikaanse Olimpiese roeier wie se span in die 2012 Olimpiese Somerspele 'n goue medalje in die liggewig viermanspan roeikompetisie verower het. Smith roei vir Tuks en het 'n B.Com (Fin. Bestuur) graad. Hy was 'n 0.23 wêreld-kampioen in 2011 en hy het ook 'n silwermedalje in die Wêreldbeker-regatta in Luzern, Switserland gewen gedurende Mei 2012.

"Goud! Goud! Goud!", Beeld, 3 Augustus 2012


</doc>
<doc id="67564" url="https://af.wikipedia.org/wiki?curid=67564" title="Matthew Brittain">
Matthew Brittain

Matthew Brittain (5 Mei 1987- ) is 'n voormalige Suid-Afrikaanse Olimpiese roeier. Hy maak sy debuut tydens die Roei-wêreldkampioenskap van 2007 met 'n 21ste plek in die ligte-vier-sonder-stuurman. In 2012 wen hy en sy spanmaats 'n goue medalje tydens die Olimpiese Somerspele in die dieselfde item. Dit is Suid-Afrika se eerste Olimpiese goue medalje vir roei.

Brittain het vir Tukkies geroei en was destyds besig met 'n honneursgraad in ekonomie. Hy het aan 'n junior-wêreldregatta, vier 0.23 wêreldbyeenkomste en drie senior wêreldbyeenkomste deelgeneem.


</doc>
<doc id="67568" url="https://af.wikipedia.org/wiki?curid=67568" title="Gewone drolpeer">
Gewone drolpeer

Die gewone drolpeer ("Dombeya rotundifolia") is 'n boom wat noord van die Vaalrivier en in KwaZulu-Natal voorkom. Die blare is amper rond, redelik grof, donkergroen aan die bokant en liggroen aan die onderkant. Dit is gewoonlik een van die eerste bome wat in die lente blom; die bloeisels is gewoonlik wit maar kan ook ligpienk wees. Die blomme verwelk gou maar die kroonblare val nie af nie. Hulle bly aan die boom en word later vlerke aan die ryp vrugte. Die boom staan ook bekend as die "Blompeer".




</doc>
<doc id="67569" url="https://af.wikipedia.org/wiki?curid=67569" title="NG gemeente Keetmanshoop">
NG gemeente Keetmanshoop

Die NG gemeente Keetmanshoop is 'n gemeente van die Nederduitse Gereformeerde Kerk in die suide van Namibië. Dit is die derde oudste NG gemeente in die land naas Mariental (in 1898 gestig as Gibeon) en Otjiwarongo (in 1902 as Moria gestig). Tot en met die stigting van Keetmanshoop was die gebied wat destyds as Suidwes-Afrika bekendgestaan het, in die helfte gedeel tussen die twee ou moedergemeentes.

Voor Keetmanshoop sy huidige naam ontvang het, het dit Swartmodder (in die Namataal Nu Gôias) geheet en in die vroeë geskiedenis was die plek bekend weens die berugte moorde wat hier gepleeg is. Die huidige naam Keetmanshoop het die naam Swartmodder in 1866 vervang. Die verandering is gemaak deur eerw. Schröder wat in daardie jaar na Keetmanshoop toe gekom het om 'n stasie van die Rynse Sendinggenootskap hier te stig. Hy het die plek genoem na die voorsitter van die Rynse Sendinggenootskap in Elberfeld, wat duisend taler (£150) gegee het om die sendingstasie op Swartmodder te begin. So is die hoop wat eerw. Keetman van Elberfeld vir 'n sendigstasie op Swartmodder gekoester het, in dié nuwe naam uitgedruk: Keetmanshoop.

Die eerste leraar van die NG gemeente Keetmanshoop was ds. H.J. Potgieter wat van 1925 tot 1930 hier gearbei het. Ná hom volg di. S.P. Fouché wat arbei van 1931 tot 1937, S.H. van der Spuy (1938-'44), J.R. Holzapfel (1944-'47), G.N.P. Cloete (1948-'49) en ds. D. Brink, wat in 1950 bevestig is en hier bly tot 1954.

Keetmanshoop was tot in Maart 1951, toe die kerkgebou van die NG gemeente Windhoek ingewy is, die enigste NG gemeente in die gebied met 'n toringkerk. Keetmanshoop se indertydse pyporrel met sy 35 registers was ook in November 1950 die eerste wat in Suidwes-Afrika in 'n NG kerk in gebruik geneem is. Voorheen het die gemeente gebruik gemaak van 'n omskepte smidswinkel wat reeds voor Keetmanshoop se afstigting ingerig is om as kerk te dien en wat as deel van die bruidskat deur die moedergemeente Gibeon aan haar eerste dogtergemeente geskenk is. Die gebou het later die Gereformeerde kerk op Keetmanshoop geword. Dié gemeente is in 1936 gestig.

Die dorp kon reeds in 1950 met een van die weinige hoërskole in Suidwes-Afrika spog, die Hoërskool P.K. de Villiers, asook 'n groot primêre skool op die dorp en drie in die distrik. Ná die invoer van Engels as enigste onderrigtaal van gr. 4 tot gr. 12, het Afrikaanse ouers van Keetmanshoop in 1996 die Keetmanshoop Privaatskool gestig. Dié skool bied onderrig van gr. R tot gr. 12 aan altesaam sowat 250 leerders en 19 onderwysers (in 2013).

Keetmanshoop-Noord het in 1958 van die moedergemeente afgestig, maar is omstreeks 2000 by die moedergemeente ingelyf. Met 578 belydende lidmate en 149 dooplidmate in 2012, bly Keetmanshoop egter een van Namibië se groot plattelandse gemeentes. Einde 2014 was die syfers onderskeidelik 534 en 125.


Keetmanshoop is in 1924 afgestig. In die eerste dekades van die gemeente se bestaan het die dorp en distrik geweldige groei belewe. Teen 1930 het die moedergemeente Gibeon 700 belydende lidmate gehad, Moria 800 (wat teen 1932 tot 1 560 aangegroei het), Keetmanshoop 1 352, Warmbad (gestig 1928) 850 en Windhoek (gestig 1929) 800 (1932-syfer). Dit was die enigste vyf gemeentes in die destyds Suidwes-Afrika. Teen 1952 het die gemeentes in die mandaatgebied so vermeerder dat die Ring van Otjiwarongo uit nege gemeentes bestaan het en die Ring van Gibeon uit agt. Die NG gemeente Warmbad is in 1928 in die streek suid van Keetmanshoop afgestig. Die NG gemeente Bethanie kom in 1938 noordwes en wes van die moedergemeente aan die beurt.

Ondanks dié twee afstigting, waaruit verdere afstigtings spoedig sou volg, het Keetmanshoop teen die middel van die 20ste eeu sowat duisend belydende lidmate gehad en 'n sieletal van amper 1 800. Warmbad met 1 086, Bethanie met 370 en Lüderitz ('n dogtergemeente van Bethanie) met 490 belydende lidmate, beteken in die gebied waar daar omstreeks 1930 sowat 1 350 belydende lidmate was, was daar omstreeks 1950 al amper 3 000 lidmate. Weens die noodwendige ontvolking van ook die Namibiese platteland het die Suidelike Ring (wat Mariental insluit) teen 2012 net 2 600 lidmate gehad, vergeleke met die ooreenstemmende gebied se sowat 5 800 lidmate in 1952, al het die gemeentes Karasburg (1952), Stampriet (1955), Aroab (1955), Kalkrand (1960) en Ariamsvlei (1962) intussen bygekom. Teen 2016 het dit verder afgeneem tot 2 135.





</doc>
<doc id="67570" url="https://af.wikipedia.org/wiki?curid=67570" title="Ochnaceae">
Ochnaceae

Ochnaceae is die ochna of rooihout-familie wat hoort tot die orde "Malpighiales". Hierdie familie het ongeveer 30 genera en waarskynlik 600 spesies wat in die tropiese dele van Asië, Afrika en Amerika voorkom. Slegs die bekendste genus "Ochna" kom algemeen in Suid-Afrika voor terwyl die genus "Brackenridgea" relatief onlangs in die voormalige Venda ontdek is. Slegs 20 spesies kom in Suider-Afrika voor en 17 is bome.
Van die Suid-Afrikaanse spesies is:




</doc>
<doc id="67571" url="https://af.wikipedia.org/wiki?curid=67571" title="Lekkerbreek">
Lekkerbreek

Die Lekkerbreek ("Ochna pulchra") is 'n klein boompie wat noord van die Vaalrivier voorkom.




</doc>
<doc id="67574" url="https://af.wikipedia.org/wiki?curid=67574" title="Reggie Walker">
Reggie Walker

Reginald ("Reggie") Edgar Walker (16 Maart 1889 – 5 November 1951) was 'n Suid-Afrikaanse atleet. Hy het 'n goue medalje in die 100 meter naellope tydens die Olimpiese Somerspele van 1908 gewen.

Gebore in Natal. Walker is nogsteeds die jongste wenner van die Olimpiese 100 meter naellope op die ouderdom van 19.



</doc>
<doc id="67576" url="https://af.wikipedia.org/wiki?curid=67576" title="Josia Thugwane">
Josia Thugwane

Josia Thugwane (Bethal, 15 April 1971) is 'n Suid-Afrikaanse langafstand-atleet wat in die maraton gespesialiseer het.




</doc>
<doc id="67580" url="https://af.wikipedia.org/wiki?curid=67580" title="Lee Myung-bak">
Lee Myung-bak

Lee Myung-bak (Koreaans: 이명박; gebore op 19 Desember 1941) is 'n Suid-Koreaanse politikus en sakeman. Hy het vanaf 2002 tot 2006 as burgemeester van Seoel en tussen 2008 en 2013 as die tiende president van Suid-Korea gedien. Hy is op 19 Desember 2007 as die president van die land verkies en is op 25 Februarie 2008 ingesweer. Hy is in 2013 opgevolg deur Park Geun-hye van dieselfde party.

Lee was 'n lid van die konserwatiewe Saenuri-party. Op 5 Oktober 2018 is Lee Myung-bak aan korrupsie skuldig bevind en tot 15 jaar tronkstraf gevonnis.


</doc>
<doc id="67581" url="https://af.wikipedia.org/wiki?curid=67581" title="Kim Young-sam">
Kim Young-sam

Kim Young-sam (Hangul: 김영삼; hanja: 金泳三; Koreaans: [kim jʌŋsʰam]; 20 Desember 1927 – 22 November 2015) was 'n Suid-Koreaanse politikus en die sewende president van Suid-Korea (1993–1998).

Kim Young-sam was vanaf 1961 vir dertig jaar lang (saam met die latere Nobelpryswenner Kim Dae-jung) die opposisieleier. Hy was een van Park Chung-hee en Chun Doo-hwan se grootste teenstaanders. Tussen 1993 en 1998 was hy die president van sy land.

Hy was die eerste nie-militêre presedent sedert Syngman Rhee. Tydens sy presidentskap loods Young-sam 'n teen-korrupsieveldtog waartydens sy twee voorgangers gearresteer is.

Kim Young-sam is op 22 November 2015 op 87-jarige ouderdom oorlede.



</doc>
<doc id="67583" url="https://af.wikipedia.org/wiki?curid=67583" title="Chang Taek-sang">
Chang Taek-sang

Chang Taek-sang (Koreaans: 장택상, 22 Oktober 1893 - 1 Augustus 1969) was 'n Suid-Koreaanse politikus en polisieman. Hy was die minister van buitelandse sake (1948) en die 3 Eerste Minister van Suid-Korea (1952).


</doc>
<doc id="67584" url="https://af.wikipedia.org/wiki?curid=67584" title="Chang Myon">
Chang Myon

Chang Myon (Koreaans: 장면, 28 Augustus 1899 - 4 Junie 1966) was 'n Suid-Koreaanse politikus en diplomaat. Hy was die vierde visepresident van Suid-Korea (1956-1960), die derde Eerste Minister (1950-1952) en sewende Eerste Minister van Suid-Korea (1960-1961).



</doc>
<doc id="67585" url="https://af.wikipedia.org/wiki?curid=67585" title="Park Chung-hee">
Park Chung-hee

Generaal Park Chung-hee (Koreaans: 박정희; 14 November 1917 - 26 Oktober 1979) was 'n Suid-Koreaanse politikus en soldaat. Hy was die 3 president van Suid-Korea vanaf 1963 tot sy dood in 1979.

Park Chung-hee is in 1979 deur 'n lid van die Koreaanse geheime diens in die Blou Huis doodgeskiet. Hy word deur Choi Kyu-ha opgevolg, maar in 1980 gryp generaal Chun Doo-hwan die mag.

Sy dogter, Park Geun-hye is in 2013 as die president van Suid-Korea verkies.



</doc>
<doc id="67586" url="https://af.wikipedia.org/wiki?curid=67586" title="NG gemeente Bloemfontein">
NG gemeente Bloemfontein

Die NG gemeente Bloemfontein (ook soms die Tweetoringkerk na sy kerkgebou genoem) is die vierde oudste gemeente van die Nederduitse Gereformeerde Kerk in die Vrystaatse Sinode, maar slegs die 39ste in die Kerk. Die gemeente is op 30 November 1848 gestig, in dieselfde jaar as Fauresmith (11 Maart) en Smithfield (23 November).

Die voorgeskiedenis van die moedergemeente van die Vrystaatse hoofstad, Bloemfontein, is ten nouste verbonde met die aanvangsgeskiedenis van die Oranje-Vrystaat. Dit is die geskiedenis van trekboere benoorde die Grootrivier wat in die veertiger jare van die 19de eeu hulle veral in die omstreke van die Rietrivier, Smithfield en Winburg gevestig het. Hierdie gemeenskap het in sy vormingsjare die geestelike arbeid geniet van dr. Andrew Murray en ds. A.A. Louw, wat albei in die eerste jare van die Vrystaatse Republiek die fakkel hier vir die NG Kerk in Suid-Afrika gedra het.

Op 30 November 1848, drie maande ná die Slag van Boomplaats, is die gemeente gestig toe drs. P.E. Faure en William Robertson, afgevaardig deur die NG Kerk in Kaapkolonie, 'n vergadering op Bloemfontein hou met die lidmate van die Kerk wat hulle benoorde die Gariep gevestig het, in die "Trans Gariepsche Gebied", toe bekend as die Soewereiniteit onder die bestuur van die Britse resident. Op die gemeentevergadering is ook die eerste kerkraadslede gekies, naamlik as ouderlinge: Willem Sterrenberg Pretorius en Jacobus van Zijl; as diakens: Andries Johannes Erwee, Johann David Griesel, Pieter Willem Koetzer en Johannes Maree. 

In die teenwoordigheid van Faure en Robertson word reeds op 6 Januarie 1849 die hoeksteen van die eerste kerkgebou gelê deur maj. Warden, die Britse resident. Volgens "Ons Kerk Album" is dit onbekend wanneer dié kerkgebou ingewy is, want die kerkraadsnotules tot 17 Januarie 1853 ontbreek, maar dit is bekend dat die kerkdienste nog onder seile gehou is toe prop. Andrew Murray op 6 Mei 1849 as eerste leraar van die pas gestigte gemeente deur sy vader, ds. Andrew Murray sr. van die NG gemeente Graaff-Reinet, georden en bevestig word, drie dae voor sy 21ste verjaardag. (Volgens "Ons gemeentelike feesalbum" is die eerste kerk op 20 Mei 1852 ingewy.)

Hoewel die arbeidsveld van die ywerige jong leraar ver verby sy eie gemeente tot anderkant die Vaalrivier gestrek het, skroom die kerkraad nie om op aandrang van die ingesetenes op Bloemfontein vir ds. Murray en dr. Fraser in 1853 as 'n deputasie na Engeland af te vaardig om beswaar te maak teen die besluit van die Britse regering om die soewereiniteit te laat vaar en dus die Britse beskerming oor die toe nog baie skraal bewoonde gebied te onttrek. Saam met die deputasie vertrek die 11-jarige Gustav Radloff, wat 17 jaar later die derde leraar van Bloemfontein sou word en dit sou bly tot Oktober 1881. 

Al was die sending vrugteloos en moes die inwoners van die gebied sonder wêreldse beskerming oor die weg kom, het die geestelike werk geseënd voortgegaan en ds. Murray sy reuse-arbeid voortgesit tot 1860, toe hy 'n beroep na Worcester in die Boland aanneem. Geruime tyd ná sy vertrek moes Bloemfontein vakant bly, totdat deur die bemoeiing van dr. William Robertson weer 'n klein getal predikante van oorsee na Suid-Afrika kom (sien Skotse predikante in die NG Kerk).

Onder dié predikante, waarvan die meeste Skots was, was ook die Nederlander ds. Gilles van de Wall, wat eindelik in 1862 gereed was om die leë plek op Bloemfontein te gaan inneem. Hy is op 25 Mei daardie jaar deur ds. Gilles van de Wall opgevolg. Op sy inisiatief het die eerste Sinode van die NG Kerk in die Oranje-Vrystaat in Mei 1865 op Bloemfontein vergader.

In hierdie sterk en hoogs begaafde persoon kry die gemeente nie net 'n bekwame predikant nie, maar die jeugdige Vrystaat, in 1854 geskep, maar in 1862 uit die Kaapse Kerk gestoot sodat die gebied hom kerklik selfstandig moet organiseer, kry ook 'n verstandige raadgewer en geestelike leidsman. Bowendien is die land destyds geteister deur die oorloë met die Basoeto's.

Eers nadat daar veiligheid en vrede in die land was, vertrek ds. Van de Wall in 1870 na die NG gemeente Paarl, maar nie voordat hy, met die oog op die skaarste aan leraars, die Ring van Winburg beweeg het om prop. Gustav Radloff, indertyd rektor van die Grey-kollege op Bloemfontein, te orden en as konsulent van Bloemfontein aan te stel nie. Ná herhaalde beroepe aan ouer leraars gerig van die hand gewys is, het die jong konsulent hom genoodsaak gevoel om die kateder vir die kansel te verwissel en so word hy op 7 Januarie 1871 bevestig.

Met die ontdekking van diamante omstreeks dieselfde tyd kom daar 'n groot verandering in die landomstandighede. Die armoede maak plek vir welvaart. Nuwe bewoners stroom die land binne. Die vrugbare grondgebied wat van die Basoeto's verower is, word spoedig dig bewoon. Die klein dorpie Bloemfontein begin nou ál meer die aansien van die hoofstad te kry. Nuwe en groter geboue begin aan alle kante verrys. Die ou kerkgebou moes plek maak vir 'n ruimer en beter gebou net toe die skuld, wat so lank daarop gerus het, afbetaal is. In 1872 is besluit om 'n nuwe kerk te bou. 'n Wedstryd vir 'n kerkontwerp met 'n prysgeld van £100 is uitgeskryf. Agt inskrywings is ontvang. Die wenontwerp van die argitek William Bennett Hays het voorsiening gemaak vir 'n gebou in die Middeleeuse Duitse styl met twee torings van 106 vt. hoog. Die aanvaarbaarste tender van £33 500 vir die uitvoering van Hays se ontwerp in sandsteen was egter bo die geldelike vermoë van die gemeente. Boonop was die boukommissie bewus daarvan dat "de zandsteen hier verkrijgbaar van zeer twijfelachtige waarde is", het ds. Radloff later verklaar. Gevolglik is besluit op 'n gewysigde ontwerp van die Duitse boumeester Richard Wocke, wat voorsiening gemaak het vir 'n eenvoudiger en goedkoper gebou van £17 500 in 'n "modern Romeinschen stijl" wat sitplek aan 810 mense kon verskaf. Die sloping van die ou gebou het geskied in Januarie 1878. Die hoeksteen van die gebou is op 10 Mei 1878 deur pres. J.H. Brand in die teenwoordigheid van 'n reuseskare gelê. 

Die preekstoel (later deur brand vernietig) is ook deur hom ontwerp. In wese bestaan die Tweetoringkerk uit die lang saalkerk van die Vrystaatse tradisie, deur vyfkantige, absisagtige vleuels en konsistorie tot 'n kruiskerk vergroot en finaal van alle ander in die land onderskei deur die twee torings wat in die styl van die Middeleeuse katedrale soos Nootre Dame en Westminster-abdy aan weerskante van die voorgewel geplaas is, verbind deur 'n portiek wat as ingangsportaal dien. Die torings, wat trapsgewys na boontoe versmal, versier met klein spits torinkies op die hoeke, en uiteindelik in toringspitse eindig, gee aan 'n gebou wat in wese baie eenvoudig is sy indrukwekkende voorkoms, tesame met 'n gevoel van opwaartse strewe, dog die rondinge van die rondeboogvensters en -deure, die wielvensters in die torings en die vleuels versag die spitsheid en hoekigheid van die vertikale reguit lyne. Hoeveel van die huidige kerkgebou Wocke se werk is, is nie bekend nie, maar mens kan die geheel seker as sy skepping aanvaar en saamstem met die tydgenootlike oordeel daarvan as 'n gebou "dat nog door het latere nageslacht als een treffend bewijs zal geroemd worden van de bekwaamheid en eerlijkheid der bouwmeester" - en selfs met die begryplik trotse verklaring van "The Friend" dat "the church is a noble pile, and would be an ornament to any town in South Africa, and no disgrace to many cities in Europe". 

Nadat die gemeente twee jaar en vier maande in 'n groot pakhuis van ene Fichardt haar dienste gehou het, kon hulle op 7 Mei 1880 die nuwe gebou sonder skuld aan die Here toewy. Die gemeente het ruim £20 000 baie gewillig vir die oprigting van die kerk bygedra. In dié geskiedkundige kerk het drie van die Vrystaat se presidente die ampseed afgelê, naamlik J.H. Brand, F.W. Reitz en M.T. Steyn. Mev. Rachel Isabella Steyn was tot haar dood in 1955 'n hoog gerespekteerde en toegewyde lidmaat van die gemeente.

In dié tydperk verrys daar nie net kerk- en regeringsgeboue in die ontluikende hoofstad nie, maar ook skoolgeboue, want sedert die koms van dr. Johannes Brill word die Grey-kollege ál meer uitgebrei en, volgens 'n besluit van die Sinode, die Damesinstituut Eunice opgerig en op 5 Junie 1876 plegtig geopen.

In Oktober 1881 vertrek ds. Radloff na Hoopstad en binne drie maande word sy plek ingeneem deur ds. Charles Morgan, wat die groot werk in die hoofstad van 1882 tot 1893 met krag en seën voortsit. Hy geniet enkele jare lank die voorreg van n hulpprediker, veral in die persoon van ds. A.G.T. Schoevers, en later ds. H.T. Kriel, wat dan ook ds. Morgan se opvolger word. Hy bedien die gemeente tot 1904 en word drie jare lank bygestaan deur ds. P. Roux as hulpprediker. Teen dié tyd het die kerkraad ten volle begin besef dat die gemeente geheel en al te groot was om deur net een leraar bearbei te word, want ná ds. Kriel se vertrek beroep die kerkraad ds. P.J. Boshoff en kort daarna ds. C.D. Murray, seun van ds. Charles Murray en dus 'n broerskind van die eerste leraar, as tweede predikant. Hy werk met veel ywer saam tot 1912. 

Ná hul vertrek kry die gemeente ds. J.D. Kestell as leraar, wat bygestaan is deur ds. J.S. Marais as hulpprediker. In hierdie tyd was daar nog maar een groot NG gemeente in die Rosestad. Tydens die Griep-epidemie van 1918 het hy "met raad en daad die mense dag en nag bygestaan, met onvermoeide en onverfloude naasteliefde," aldus sy biograaf dr. P.J. Nienaber Ds. Kestell het die roepstem gehoor van die duisende onversorgde kinders weeskinders in die Vrystaat wie se ouers afgemaai is en so roerend was sy oproep dat binne enkele maande amper £50 000 byeengebring en aan die Vrystaatse Kerk toevertrou is om te sorg vir die weeskinders van die Kerk. Dit was die oorsprong van Ons Kinderhuis in Bloemfontein, wat ds. Kestell en 'n paar belangstellende vriende opgerig het.

Die stigtingsdatum van dié inrigting vir wees- en behoeftige kinders is 11 September 1914. Dit was die regstreekse gevolg van 'n besluit van 'n kerkraadsvergadering van hierdie gemeente op 18 April 1914 onder leiding van ds. Kestell dat daar 'n tehuis vir verwaarloosde kinders gestig sal word. Met die stigting was daar een seuntjie, maar binne 20 jaar het die getal aangegroei tot meer as 300 kinders van albei geslagte. Destyds het die kinders hul vroegste skoolopleiding aan die Dr. Viljoen-skool geniet tot st. VI, waarna sommige meisies na die Oranjeskool gegaan het en van die seuns wat die bekwaamheid besit het, hulle studie voortgesit het aan die Grey-kollegeskool of die Sentrale Hoërskool. Die kinders is destyds in groot groepe geplaas van byvoorbeeld 60 dogters saam met 'n matrone en 60 seuns saam met 'n matrone

Mettertyd was die inwoners van weeshuise soos Ons Kinderhuis nie meer weeskinders nie, maar kinders wat ‘n behoefte aan sorg gehad het omdat hul ouers nie daarin kon voorsien nie. Vroeg in die dekade ná 1960 het die Kinderwet verskyn waarvolgens bepaal is dat kinders deur die kinderhof na kinderhuise verwys moes word. Die kinderhuise moes ook registreer en aan wetlike vereistes voldoen. Nou is die kinders in groepe van 150 tot 300 by 'n kinderhuis versorg, maar in verskillende wooneenhede op dieselfde kampus. Vyftien tot 20 kinders, ingedeel volgens ouderdom en geslag, is in 'n wooneenheid geplaas onder toesig van 'n huismoeder.

Van 2002 af het Ons Kinderhuis en die ander Vrystaatse kinderhuise, naamlik die Charlotte Theron-kinder-en-jeugsorgsentrum (Bethlehem), Gedenk-kinder-en-jeugsorgsentrum (Ladybrand) en Winburg se kinder-en-jeugsorgsentrum, gedesentraliseer. Op Ons Kinderhuis se terrein is 'n terapeutiese sentrum vir die versorging van kinders met spesiale behoeftes (spesiale mediese dienste, skoolonderrig, terapie) gevestig. Hier word kinders versorg deur ‘n volledige terapeutiese span wat versorgers en terapeute insluit. Al die ander kinders word in kleiner kinder- en jeugsorgsentrums op verskillende Vrystaatse dorpe versorg. Dié sentrums lyk net soos gewone woonhuise waarin 12 tot 16 kinders van albei geslagte deur ‘n opgeleide kinderversorger versorg word.

In 1935 het die westelike toring van die Tweetoringkerk een nag ingestort en moes die ander toring veiligheidshalwe gesloop word. In ds. C.R. Kotzé se tyd is die pragtige orrel geïnstalleer en in Mei 1943 is die hernude kerk met die herboude torings ingewy. Vyf jaar later, in November 1948, is die honderdjarige bestaan van die gemeente luisterryk en feestelik gevier. Die feesvreugde is verhoog omdat die delging van die gemeentelike skuld hiermee gepaardgaan het. Net 'n jaar daarna is nog 'n dogter, NG gemeente Monument, afgestig. In 1950 is die toringklok, wat £825 gekos het, ingebou.


Die moedergemeente het sy hoogtepunt wat lidmaattal betref in 1985 bereik en ondanks 'n opflikkering in die middel van die jare 90 vinnig afgeneem tot op hede tot 73 keer minder as sy hoogtepunt.



</doc>
<doc id="67590" url="https://af.wikipedia.org/wiki?curid=67590" title="Toutrek">
Toutrek

Toutrek (Engels: "Tug of war") is 'n sport waar twee spanne hulle kragte teen mekaar toets deur aan verskillende punte van 'n tou teen mekaar te trek.

Die spanne bestaan gewoonlik uit agt lede elk. Die dik tou is met vyf linte gemerk. In die middel is 'n rooi lint wat die beginposisie aandui. Op 4 meter aan beide kante is 'n wit (of geel) lint wat die wenafstand aandui, en een meter verder 'n lint wat die posisie van die eerste spanlid aandui. Die span wat die ander vier meter ver oor die middellyn kan trek, wen die kompetisie.

Afgesien van die brute krag benodig vir toutrek, is dit in der waarheid ook 'n tegniese sport. Die samewerking of ritme van spanlede speel net so 'n groot rol in 'n oorwinning, indien nie meer nie, as hul fisieke krag. Hiervoor word 'n "drywer" gebruik, 'n oud-trekker wat die span se gesamentlike trekkrag harmoniseer. Hy beweeg op en af langs sy span aan die tou, en gee bevele van wanneer om te trek en wanneer om te rus (genoem "hang"). As hy sien die opponente probeer sy span wegtrek, gee hy 'n "hang"-opdrag, waarna elke lid net met sy stewels in die gras vasskop en dus beweging van die tou beperk. Wanneer die opponente se gô dan uit is, skree hy "trek" en waai ritmies met sy hoed of sakdoek vir sy span om saam te trek. Stadig maar seker word die ander span tot oorgawe gedwing deur 'n wegholtrek.

Toutrek is ook gewild tydens boeresportdae.



</doc>
<doc id="67593" url="https://af.wikipedia.org/wiki?curid=67593" title="Intel 8259">
Intel 8259

Die Intel 8259 is 'n programmeerbare onderbrekingsbeheerder (PIC) wat ontwerp is vir gebruik deur die Intel 8085 en Intel 8086 mikroverwerkers. Die oorspronklike model was die 8259 waarvan die hersiende A-weergawe aangepas is vir gebruik deur die 8086 en 8088 verwerkers. Die 8259 voeg 'n hele aantal onderbrekingsintrees saam tot een onderbrekingsuittree na die gasheerverwerker. Dit verskaf die gasheerverwerker dus ekstra vlakke van onderbrekings bo op die een of twee wat die verwerker self ondersteun. Die 8259A is die onderbrekingsbeheerder wat vir die ISA-bus in die oorspronklike IBM PC en IBM AT gebruik is.



</doc>
<doc id="67595" url="https://af.wikipedia.org/wiki?curid=67595" title="Gilles van de Wall">
Gilles van de Wall

Ds Gilles van de Wall was 'n predikant in die Nederduitse Gereformeerde Kerk, onder meer van die gemeentes Bloemfontein, Paarl en Kaapstad. Hy was een van die predikante wat dr. William Robertson in Europa gaan werf het om die tekort aan leraars in die NG Kerk aan te vul.

Ds Van de Wall is gebore in Arnhem, Nederland. Hy verhuis as jongeling na die Verenigde State van Amerika, waar hy teologie studeer aan die Seminarie der Ned. Ger. Kerk in Amerika.

Sy eerste plasing as leraar begin op die datum van sy verordinering in die Calvary Baptist Church in Johnsville (sedertdien herdoop tot East Millstone) in die Somerset County van New Jersey. Só word die nuwe leraar 9 Julie 1856 in sy eerste gemeente aangestel, en word só ook die eerste vaste leraar van hierdie splinternuwe gemeente met 'n beginsalaris van $500 per jaar. Die nedersetting het tot 1854 hoofsaaklik bestaan uit 'n graandepot, 'n afgeleefde hotel, 'n skool, 'n handjievol besighede, en drie of vier plaashuise. Toe 'n treinspoor in 1854 aangelê word om die nuwe distilleerdery van vervoer te voorsien, vind daar 'n oplewing plaas danksy die koopkrag van spoorwegwerkers. Ten spyte van die yl bevolking en streng mededinging van die Metodistekerk wat een jaar vroeër tot stand gekom het, het die lidmaattal van sy gemeente tydens Van de Wall se bediening meer as verdubbel vanaf 18 in 1856 tot 46 toe hy die amp ontruim het op 6 Junie 1858.

In 1860, tydens 'n besoek aan Holland, ontmoet ds. Van de Wall dr. William Robertson wat juis daardie land aangedoen het om leraars te werf vir die bediening in die steeds groeiende aantal gemeentes in Suid-Afrika. Van de Wall besluit kort daarná om die aanbod te aanvaar en word in 1862 as leraar bevestig in die Bloemfonteinse Moederkerk (later bekend as die Tweetoringkerk, vandag bekend as die "Towers of Hope"). In 1870 volg Van de Wall wyle ds. Van Lingen op in die Paarlse gemeente. In 1874 aanvaar hy 'n beroep na Kaapstad, waar hy by sy ampsaanvaarding uit Handelinge 9:20 preek. Die daaropvolgende jaar aanvaar hy 'n beroep om terug te keer na sy vorige gemeente in die Paarl, nadat die kerkraad hom gesmeek het om terug te kom omdat hulle heel onsuksesvol was om die vakature te vul met beroepe tot ander leraars. Van 1880 tot 1883 dien hy as moderator van die Sinode.

Swak gesondheid noop hom uiteindelik om op 7 Februarie 1895 af te tree. In sy afskeidspreek lewer hy 'n boodskap uit Romeine 15:33. Hy sterf minder as 'n jaar later, op 2 Januarie 1896 in die Paarl in die ouderdom van 67 jaar.

Ná sy dood rig sy eerste gemeente in East Millstone, NJ, 'n gedenksteen vir ds. Van de Wall op op die terrein van die kerk waar hy oorspronklik georden is.



</doc>
<doc id="67598" url="https://af.wikipedia.org/wiki?curid=67598" title="Vaalboom">
Vaalboom

Die Vaalboom ("Terminalia sericea") is 'n klein tot middelgroot boom wat voorkom in die Noordwes, Noord-Kaap, Limpopo, noord KwaZulu-Natal, noordoos Namibië, Botswana en Zimbabwe. Die blare is liggroen en met silwerige hare bedek wat dit opmerklik maak. Die vrugte is pienk en oorvloedig.




</doc>
<doc id="67600" url="https://af.wikipedia.org/wiki?curid=67600" title="Riviervaderlandswilg">
Riviervaderlandswilg

Die Riviervaderlandswilg ("Combretum erythrophyllum") is 'n boom wat al langs rivieroewers groei. Dit staan ook bekend as die "Vaderlandswilg". Dit kom voor noord van die Vaalrivier, die grootste gedeelte van KwaZulu-Natal en in die Noord-Kaap al langs die Oranjerivier-stelsel. Daar is kenmerkende pokmerke op die bas. Die vrugte is klein en viervlerkig en verdroog tot 'n ligte heuningbruin kleur. Die wetenskaplike soortnaam beteken "rooi blare" en verwys daarna dat die blare dikwels in die winterseisoen rooi verkleur.




</doc>
<doc id="67601" url="https://af.wikipedia.org/wiki?curid=67601" title="Fluweelboswilg">
Fluweelboswilg

Die Fluweelboswilg ("Combretum molle") is 'n klein tot middelgroot boom wat uitsprei en het 'n gryserige voorkoms. Dit is inheems aan Suid-Afrika en kom in die Vrystaat, Gauteng, KwaZulu-Natal, Mpumalanga, Noordwes en Limpopo voor. Op die SANBI-rooilys is dit as 'veilig' (LC) gelys. Dit kom noord van die Vaalrivier en in KwaZulu-Natal voor. Dit groei in oop bosveld of in grasland in beskutte rotsagtige plekke. Die liggeel blomme is skerp gegeur en trek insekte aan. Die blare is gewoonlik met kort fluweelagtige hare bedek. In Engels staan die boom bekend as "Velvet-leaved bushwillow".




</doc>
<doc id="67602" url="https://af.wikipedia.org/wiki?curid=67602" title="Araliaceae">
Araliaceae

Araliaceae is die klimop- en kiepersolfamilie wat hoort tot die orde "Apiales". Die familie kom wêreldwyd voor in hoofsaaklik tropiese areas. Die bekendste lid is die Klimop ("Hedera helix"). In Suid-Afrika neig die bome van die familie om 'n groot bos blare aan die eindpunt van die stam te hê. Die blare kan enkelvoudig en soms gelob of saamgestel en handvormig wees. Die blomme is dikwels dig saamgepak langs are wat groot saamgestelde hofies vorm. In Suid-Afrika kom drie genera voor: ("Schefflera"), ("Cussonia") en ("Seemannaralia"). Die Afrikaanse naam vir die meeste spesies van die eerste twee genera is 'Kiepersol'. Die woord is waarskynlik van die Portugeses woord vir sambreel of sonskerm afgelei.

Van die Suid-Afrikaanse spesies is:




</doc>
<doc id="67603" url="https://af.wikipedia.org/wiki?curid=67603" title="Valskiepersol">
Valskiepersol

Die Valskiepersol ("Schefflera umbellifera") is 'n klein tot middelgroot boom wat op die rande van woude en in bosgroepe groei. Die blare is dig saamgepak aan die takeindes. Die blare is handvormig met drie tot vyf blaartjies wat soos die vingers van 'n hand uitgesprei is. Die blomme is klein en groenerig wit tot gelerig en word in groot hofies aan die punte van die takke gedra.




</doc>
<doc id="67605" url="https://af.wikipedia.org/wiki?curid=67605" title="Sapotaceae">
Sapotaceae

Sapotaceae is die melkhout- en stamvrugfamilie wat hoort tot die orde "Ericales". Dit is 'n groot familie van tropiese en subtropiese plante en daar kom sewe genera in Suid-Afrika voor. Die meeste spesies is immergroen het melksap in die bas, takke, blare en vrugte - wat aanleiding gee tot die naam 'melkhout'. Die sap van dié familie is nie giftig nie anders as by die families "Euphorbiaceae" en "Apocynaceae". Plante van die familie het enkelvoudige en leeragtige blare. Die blare kan teenoorstaande wees of afwisselend. Die meeste vrugte is heldelkleurig en eetbaar en sommige smaak aangenaam.

Van die Suid-Afrikaanse spesies is:




</doc>
<doc id="67609" url="https://af.wikipedia.org/wiki?curid=67609" title="Witmelkhout">
Witmelkhout

Die Witmelkhout ("Sideroxylon inerme") is 'n boom wat voorkom in 'n strook langs die kus vanaf die Kaapse Skiereiland deur Mosambiek tot by Kenia. Die bome is blaarryk en groei meestal naby die see. Die vrugte is vlesig, persswart en sowat 1.2 cm in deursnee. Hulle is eetbaar maar nie almal is smaaklik nie. Die bome leef lank. Bekende Witmelkhoutbome is die "Poskantoorboom" in Mosselbaai, die "Fingo" boom in Peddie en die "Verdragsboom" in Woodstock.




</doc>
<doc id="67614" url="https://af.wikipedia.org/wiki?curid=67614" title="Kusrooimelkhout">
Kusrooimelkhout

Die Kusrooimelkhout ("Mimusops caffra") is 'n boom wat aan die Suid-Afrikaanse kus voorkom vanaf Port Alfred, noordwaarts deur KwaZulu-Natal tot by Mosambiek se suidergrens. Die spesie speel 'n belangrike rol in die duineplantegroei en wel in die konsolidering van die sandduine. Hul staan ook bekend as die 'lopende boom' omrede wanneer hul deur winde omgewaai word die takke net daar wortelskiet waar dit aan die grond raak en die boom neem dus 'n nuwe posisie in.

"Mimusops caffra" is 'n klein tot medium grootte boom. Die stam is tot 50 cm in deursnee, dikwels knoetserig of gedraai met donkergrys bas wat in die lengte geplooid is. Hierdie bome bereik 15 m tot 25 m in hoogte, maar is korter aan die seekant van duine waar hulle selde meer as 5 m hoog word en waar die blare onder die gedurige soutsproei en seewinde ly. Dit kan dominant wees in beskutte duinbos agter die kussone, waar dit 20 m in hoogte kan bereik maar 'n paar met beskerming teen die soutwind in woude ontwikkel krone so hoog as 30 meter.

Die blare is alternatief, hard en leeragtig met afgeronde of stomp punte. Ouer blare is blou-groen bo en ligter aan die onderkant. Jong blare is liggroen.

Die romerige-wit ster-agtige blomme is 10–20 mm in deursnee en kom voor in klein trosse in die blaaroksels.

Die vrugte word ongeveer 15–20 mm lank en is vet, rond tot ovaal, rooi of oranje-rooi wanneer dit ryp is, met 'n soet styselagtige pulp en met 'n enkele ovaal, blinkbruin of swarterige saad.




</doc>
<doc id="67617" url="https://af.wikipedia.org/wiki?curid=67617" title="Boraginaceae">
Boraginaceae

Boraginaceae is die heliotroop-familie wat tans nog nie geklassifiseer is met betrekking tot 'n orde nie. Hierdie groot familie bestaan hoofsaaklik uit kruidagtige plante en kom oor die hele wêreld voor. Van die bekende tuinplante van die familie is die "Heliotroop", en die "Vergeet-my-nietjie". Die plante dra dikwels blou blomme en die blare is byna altyd grof en harerig. Daart hoort 2000 spesies tot die familie wêreldwyd. Daar kom ongeveer 15 genera, wat 80 spesies verteenwoordig, van die familie in Suid-Afrika voor. Slegs twee genera bereik boomgrootte: "Ehretia" en "Cordia" wat ongeveer 10 spesies verteenwoordig.

Van die Suid-Afrikaanse spesies is:




</doc>
<doc id="67618" url="https://af.wikipedia.org/wiki?curid=67618" title="Gore Vidal">
Gore Vidal

Eugene Luther Gore Vidal [ˌɡɔr_vɨˈdɑːl] was 'n Amerikaanse skrywer wat met sy essays, romans, draaiboeke en Broadway-toneelstukke bekendheid verwerf het. Hy het daarnaas bekend gestaan vir sy patrisiese ingesteldheid, sy Transatlantiese aksent en sy geestige aforismes. Vidal is 'n gesin gebore wat uitstaande politici opgelewer het. Sy grootvader Thomas Gore het die amp van senator beklee, en hy het later deur huwelik aan Jacqueline Kennedy verwant geword.

Vidal het twee keer vir politieke ampte kandidaat gestaan en het as politieke kritikus oor 'n lang tydperk kommentaar op politieke gebeure gelewer. Hy het as aanhanger van die Demokratiese Party sy lewe lank 'n isolasionistiese houding ingeneem. Vidal, wat sowel met sy essays asook sy romans bekendheid verwerf het, het daarnaas ook bydraes vir "The Nation", die "New York Review of Books" en "Esquire" gelewer. Met sy essays en media-optredes het Vidal oor 'n lang tydperk kritiese kommentaar op die Amerikaanse buitelandse beleid gelewer. Daarnaas het hy die Verenigde State sedert die 1980's as 'n vervallende ryk beskryf. Sy twiste met bekende persoonlikhede soos Norman Mailer, William F. Buckley, Jr. en Truman Capote het wye aandag in die media geniet.

Vidal se romans val in twee hoofkategorieë: maatskaplike en geskiedkundige tematiek. Sy bekendste roman met 'n maatskaplike fokus was "Myra Breckinridge"; sy bekendste historiese romans sluit "Julian", "Burr" en "Lincoln" in. Sy derde roman, "The City and the Pillar", het ná sy verskyning in 1948 behoudende kritici uitgedaag as die eerste beduidende werk in die Amerikaanse literatuur waarin homoseksualiteit onbeskaamd behandel is.

Vidal het die kategorisering van seksuele identiteite as "homoseksueel" en "heteroseksueel" steeds as inherent vals verwerp en daarna verwys dat die oorgrote meerderheid individue die potensiaal het om panseksueel te wees.

Toe Vidal in 2012 oorlede is, was hy die laaste van 'n generasie Amerikaanse skrywers wat gedurende die Tweede Wêreldoorlog as soldate gedien het, waaronder J. D. Salinger, Kurt Vonnegut, Norman Mailer en Joseph Heller. Hy word moontlik veral vir sy bytende opmerkings en sarkastiese humeur onthou. So het hy na homself as 'n "gentleman bitch" verwys en is as die 20ste eeu se antwoord op Oscar Wilde beskryf.



</doc>
<doc id="67620" url="https://af.wikipedia.org/wiki?curid=67620" title="Little Boy">
Little Boy

Little Boy was die kodenaam van die atoombom wat op Hirosjima gegooi is op 6 Augustus 1945. Die bom is vervoer deur 'n Boeing B-29 Superfortress-bomwerper van die Amerikaanse Lugmag onder beheer van Kolonel Paul Tibbets. Dit was slegs die wêreld se tweede kernkragontploffing ooit en die eerste met 'n bom wat verrykte uraan gebruik het.



</doc>
<doc id="67621" url="https://af.wikipedia.org/wiki?curid=67621" title="Tamaricaceae">
Tamaricaceae

Tamaricaceae is die tamarisk-familie wat hoort tot die orde "Caryophyllales". Hierdie familie bestaan uit kruie, struike en bome wat voorkom in die gematigde en subtropiese dele van Afrika en die Mediterreense lande ooswaarts na China. Die familie groei graag op strande, brak- of soutpanne. Al die plante in die familie het naaldagtige of skubagtige blaartjies om te kan oorleef in die dor gebiede waar hulle voorkom. Al die Tamarisk-plante in Suid-Afrikaanse tuine is ingevoer. Daar word beweer dat die manna wat die Israeliete gevoed het afkomstig is van die plant "Tamarix mannifera".

Van die Suid-Afrikaanse spesies is:




</doc>
<doc id="67623" url="https://af.wikipedia.org/wiki?curid=67623" title="Yun Chi-ho">
Yun Chi-ho

Yun Chi-ho (Koreaans: 윤치호; 26 Desember 1864 - 9 Desember 1945) was 'n Koreaanse politikus, filosoof en onafhanklikheidsaktivis. Hy is die oom van Yun Poson, die vierde president van Suid-Korea.



</doc>
<doc id="67624" url="https://af.wikipedia.org/wiki?curid=67624" title="Syngman Rhee">
Syngman Rhee

Syngman Rhee (Koreaans: 이승만; 18 April 1875 - 19 Julie 1965) was 'n Koreaanse politikus en onafhanklikheidsaktivis. Hy was die eerste president van Suid-Korea en het vir drie termyne gedien (1948-1960).



</doc>
<doc id="67626" url="https://af.wikipedia.org/wiki?curid=67626" title="Kim Seong-su">
Kim Seong-su

Kim Seong-su (Koreaans: 김성수, Hanja: 金性洙, 11 Oktober 1891-18 Februarie 1955) was 'n Koreaanse onafhanklikheidsaktivis, politikus en joernalis, stigter van Donga Ilbo en die Korea Universiteit. Hy het tussen 1951 en 1952 die amp van tweede visepresident van Suid-Korea beklee. Sy bynaam was Inchon (인촌, 仁村).



</doc>
<doc id="67628" url="https://af.wikipedia.org/wiki?curid=67628" title="Pak Hon-yong">
Pak Hon-yong

Pak Hon-yong (Koreaans: 박헌영; 28 Mei 1900 - 19 Desember 1956) was 'n Koreaanse onafhanklikheids aktivis, politikus, filosoof, joernalis, en 'n kommunistiese aktivis. Hy was die leier van die Koreaanse Kommunistiese Party.



</doc>
<doc id="67629" url="https://af.wikipedia.org/wiki?curid=67629" title="Teerhout">
Teerhout

Die Teerhout ("Loxostylis alata") is 'n klein immergroen boompie wat dikwels aan die rand van die Karoo gevind word op rotsagtige plekke. Hulle groei ook op die some van woude en langs rivieroewers in die Oos-Kaap en KwaZulu-Natal. In Engels staan die boom bekend as die "Tarwood".

Die blaar is saamgestel met 'n enkele blaartjie aan die punt. Die rande van die blaartjies is nie getand of gekeep nie.

Die vroulike en manlike blomme word aan verskillende bome gedra. Beide geslag blomme is klein en romerig wit. Sodra die vrug op die vroulike boom begin vorm, ontwikkel die kelkblare vinnig en word helderpienk tot steenrooi. Wanneer die vrug geskraap word, word 'n taai, swart stof vrygestel wat aanleiding gegee het tot die naam van die boom.




</doc>
<doc id="67636" url="https://af.wikipedia.org/wiki?curid=67636" title="Verkleurmannetjie">
Verkleurmannetjie

Die verkleurmannetjie of trapsuutjie ("Chamaeleonidae") is 'n familie van die akkedisse. Die meeste verkleurmannetjies kan hul vel se kleur vir kamoeflering verander, of om hul gemoedstoestand aan ander verkleurmannetjies aan te dui. Die grootste spesies word tot 70 sentimeter lank.

Verkleurmannetjies het papegaai-agtige voete wat aangepas is om in bome te leef en saggies deur takke en blare te beweeg. Hulle beweeg gewoonlik stadig met wiegende bewegings om met die ritsel van blare in die wind saam te smelt. Die oë is stereoskopies en kan onafhanklik van mekaar en in teenoorgestelde rigtings beweeg. Die stert is spesiaal gevorm om homself te anker en aan takkies vas te gryp.

Hulle het lang klewerige tonge wat hulle blitsig kan uitskiet om prooi te vang. Die tong is tot twee keer so lank as die liggaam self. Hulle vreet meestal insekte, maar sal ook soms kleiner akkedisse vreet.

Daar bestaan omtrent 190 spesies wat in Afrika, Madagaskar, Spanje en Portugal, oor suidelike Asië en Sri Lanka voorkom. Hulle is ook na Hawaii, Kalifornië en Florida ingevoer, en word in warm habitats wat van reënwoude tot droë woestyne wissel aangetref.

Verkleurmannetjies word algemeen as troeteldiere aangehou.

'n Opvallende kenmerk van die verkleurmannetjie is sy klewerige tong, wat in die meeste gevalle net so lank as die dier se liggaam is en waarmee hy insekte vang. Sommige groter spesies eet ook voëls, klein soogdiere en akkedisse. Die tong het 'n knoetsvormige punt en kan blitssnel met behulp van kringspiere in die rigting van die prooi geskiet word. Die prooi kleef dan aan die tong vas en word ewe vinnig in die dier se bek teruggetrek. 

Verkleurmannetjies is boombewoners en hulle pote is uitstekend by die lewenswyse aangepas: die voorpote se tone is in 2 opponeerbare bundels van 3 (na binne) en 2 (na buite) vergroei. By die agterpote is dit net andersom. By die spesies van die genus "Chamaeleo" dien die stert as gryporgaan. Verkleurmannetjies het eienaardige uitpeuloë wat deur 'n ooglid bedek word, buiten 'n klein opening in die middel wat die pupil ooplaat. 

Hulle het boonop 'n gesigsveld van 360° omdat die oë so ver uit die oogkaste steek en ook omdat die oë onafhanklik van mekaar beweeg kan word. Verkleurmannetjies kan nie enige kleur aanneem nie: elke spesie het ŉ bepaalde kleurpatroon wat by sy omgewing aangepas is. Oor die algemeen is die kleurpatrone bedags donkerder as in die nag en dragtige wyfies word geleidelik donkerder. 

Die kleurpatroon word grootliks deur die gemoedstoestand van die dier bepaal. Sommige verkleurmannetjies soos die reuseverkleurmannetjie ("Chamaeleo" "oustaleti") kan nie drasties van kleur verander nie, maar wissel van bruin tot roomkleurig, soos ook by die meeste kortstertverkleurmannetjies die geval is. By die meer kleurryke verkleurmannetjies soos die van die genus "Chamaeleon" is daar 4 lae kleurstofselle (chromatofore) onder die deurskynende vel wat die dier daartoe in staat stel om van kleur te verander. 

Die buitenste pigmentlaag bevat rooi en geel kleurstofselle wat kan uitsit en inkrimp. Daaronder le 2 reflekterende lae wat onderskeidelik blou en wit weerkaats. Die vierde laag bevat selle (melanofore) met 'n donkerbruin pigment (melanien). Die kleurstofselle vertak na die boliggende lae en kan dit sodoende donkerder kleur. Die 4 lae saam kan 'n verskeidenheid van kleurskakerings veroorsaak, wat wissel van geel, oranje en rooi tot groen, blou, pers en swart.

Verkleurmannetjies het hulle eie, afgebakende jaggebiede wat net in die paartyd oorvleuel mag word. Die meeste spesies le hul eiers wat hulle in die grond begrawe en wat na 8 of 9 maande uitbroei. 

'n Paar Suider-Afrikaanse spesies is ovovivipaar (eierlewendbarend), met ander woorde die eiers ontwikkel in die wyfie se liggaam en die kleintjies word in 'n deurskynende vlies gebore, en hulle is onmiddellik selfstandig.





</doc>
<doc id="67638" url="https://af.wikipedia.org/wiki?curid=67638" title="Hendrik de Wit">
Hendrik de Wit

Hendrik (Henk) Cornelis Dirk de Wit (24 Oktober 1909 - 16 Maart 1999) was 'n Nederlandse sistematiese plantkundige wat aansienlik bygedra het tot die kennis van die familie Araceae se genera "Cryptocoryne" en "Lagenandra". Hy het grootgeword in die Waterland, 'n moerasagtige gebied in die Noordwes-Nederland, moontlik die oorsprong van sy lewenslange belangstelling in waterplante.

De Wit het biologie gestudeer aan die Universiteit van Amsterdam (1931-1937). Na die voltooiing van sy studie het hy vertrek in 1937 na Pretoria in Suid-Afrika om te werk by ministerie van landbou. In 1941 verwerf hy sy doktorsgraad met 'n proefskrif oor die genus "Setaria" van die grasfamilie (Poaceae). In dieselfde jaar, het hy verhuis na Nederlands Oos-Indië (deesdae Indonesië).

Gedurende die Tweede Wêreldoorlog het de ​​Wit in die 's Lands Plantentuin te Buitenzorg gewerk. Met sy terugkeer na Nederland in 1946 het hy gewerk vir die "Flora Malesiana Foundation". De Wit was 'n begaafde onderwyser en op 20 September 1953 het hy 'n dosent by die Universiteit Leiden waar hy geleer plante taksonomie en morfologie van blomplante en op 1 November van dieselfde jaar ook by die Universiteit van Wageningen, waar hy geleer taksonomie en tropiese en subtropiese plantgeografie. In 1959 verlaat hy Leiden en word hoogleraar in Wageningen en op 15 September 1969 het hy die hoof van die Laboratorium van Plant Taxonomy en Plantgeografie daar. De Wit het in 1980 afgetree, by welke geleentheid 'n feesbundel verskyn in sy eer.

De Wit was veral geïnteresseerd in die Aroid-famile se genera "Cryptocoryne", sowel as die naverwante "Lagenandra". In totaal het hy 21 nuwe spesies van "Cryptocoryne" en 6 spesies van die genus "Lagenandra" beskryf. 'n Lewenslange stokperdjie was varswater akwariums en in die laat 1950's het hy redakteur van 'n Ensiklopedie vir akwarium in 15 volumes geword. Twee van die volumes (die volumes 5 en 6) hanteer akwarium plante en is geskryf deur homself. In 1966 is hierdie volumes hersien en gepubliseer saam as die eerste uitgawe van sy boek "Aquariumplanten". Dit is in Engels vertaal in 1964 en in Duits in 1971. Na sy aftrede, het hy 'n geskiedenis van die biologie (Nederlands: "Ontwikkelingsgeschiedenis van de biologie") in drie volumes (1982-1989). 'n Gewild weergawe verskyn in 1993 ("Wat is leven? Een cultuurgeschiedenis van de biologie").

Die eerste resultate van die navorsing van werkers in die Afrikaanse botaniese taksonomie, voorberei onder toesig van de Wit, is gepubliseer in 'n reeks met die naam "Primitiae Africanae". Twaalf artikels is gepubliseer in totaal, in verskillende taksonomiese tydskrifte.

Verskeie plantspesies is ter ere van hom vernoem, soos "Begonia bonus-Henricus" J.J. de Wilde, "Crudia dewitii" Kostermans, "Cryptocoryne dewitii" Jacobsen, "Homalium dewitii" Kostermans, "Bauhinia dewitii" K.Larsen & S.S.Larsen, "Rinorea dewitii" Achound., en "Lagenandra dewitii" Crusio et de Graaf.


</doc>
<doc id="67639" url="https://af.wikipedia.org/wiki?curid=67639" title="Boesmanstee">
Boesmanstee

Die Boesmanstee ("Catha edulis") is 'n middelmatige tot groot boom wat voorkom in noord KwaZulu-Natal, eSwatini, Mpumalanga en Limpopo. Dit kom ook voor in Sentraal- en Oos-Zimbabwe. In Engels staan die boom bekend as "Khat bushmens tea". Verder noord in Afrika staan die boom bekend as "Khat".

Die blare is enkelvoudig en teenoorstaande met 'n rif tussen hulle. Die blare en bas bevat alkaloïde. In die Oos-Kaap word die blare geëet as 'n stimulant; dit is die rede waarom Burchell die boom die Boesmanstee genoem het in 1814.




</doc>
<doc id="67642" url="https://af.wikipedia.org/wiki?curid=67642" title="Kleinblaarsaffraan">
Kleinblaarsaffraan

Die Kleinblaarsaffraan ("Elaeodendron zeyheri") is 'n middelgroot boom wat voorkom in hoogliggende woude vanaf die Wes-Kaap tot by KwaZulu-Natal. In Engels staan die boom bekend as die "Small leaved saffronwood". Die donkergroen blare is gewoonlik teenoorstaande gerangskik. Elke blaar het meestal wyd gespasieerde vlak tande langs sy rand. Die hout is rooi maar die binnebas en wortels is diep geel.

Die spesie word ook as sinoniem met die Kokoboom beskou.




</doc>
<doc id="67644" url="https://af.wikipedia.org/wiki?curid=67644" title="NG gemeente Prins Albert">
NG gemeente Prins Albert

Die NG gemeente Prins Albert is 'n gemeente van die Nederduitse Gereformeerde Kerk wat op 24 November 1842 van die NG gemeente Beaufort-Wes afgestig is as die 19de gemeente in wat tans die Sinode van Wes-en-Suid-Kaapland is en slegs die 29ste gemeente in die hele Kerk.

Teen die einde van die 18de eeu het Samuel de Beer 'n vrugbare plaas aan die voet van die Swartberge aangelê. Hierdie plaas, Kweekvallei, was een van die tien veldkornetskappe wat onder Beaufort-Wes geressorteer het, en was ook op die ou hoofpad tussen Kaapstad en die oostelike grens. Met Kweekvallei as sentrum is op 24 November 1842 'n gemeente deur die eerste Sinode van die Kaapse Kerk van Beaufort-Wes afgestig. Die gemeente en die wordende dorp het die naam van Prins Albert, gemaal van koningin Victoria, gekry.

Op 1 Augustus 1844 het goewerneur Napier 'n jong predikant — ds. Pieter Kuypers Albertyn — as eerste leraar van die Swartbergse gemeente aangestel. Die eerste pastorie en kerkie is teen die einde van 1844 voltooi. Ds. Albertyn is opgevolg deur die volgende predikante: J.H. Neethling (1851–'58), W.A. Krige (1859–'83), A.J.L. Hofmeyr (1883–'95), A.G. du Toit (1896–1906), D. Wilcocks (1906—'11), D.J. Le R. Marchand (1911—'29), J.S. Theron (1929–'32), H.S. Theron (1933–'36), L.E. du Toit (1937—'43), U. Joubert (1943–'47), S. B. Buys (1948) en W. A. Alheit (as eerste medeleraar, 1949).

Die skrywer van "Eeufees van die gemeente Prins Albert, 1842–1942", wat net as "’n Seun van die gemeente" in die boek bekendstaan, maar in ander bronne as E. Stockenstrom geëien word, skryf ds. Adriaan Hofmeyr was ’n "forse, frisgeboude, lewenslustige jong man van skaars 26 jaar toe hy sy bediening in die nuwe gemeente aanvaar het. Hy was met baie talente bedeel. Dit was veral wat musiek en sangkuns betref, en welsprekendheid het nie by hom ontbreek nie. By sy gespierde gestalte het hy ’n soetklinkende stem en ’n innemende geaardheid gehad, waardeur hy die hart van gemeentelede van die staanspoor af gewen het. Sy eggenote was ’n sterkgeboude, hoflike dame, wat oor die eienskappe van ’n ideale predikantsvrou beskik het." Jare nadat dié boek verskyn het, het Norrie Steyn in "Gedenkboek van die 100-jarige bestaan van die Nederduitse Gereformeerde Gemeente Willowmore 1864–1964" ds. Hofmeyr amper presies dieselfde beskryf: "Die nuwe leraar … was 'n forse, frisgeboude, lewenslustige jong man van omtrent 24 jaar toe hy sy bediening in die nuwe gemeente aanvaar het. Hy was baie talentvol. Dit was veral in die sangkuns en musiek wat hy uitgeblink het, en aan welsprekendheid het dit hom nie ontbreek nie. Sy soetklinkende stem gepaard met sy innemende geaardheid en sy fyn sin vir humor het uit die staanspoor die harte van sy nuwe gemeentelede gewen."

Ds. Hofmeyr het op Prins Albert, soos op Willowmore, hom onvermoeid beywer vir die opheffing van die armes en minderbevoorregtes en die opvoeding van behoeftige kinders in die gemeente. Binne ’n jaar ná sy bevestiging, op 8 November 1884, het die kerkraad op sy aandrang besluit om uit die kerkkas £24 per jaar aan die opvoeding van arm kinders in die samelewing te bestee.

Hy het ook ’n groot bydrae gelewer tot die musieklewe van die gemeente en dorp, soos Helena Marincowitz eenmaal in die dorpskoerant, die Prins Albert Vriend geskryf het: "Ds. Adriaan Hofmeyr het vir die musiekkultuur op hierdie dorp baie beteken, maar veral vir die kerk. Onder sy geesdriftige leiding het die gemeente gou £850 vir die kerkorrel ingesamel. Die persone wat veral bygedra het, was die broers Samuel en Jan Luttig en Frederick Oosthuizen. Die orrel is van Engeland bestel en op 7 Augustus 1886 was die inwyding van die orrel. Ds. Adriaan Hofmeyr het self die orrel bespeel saam met die nuwe orreliste, mej. Fischer.

Hy het ook die koor afgerig en ’n Musiek- en Letterkundige Vereniging op die dorp gestig, waarby die magistraat ook betrek is, veral by die literêre aanbiedings. By geleentheid het hy selfs 'n kantate in die kerk gereël vir die Woensdag voor die Nagmaal. Met die goudstormloop in die distrik van Prins Albert in 1891, het ds. Adriaan by die delwers besoek gaan aflê en ook daar ’n delwerskoor op die been gebring."

Die distrik Prins Albert is gereeld deur periodieke droogtes geteister wat met groot verlies van lewende hawe gepaard gegaan het en noodwendig tot ’n haglike finansiële toestand gelei het, ook in die gemeente. So ’n ongunstige toestand het weer aan die begin van 1888 geheers toe ds. Hofmeyr, met die oog op die benarde omstandighede waarin die inwoners van die distrik verkeer het, op 31 Maart 1888 ’n brief aan die kerkraad geskryf het waarin hy hulle meedeel dat hy ten volle bewus is van die sorgwekkende toestand van die gemeente. Hy bied aan dat hulle die pastorie-erf en -tuin verhuur wat jaarliks sowat £60 tot die kerkkas sou bydra en dat hy dan op eie onkoste ’n huisie sou huur. Hy sou dus £50 van sy jaarlikse salaris kan afgee. Die kerkraad het egter nie van dié aanbod van die leraar gebruik gemaak nie.

Gedurende die laaste maande van 1888 het ds. Hofmeyr moeilikheid met sy keel ondervind en die kerkraad het hom gevolglik verlof vir afwesigheid van enige maande toegestaan. Op 6 Februarie 1889 het die dominee en sy vrou na Europa vertrek. Hulle het in Junie veilig teruggekeer en die gemeente het van heinde en verre toegestroom om hulle by hul aankoms op die pastorie-terrein te verwelkom. Daar was ’n reuse-opkoms en skoolkinders het die "geliefde leraar en sy beminlike wederhelf" ’n lied toegesing. Dié lied, "Kom dank nou almal God" het hulle in Engels gesin: ""Now thank we all our God / With heart and hands and voices / Who wondrous things hath wrought / In whom this world rejoices"."

In ds. Hofmeyr se tyd op Prins Albert is besluit om die ou pastorie, wat amper 50 jaar vantevore in aller yl opgetrek moes word en in die loop van jare bouvallig en ondoelmatig geword het, deur ’n nuwe te vervang. In Julie 1890 het die kerkraad gevolglik besluit om ’n nuwe pastorie te bou, en op ’n vergadering op 2 Augustus is die plan van die boumeester, G. Alexander (waarskynlik die argitek George Murray Alexander), vir die voorgestelde gebou reeds aan die kerkraad voorgelê.

Die bouery het egter nie dadelik begin nie en amper drie jaar sou verloop voordat die voltooide gebou eindelik ingewy kon word nadat die bouaannemers, die here Townsend en Roberts, dit in Maart 1893 afgelewer het. Die inwydingsgeleentheid het op 3 April 1893, tien dae voor die leraar se 39ste verjaardag, plaasgevind. Die hoofspreker tydens dié verrigtinge was sy vader, prof. N.J. Hofmeyr van Stellenbosch. Hy het ’n treffende rede op die stoep van die pastorie gelewer.

Ds. Hofmeyr se algemene gewildheid onder sy gemeentelede word geïllustreer deur twee gebeure waarvan die besonderhede behoue gebly het. In Desember 1886 het die plaaslike magistraat en sy vriende 'n groot geselligheid vir die Hofmeyrs in die Hofsaal gereël waarheen 60 gaste genooi is. Dit was kort nadat ds. Hofmeyr van die Sinodesitting af teruggekeer het. Die aand het onder meer bestaan uit klavier- en sangsolo's.

Die tweede gebeurtenis was op 10 Maart 1893 toe ds. Hofmeyr twee kerkdienste op Prins Albertweg-stasie gehou het. Tussen die oggend- en die middagdiens het die boere, wat van alle kante af daarheen gestroom het om die dienste by te woon, ’n politieke vergadering gehou waarop hulle eenparig versoek het dat die dominee die voorsitterstoel inneem. Die eerste bewys van sy politieke belangstelling was sy verrassende aankondiging op die kerkraadsvergadering van 12 Augustus 1893 dat hy "op verzoek van vele vrienden" voorlopig besluit het om hom as parlementslid vir Somerset-Oos verkiesbaar te stel. Ná die mededeling het hy die versoek goed oorweeg en drie maande later aan die kerkraad bekendgemaak dat hy beslis besluit het om dit van die hand te wys.

Dit was die tweede sodanige versoek aan die gewilde leraar van Prins Albert, want in Januarie daardie jaar, na afloop van die Burgersdorpse Taalmonument se feestelike onthulling, het die plaaslike Doppers hom met die versoek genader dat hy as kandidaat in hul kiesafdeling by die volgende algemene verkiesing moes staan. Toe het hy dit sonder verdere oorweging geweier.

Sy optrede op Prins Albert het Hollands- en Engelssprekendes saamgesnoer en deur die musiekaande wat hy in die pastorie gereël het, die vereniging wat hy gestig het en sy bevordering van kerkmusiek, was ds. Hofmeyr "letterlik die middelpunt van lewe op die dorp".

Reeds hier, enkele jare voordat 'n soortgelyke skandaal op Wynberg tot 'n lang onderbreking in sy bediening sou lei, het sy aantreklike voorkoms hom na bewering in die moeilikheid gelei en het sy reputasie en goeie aansien die eerste keer skade gely. Terwyl hy in die pastorie met sy vrou en aangenome seun gewoon het, het hy in die geheim gekorrespondeer met ene mej. Jemima Orr van Willowmore, sy vorige gemeente. Inwoners van Willowmore het snuf in die neus gekry en ds. Hofmeyr verkla by die Ring van George. Luidens dokumente van dié Ring is klagtes teen die leraar van Prins Albert en twee "onfatsoenlike" dames van Willowmore ingedien. Volgens 'n ander bron is die klag by die Ring reeds op Willowmore ingedien en het dit dus gespruit uit gebeure voor sy aanname van die beroep na Prins Albert. Dit het verband gehou met sy optrede teenoor twee vroue wat as "onvoorzigtigheid" beskryf is.

Die voorval het 'n opskudding in kerklike kringe veroorsaak en die pers het selfs daaroor berig. Die Kerk het die aantygings teen ds. Hofmeyr deeglik ondersoek (dit is indertyd as 'n romantiese onbesonnenheid beskryf) en in Julie 1884 'n verklaring uitgereik dat die predikant se morele karakter suiwer en bo verdenking was, maar dat sy woorde en dade aanleiding tot gerugte gegee het wat skadelik was vir sowel sy karakter as sy werk vir die Here. Hy is tereggewys en toepaslik gestraf. In die Ringsverslag van 1884 is 'n apologie van ds. Hofmeyr vervat waarin hy geskryf het die voorafgaande ses maande was 'n tydperk van liefde en leed, lig en duisternis, vrede en onrus. Hy het voorts geskryf die saak het hom, die gemeente en kerkraad nader aan mekaar gebring.

Die godsdiensverslag van 1884 van die gemeente Prins Albert aan die Ring van George het hoofsaaklik gehandel oor ds. Hofmeyr se sedelike lewe. Dit was 'n saak van groot hartseer. In "Gemeente onder die Swartberg, 1842–1992. Ned Geref Kerk Prins Albert" skryf P.J. en M. Botes: "Sy onversigtige optrede teenoor 'n ongetroude jongdame wat 'n uitgerekte ringsaak tot gevolg gehad het, het diepe hartseer vir hom en die gemeente meegebring. Ten spyte van die leed, getuig die godsdiensverslag dat 'er nogthans een zeer ryke zegen op alles wat er geschiedde in den Naam des Heeren' gerus het. Dat 'n gemeente deur so 'n smeltkroes gegaan het en dieselfde ds. Hofmeyr as 'n gewaardeerde leraar van Prins Albert opgeteken staan, toon dat die liefde van God inderdaad in mense se lewens kan seëvier".

In Mei 1895 het skokgolwe deur Prins Albert getrek toe ’n koerant bekendmaak dat ds. Hofmeyr ’n beroep na die NG gemeente Wynberg naby Kaapstad ontvang het. Binne enkele minute het die berig deur die hele dorp versprei en was dit gou onder die hele gemeenskap ’n punt van bespreking. Twee of drie weke lank het die gemeente in groot spanning verkeer en was dit, volgens die skrywer van die gemeente Prins Albert se "Eeufees-Gedenkboek", asof daar by die meeste ’n voorgevoel was dat die leraar nie dié keer die beroep van die hand sou wys nie. Hy skryf: "So het dit ook werklik gebeur, en ’n traan het oor menigte wang gerol toe die beminde leraar op die stille Sondagoggend na die diens met tasbare gemoedsaandoening aan die gemeente bekendgemaak het dat hy besluit het om die beroep aan te neem."

In die adres wat die kerkraad ds. Hofmeyr aangebied het, het hulle melding gemaak van die groot dienste wat hy tydens sy dienstyd aan die samelewing bewys het. Dit het ywer vir die sendinggemeente en sy groot werk in verband met die oprigting, bevordering en uitbreiding van die Christelike Jongeliedevereniging ingesluit, asook die oprigting van nuwe skole in die buitewyke van die gemeente en die onvermoeide bevordering van die onderwys. Soos op Willowmore het hy hom beywer om die lot van die armes en behoeftiges te verbeter. In een jaar het byvoorbeeld £30 aan skoolgeld vir die kinders van behoeftige ouers uit sy eie sak betaal. Hy het ook af en toe kinders in die pastorie onthaal en byvoorbeeld op ’n aand, kort ná die inwyding van die nuwe pastorie, ’n groot aantal kinders daarheen genooi en ’n paar uur gesellig daar deur te bring.

Die oorspronklike kerkgebou van die gemeente het spoedig te klein geword, sodat op 18 Maart 1865 die huidige kerkgebou ingewy is. Die kerkorrel is op 7 Augustus 1886 in gebruik geneem. Mej. Annie Luttig (later mev. De Wit) het vir 58 jaar voor hierdie orrel as orreliste opgetree. Die huidige pastorie is op 3 April 1893 ingewy. Latere afstigtings het die grense van die oorspronklike gemeente van Prins Albert heelwat laat krimp. Die werk onder die bruin gemeenskap is oorspronklik deur die moedergemeente gedoen, asook deur die Engelse Episkopaalse Kerk. Op 20 Augustus 1904 het die kerkraad van Prins Albert verlof gegee tot die stigting van 'n NG sendinggemeente.

In die vroegste jare is die onderwys direk deur die Kerk behartig en beheer. Vir die grootste gedeelte van die vorige eeu is die jeug in Prins Albert se Kerkskool onderrig, en onderwyssake is dikwels op die kerkraadsvergaderinge bespreek. In 1881 is 'n dorpsbestuur vir Prins Albert aangestel. Hierdie bestuur het in 1902 die status van munisipaliteit verkry. Die gemeenskap van Prins Albert het sedert die vroegste jare baie belanggestel in landsake. Die eerste persoon wat in die ou Kaapse parlement 'n toespraak in Hollands gelewer het (dit was op 13 Junie 1882), was mnr. Jan Luttig, 'n seun van Prins Albert.




</doc>
<doc id="67647" url="https://af.wikipedia.org/wiki?curid=67647" title="Alkaloïde">
Alkaloïde

Alkaloïde is chemiese verbindings met 'n basis van stikstof-atome wat natuurlik geproduseer kan word. Die naam kom van die woord alkali en word gebruik om enige alkaliese stof wat stikstof bevat te beskryf. 

Alkaloïdes word deur 'n groot verskeidenheid organismes vervaardig, soos bakterieë, fungi, plante en diere en is deel van die groep van natuurlike produkte (ook sekondêre metaboliete genoem). Baie alkaloïdes kan van basiese stowwe met 'n suur-basis-onttrekking gesuiwer word. Verskeie alkaloïdes is giftig vir ander organismes. Sommige alkaloïdes het 'n bitter smaak.


</doc>
<doc id="67655" url="https://af.wikipedia.org/wiki?curid=67655" title="Kei-appel">
Kei-appel

Die Kei-appel ("Dovyalis caffra") is 'n plant wat as 'n struik of klein boompie voorkom. Die boompie word dikwels as heinings aangeplant en kom voor noord van Port Elizabeth, deur KwaZulu-Natal, deur Mpumalanga tot in Limpopo. Die takke het sterk, reguit dorings en die blare word dikwels saamgehoop aan die basis van die dorings gedra. Die vrugte is vlesig, heerlik en appelkooskleurig en tot 4 cm in deursnee. Daar word jellie en konfyt met die vrugte gemaak.




</doc>
<doc id="67657" url="https://af.wikipedia.org/wiki?curid=67657" title="Rhizophoraceae">
Rhizophoraceae

Rhizophoraceae is die wortelboom-familie wat hoort tot die orde "Malpighiales". In Suid-Afrika is daar vier boomspesies uit drie verskillende genera en drie verskillende families wat met wortelboom-moerasse geassosieer word; die genera "Ceriops", "Rhizophora" en "Bruguiera" in hierdié familie. Daar is 120 spesies wêreldwyd wat hoort tot die familie waarvan tien in Suider-Afrika voorkom en almal is bome.
Van die Suid-Afrikaanse spesies is:




</doc>
<doc id="67660" url="https://af.wikipedia.org/wiki?curid=67660" title="Swartwortelboom">
Swartwortelboom

Die Swartwortelboom ("Bruguiera gymnorrhiza") is 'n wortelboom wat aan die seekant van wortelboommoerasse groei en met die Rooiwortelboom en Witseebasboom vermeng.

Die SANBI-rooilys gee dit as "veilig" (LC). Die boom kom in die ekostreek wortelboommoerasse van Suid-Afrika en Mosambiek voor, maar dit is nie endemies in Suid-Afrika nie. Dit het 'n Paleotropiese verspreiding en kom vanaf Suid-Afrika en Kenia tot aan Japan, Fiji en Vanuatu voor.




</doc>
<doc id="67684" url="https://af.wikipedia.org/wiki?curid=67684" title="Witseebasboom">
Witseebasboom

Die Witseebasboom ("Avicennia marina") is 'n wortelboom en dikwels die oorheersende boom in wortelboommoerasse. Hulle groei ook weg van die see af en kom ook aan die oewers van varswaterriviere voor. Hulle word in die wortelboommoerasse van Suid-Afrika en Mosambiek aangetref.

Die spesie word op die SANBI-rooilys as "veilig" (LC) genoem, maar dit is nie aan evaluasie onderwerp nie. Dit kom in Suid-Afrika voor op die kus van KwaZulu-Natal en die Oos-Kaap, maar dit is nie endemies aan Suid-Afrika nie.




</doc>
<doc id="67688" url="https://af.wikipedia.org/wiki?curid=67688" title="Philip Jaisohn">
Philip Jaisohn

Philip Jaisohn is die verengelsde naam van Seo Jae-pil (Koreaans: 서재필, hanja: 徐載弼, 7 Januarie 1864 - 5 Januarie 1951). Hy was 'n Koreaanse onafhanklikheidaktivis, joernalis, politikus en dokter.



</doc>
<doc id="67689" url="https://af.wikipedia.org/wiki?curid=67689" title="Yun Po-sun">
Yun Po-sun

Yun Po-sun (Koreaans: 윤보선, hanja: 尹潽善,; 26 Augustus 1897 - 18 Julie 1990) was 'n Koreaanse politikus en onafhanklikheidsaktivis. Hy was die Minister van Handel en Nywerheid (1949-1950), 2 burgemeester van Seoel (1948-1949) en 4 president van Suid-Korea (1960-1962).



</doc>
<doc id="67690" url="https://af.wikipedia.org/wiki?curid=67690" title="Mosselwurm">
Mosselwurm

Die Mosselwurm ("Pseudonereis variegata") is 'n ongewerwelde diertjie wat aan die hele kuslyn van Suid-Afrika voorkom. Die wurm is bruingroen en word tot 15 cm lank. Daar steek twee kort tentakels uit die voorkop uit langs kort, ronde palpi of voelers wat soos oë lyk. Daar is ook vele ander sensoriese tentakels op die kop. 

Die wurm leef in die tussengetysone op rotsagtige strande en vreet klein organismes en seegras.



</doc>
<doc id="67691" url="https://af.wikipedia.org/wiki?curid=67691" title="Kroonkrap">
Kroonkrap

Die Kroonkrap ("Hymenosoma orbiculare") is 'n ongewerwelde seedier wat aan die hele kuslyn van Suid-Afrika voorkom. Die dier is dof en bleek van kleur en gevlek deur bruin mikroalge. Daar is 'n klein uitsteeksel tussen die oë. Die krap kom voor op sandbanke in riviermondings en strandmere en vreet klein skaaldiertjies.



</doc>
<doc id="67692" url="https://af.wikipedia.org/wiki?curid=67692" title="Atlas">
Atlas

'n Atlas is 'n versameling topografiese kaarte en/of prente. Dit bestaan meestal uit onlangse kaarte, maar kan ook historiese of tematiese kaarte bevat. Dit het gewoonlik 'n kaart van die aarde of van 'n streek op die aarde, maar daar bestaan ook atlasse van ander planete in die sonnestelsel. Atlasse van anatomie bestaan ook en beskryf die menslike liggaam of dié van ander organismes. Atlasse kan egter baie wyd uiteenlopende onderwerpe dek. In "The Great Atlas of the Sky" is die fokus nie op die aarde nie, maar juis in die teenoorgestelde rigting: die sterre. Hierdie reuse-atlas is byna die mees volledige gids tot planete, sterre en astronomiese voorwerpe wat beskikbaar is. 'n Atlas bevat dikwels bykomende inligting, wat tabelle, grafieke, diagramme of illustrasies kan insluit. Dit kan geografiese kenmerke of politieke grense aandui en ook sosiale, godsdienstige en ekonomiese statistieke vertoon; prente van landsvlae; oseaniese en topografiese kaarte en ook reisstatistieke.

Atlasse word tradisioneel in boekvorm gebind, maar die hedendaagse atlas is in multimediaformaat beskikbaar.  Die Britse "Independent" het in 2012 'n lys bekend gestel met die wêreld se 10 beste atlasse. Die sesde atlas op hierdie lys is "National Geographic" se iPad-toepassing. Dit word aangebied in hoë definisie en die detail is vlymskerp. Gebruikers kan van kontinentale vlak af naby genoeg inzoem om hul eie huis te sien.

In 1570 word die eerste moderne atlas in Antwerpen deur Gilles Coppens de Diest uitgegee. Die eerste persoon wat die woord 'atlas' vir 'n versameling kaarte in boekvorm gebruik het was die Vlaming Gerardus Mercator.

Die atlas is vernoem na Atlas, ("die draer") die god in die Griekse mitologie wat die aarde op sy skouers dra.

Die meeste atlasse se gedukte (harde) kopie vertoon soos 'n naslaanwerk. Die boek begin met 'n inhoudsopgawe wat 'n lys is van al die kaarte en illustrasies wat in die boek vervat is met die bladsynommers waarop dit verskyn. Agterin die atlas verskyn 'n indeksbladsy met 'n alfabetiese lys van al die plekke wat in die atlas vermeld word. Daar is gewoonlik ook 'n verwysing na die bladsy en ruitverwysings.

Die grootste hoeveelheid inligting in 'n atlas word deur kaarte voorsien. Talle verskillende soorte kaarte word gebruik, wat enigiets van klein dorpe, stede en ook groot kontinente of die hele aardoppervlak vertoon. Die mees algemene kaarte wat gebruik word, is fisiese kaarte en politiese kaarte.

Politiese kaarte dui die wêreld of enkele kontinente se bevolking, hoofstede, grense en provinsies aan. Die kaart is plat aangesien dit gewoonlik nie inligting hoef te gee oor bergreekse of waterliggame nie.

Fisiese kaarte is geïllustreerde voorstellings van 'n spesifieke area se hoogtes en laagtes. Hierdie kaarte dui al die landvorme aan soos berge, strome, riviere, valleie en oseane. Fisiese kaarte is veral nuttig vir vlieëniers en bergklimmers om hul rigting te bepaal. 


</doc>
<doc id="67693" url="https://af.wikipedia.org/wiki?curid=67693" title="Emo Adams">
Emo Adams

Emo Adams is 'n Suid-Afrikaanse akteur en sanger wat veral bekend is vir sy produksies saam met David Kramer en Taliep Petersen. Hy het 'n debuutalbum in 2007 getiteld ""Tall, Dark & Afrikaans"" vrygestel. In 2008 het hy die rol van Solly in die SAUK2 se mini-reeksm "Malan en Kie". Hy is tans die aanbieder van die program "Noot vir Noot" ook op SAUK2, asook "Jou Show Met Emo" op kykNET.

Adams is op 9 April 1978 in Mitchells Plein in Kaapstad gebore. Sy pa is Omar "Boeta Maan" Adams, ook ’n bekende in musiekkringe, en sy ma is Mardeah. Hy het ook 'n broer, Loukmaan.

Hy het die vermaaklikheidsbedryf op 9-jarige ouderdom met die rol van "Broe'tjie" in David Kramer en Taliep Petersen se "District 6: The Musical", betree. Sedertdien het hy die hoofrol van Kramer en Petersen se "Kat & the Kings" met lang speelvakke in Frankfurt, Wene, Las Vegas en Londen gespeel.





</doc>
<doc id="67695" url="https://af.wikipedia.org/wiki?curid=67695" title="Pienkspookkrap">
Pienkspookkrap

Die Pienkspookkrap ("Ocypode ryderi") is 'n seedier wat voorkom aan die ooskus van Suid-Afrika. Dit kan tot 3.5 cm breed word. Die krap kom voor in sandstrande en het 'n bleek, pienk liggaam met mauve of dofpers litte in die pote. Die krap het ook lang oogsteeltjies. Die krap grawe gate in die sand wanneer dit bedreig word. Hulle vreet dooie aas en klein diertjies bv. pas uitgebroeide skilpaadjies. Die krap is hoofsaaklik 'n nagdier.



</doc>
<doc id="67696" url="https://af.wikipedia.org/wiki?curid=67696" title="Driekolswemkrap">
Driekolswemkrap

Die Driekolswemkrap ("Ovalipes trimaculatus") is 'n seedier wat voorkom aan die kus van Suid-Afrika en dit word 4 cm breed. Die krap het 'n sandkleur en is gevlek met bruin spikkels. Dit het die kenmerkende "treurige gesig"-patroon op die rug. Die punt van elke poot is afgeplat in die vorm van 'n spaan; die krap is dus goed aangepas vir swem. Hulle leef onder die sand in die brandersone en vreet mossels en slakke - in besonder die ploegslak wat in die sand leef. Die skulpe word oopgebreek met die knypers en die vleis word dan in repies geskeur.



</doc>
<doc id="67697" url="https://af.wikipedia.org/wiki?curid=67697" title="Kaapse rotskrap">
Kaapse rotskrap

Die Kaapse rotskrap ("Plagusia chabrus") is 'n seedier wat voorkom in die suidelike Indiese- en suidelike Stille Oseaan, insluitend Suid-Afrika, Australië, Nieu-Seeland en Chili. Dit word tot 5 cm groot. Dit het 'n gladde, fluweelagtige karapaks en is rooibruin van kleur met geel tot oranje op die pote. Daar is twee kepe tussen die oë. Die krap kom voor in rotspoele of vlak riwwe en is 'n aktiewe swemmer. Hulle vreet seewier en klein diertjies.



</doc>
<doc id="67698" url="https://af.wikipedia.org/wiki?curid=67698" title="Moeraskrap">
Moeraskrap

Die Moeraskrap ("Sesarma catenata") is 'n seedier wat aan die suid- en ooskus van Suid-Afrika voorkom en tot 2.5 cm breed word. Die krap het 'n vierkantige karapaks wat bruin tot geel van kleur is. Die binnerande van die knypers is uitgevoer met hare of borseltjies. Die kap leef in sand- en moddervlaktes van riviermondings naby die hoogwatermerk. Hulle vreet modder- en sanddeeltjies om organiese plant- en diermateriaal daaruit te haal. 



</doc>
<doc id="67699" url="https://af.wikipedia.org/wiki?curid=67699" title="Sandluis">
Sandluis

Die Sandluis ("Ligia dilatata") is 'n isopood wat aan die wes- en suidkus van Suid-Afrika voorkom. Die diertjie het 'n gladde bruin en afgeplatte liggaam met 'n enkele paar tentakles. Die tweede paar is baie klein. Die laaste paar agterpote is lank en steelvormig. Die diertjie word aangetref in opdrifsels in die hoë tussengetysone.



</doc>
<doc id="67703" url="https://af.wikipedia.org/wiki?curid=67703" title="Breëvoetstrandluis">
Breëvoetstrandluis

Die Breëvoetstrandluis ("Pontogeloides latipes") is 'n ongewerwelde diertjie, isopood, wat aan die hele kuslyn van Suid-Afrika voorkom. Die diertjie is deurskynend wit en beide pare tentakels is sigbaar. Die agterste aanhangsels het hare. Die diertjie leef in die tussengetysone op sandstrande. Hulle vreet enige organiese materiaal wat deur die getye uitgespoel word.



</doc>
<doc id="67704" url="https://af.wikipedia.org/wiki?curid=67704" title="Isopood">
Isopood

Isopode ("Isopoda") is 'n orde van skaaldiere wat aan die superorde Peracarida behoort. Dit sluit bekende spesies soos die sandluis en houtluise in. Isopode is is een van die min ordes van skaaldiere waarvan sommige spesies op land voorkom. Oor die algemeen is dit 'n diverse groep waarvan die meeste spesies in die see lewe, maar sommige soorte is aangepas om op land te leef.

Die naam Isopoda is afgelei uit Grieks: ("iso-", beteken "selfde") en ("podos", beteken "voete"). 


</doc>
<doc id="67706" url="https://af.wikipedia.org/wiki?curid=67706" title="Elana Afrika">
Elana Afrika

Elana Afrika is 'n Suid-Afrikaanse aktrise en 'n radio- en TV-aanbieder. Sy het talle programme op kykNET, M-Net, "GO", "SABC Africa" en SuperSport aangebied. Sy bied tans 'n naweekprogram op die radiostasie 5FM aan.

Afrika matrikuleer in 1997 van die Hoërskool Parow. Sy skryf vir 'n besigheidsgraad by die Universiteit van Stellenbosch in, maar verander dit later na 'n dramagraad (B.Dram). Haar studies word kortgeknip nadat sy in 2001 'n werk as aanbieder by M-Net aanvaar. Sy trek in dieselfde jaar na Gauteng toe. Later in 2001 aanvaar sy haar eerste werk as radio-aanbieder by Jacaranda 94.2, waar sy tot 2004 werk.

Sy was vanaf 2001 tot 2007 'n mede-aanbieder van die Afrikaanse program "Jip" op kykNET.




</doc>
<doc id="67707" url="https://af.wikipedia.org/wiki?curid=67707" title="Seelaventelbos">
Seelaventelbos

Die Seelaventelbos ("Limonium scabrum") is 'n laaggroeiende plant wat aan die suidkus van Suid-Afrika voorkom en word tot 25 cm lank.

Op die SANBI-rooilys word dit as "veilig" gelys. Dit is endemies aan Suid-Afrika en groei in die kusfynbosstreek van die Kaap tot aan die Groot-Visrivier in die Oos-Kaap.
Dit groei op duine en in riviermondings. Die klein struikie het blougroen blare wat gerangskik is soos rosette. Die plant blom gedurende Oktober tot Mei. Dit dra baie blomme wat bleek purperrooi en papieragtig is op vertakte stingels. Die plant verkies sanderige grond om in te groei en kan tydelik onder water wees.



</doc>
<doc id="67709" url="https://af.wikipedia.org/wiki?curid=67709" title="Soutbossie">
Soutbossie

Die Soutbossie ("Bassia diffusa") is 'n laaggroeiende plant wat voorkom aan die hele kuslyn van Suid-Afrika wat tot 10 cm hoog word. Die struik het 'n rooi stam met lang uitlopers. Die blare is silwergrys wat oranje of rooi word. Die stuik dra klein, geel blommetjies vanaf Januarie tot Februarie. Dit groei in riviermond strande en soutmoerasse.



</doc>
<doc id="67710" url="https://af.wikipedia.org/wiki?curid=67710" title="Toringskulpslak">
Toringskulpslak

Die Toringskulpslak ("Turritella carinifera") is 'n ongewerwelde seeslak wat aan die hele kus van Suid-Afrika voorkom en word tot 7 cm lank. Dit staan ook as die "Skroefskulpslak" bekend. Die slak se dop is 'n verlengde, gepunte skulp met 'n duidelike rif in die middel van elke winding. Die slak word onder rotse op die strand of op rotse in vlakker, benedegety waters aamgetref. Voeding - die slak stoot lang, taai drade in die stroom uit om kosdeeltjies te vang.



</doc>
<doc id="67712" url="https://af.wikipedia.org/wiki?curid=67712" title="Koraalnaakslak">
Koraalnaakslak

Die Koraalnaakslak ("Phyllodesmium serratum") is 'n seedier wat voorkom aan die suid- en ooskus van Suid-Afrika. Die slak word tot 4 cm lank. Die slak het nie 'n skulp nie. Die liggaam is oortrek met lang, helderrooi of oranje kleurige uitsteeksels met 'n neonblou glans. Daar is 'n wit streep wat op die rug loop van kop tot tone. Die helder kleure waarsku roofdiere dat hulle giftig mag wees of sleg mag proe. Die slak leef in rotspoele en benedegetyriwwe. Hulle vreet seewaaiers en sponse.



</doc>
<doc id="67713" url="https://af.wikipedia.org/wiki?curid=67713" title="Spikkelseehaas">
Spikkelseehaas

Die Spikkelseehaas ("Aplysia oculifera") is 'n naakslak wat voorkom aan die suid- en ooskus van Suid-Afrika en word tot 15 cm groot. Die liggaamoppervlak is glad, bruingroen van kleur en oortrek met klein swart spikkels met wit in die middel. Die slak het prominente tentakels en die sekondêre tentakels lyk na ore. Hulle leef in baaie en riviermondings en vreet plante soos seewiere. Hulle is nagdiere.



</doc>
<doc id="67714" url="https://af.wikipedia.org/wiki?curid=67714" title="Curiosity-verkenningstuig">
Curiosity-verkenningstuig

Curiosity is 'n kernaangedrewe verkenningstuig ("dwaalrobot") wat deur NASA op 'n verkenningstog na die planeet Mars gestuur is. "Curiosity" is op 26 November 2011 as deel van NASA se Mars Science Laboratory-sending saam met 'n MSL-ruimtetuig gelanseer en het op 6 Augustus 2012 suksesvol in die Gale-krater op Mars geland. Teen $2,5 miljard (sowat R20 miljard), is dit die mees ambisieuse en duurste Marssending ooit.

Die verkenningstuig is so groot soos 'n kleinerige motor. Dit is 3 meter lank en weeg amper 'n ton (900 kg). Ingenieurs moes noodgedwonge nuwe maniere bedink om dit te laat neerdaal. Vir die eerste keer is kabels gebruik om die tuig binne in 'n groot krater af te hys.

Omdat "Curiosity" van 'n plutoniumbattery voorsien is, kan hy 24 uur per dag werk, en is nie soos sy voorgangers "Spirit" en "Opportunity" van sonkrag afhanklik nie.

Vir die volgende twee jaar sal die verkenningstuig in rotse in-boor en grond opskep. Die vier doelwitte van die verkenningstog is:

Volgens Nasa het die Curiosity-verkenningstuig 'n bykans perfekte landing uitgevoer. Hulle analise van die data wat die verkenningstuig teruggestuur het aangaande die landing dui aan dat die binnekoms in Mars se atmosfeer, daling en landing baie naby aan, of presies op die berekende tye plaasgevind het. Die tuig het net 2,4 kilometer van sy beplande landingsgebied tot stilstand gekom. Dit het slegs 7 minute en twaalf sekondes geduur vandat die tuig die boonste deel van Mars se atmosfeer getref het, totdat dit finaal tot stilstand gekom het op die oppervlak. Nasa het bereken dat dit 7 minute sou duur, 'n tydperk waarna hulle as "sewe minute van angs" ("seven minutes of terror") verwys het.

Curiosity se pantserkapsule het Mars se atmosfeer teen 'n spoed van Mach 24 (24 keer die spoed van klank) bereik, en het binne drie en 'n half minute gerem tot Mach 2 ten einde sy supersoniese valskerm oop te maak. Die meeste energie van die spoed is as wrywing deur die atmosfeer geabsorbeer. Die Mars-verkenningstuig, wat om die planeet wentel, het 'n foto geneem van die tuig met die ontplooide valskerm terwyl dit na die oppervlak neerdaal.

In die laaste fase van die landing, is die tuig uit sy kapsule gelaat en het met behulp van 'n vuurpylaangedrewe hyskraan afgesak tot op die oppervlak. Blaasmerke van die vuurpyle kan op 'n foto, wat deur die tuig geneem is, gesien word. Nadat die tuig geland het, het die hyskraan weer opgestyg en 40 sekondes later op 'n veilige afstand van 600 meter neergestort. Foto's wat deur Curiosity geneem is, toon die oomblik van impak toe die hyskraan neergestort het, aangesien een foto 'n stofwolk wys terwyl 'n ander foto wat 45 minute later van dieselfde gebied geneem is niks wys nie.

Nasa reken daar is twee redes hoekom Curiosity 2,4 kilometer van sy beplande landingsgebied geval het. Die een is weens 'n regstelling in die rigting van die daling aan die einde van die tuig se reis na Mars, en die ander is weens sterk winde van agter. Nasa reken egter hulle kan in die toekoms selfs meer akkurate landings uitvoer.



</doc>
<doc id="67715" url="https://af.wikipedia.org/wiki?curid=67715" title="Suurvy">
Suurvy

Die Suurvy ("Carpobrotus edulis") is 'n plant wat aan die suidkus van Suid-Afrika voorkom en word tot 8 cm groot. Dit staan ook bekend as die "hotnotsvy", "ghoenavy" of "perdevy". Dit is 'n rank sukkulent met dik, vlesige blare wat met ouderdom houtagtig word. Die blomme is geel en verbleik tot ligpienk tussen Augustus en Oktober. Die blomme is 'n trekpleister vir insekte. Die blaarsap verlig bloublasie- en jellievissteke. Die plant groei op duine; dit is 'n goeie stabiliseerder van duine.

Sy beweidingskapasiteit is klein:



</doc>
<doc id="67716" url="https://af.wikipedia.org/wiki?curid=67716" title="Weskus Nasionale Park">
Weskus Nasionale Park

Die Weskus Nasionale Park lê ongeveer 120 km noord van Kaapstad in die Wes-Kaapprovinsie van Suid-Afrika. Die park is 36 300 hektaar (136 vierkante myl) groot. Dit word begrens deur die Atlantiese Oseaan in die weste en die R27-kuspad en strek vanaf die dorpie Yzerfontein in die suide tot by Langebaan se lagune (strandmeer).

Die park is veral gewild vir sy voëllewe en lenteblomme vanaf Augustus tot Oktober, veral die Postberg-kamp in die park. Die park, met die eilande in Saldanhabaai, is deur "BirdLife International" as 'n belangrike voëlgebied geïdentifiseer.

Die bestuurder is me. Patricia Bopape.

Groot wildsbokke soos elande en rooihartbeeste kom in die park voor, asook volstruise in die Postbergkamp, flaminke in die soutmoerasse van die Langebaanlagune, pikkewyne en verskeie spesies van seevoëls.



</doc>
<doc id="67717" url="https://af.wikipedia.org/wiki?curid=67717" title="Seepampoen">
Seepampoen

Die Seepampoen ("Arctotheca populifolia") is 'n plant wat aan die suid- en ooskus van Suid-Afrika voorkom. Die blare is dig oortrek met wit hare. Die madeliefie tipe blomme het geel harte met 'n rand van onbeduidende dofgeel 'kroonblare' met ingeduikte punte. Die plant blom van September tot Mei. Die plant groei op duine waar dit as 'n stabiliseerder dien omrede hulle dik, wollerige matte vorm en ook sodoende winderosie beperk.



</doc>
<doc id="67719" url="https://af.wikipedia.org/wiki?curid=67719" title="SuperSport">
SuperSport

SuperSport is 'n groep Suid-Afrikaanse TV-kanale waarop sportwedstryde uitsaai word. Hierdie kanale word deur Naspers besit en op MultiChoice se DStv-satellietdiens gebeeldsend. SuperSport verskaf ook sportsdekking in verskeie Afrika-lande. Hulle word as die grootste verskaffer van sport in Suid-Afrika, Afrika, en geoordeel aan die hoeveelheid inhoud, die wêreld beskou.

SuperSport is by verre die uitsaaier wat die grootste verskeidenheid sportsoorte aanbied. Van die sportsoorte wat algemeen op hulle kanale gesien kan word sluit in: rugby, krieket, sokker, gholf, tennis, motorsport, fietsry, boks, stoei, atletiek en uithou-byeenkomste. Hulle is die wêreld se grootste uitsaaier van lewendige rugby- en krieketwedstryde, asook Premier League-sokkerwedstryde.

Meeste programme word in Engels uitgesaai. Sommige wedstryde, soos die groot rugbywedstryde, word van alternatiewe klankbane, waaronder Afrikaanse kommentaar, voorsien. Verskeie wedstryde word ook in hoëdefinisie uitgesaai.


Die onderstaande kanale is nie in Suid-Afrika beskikbaar nie:



</doc>
<doc id="67721" url="https://af.wikipedia.org/wiki?curid=67721" title="Francois le Vaillant">
Francois le Vaillant

Francois le Vaillant (ook François Levaillant, 1753–1824) was 'n Franse voëlkenner, verkenner, versamelaar, avonturier, kunstenaar en skrywer wat tussen 1781 en 1784 reise aan die Kaap die Goeie Hoop onderneem het. Sy reisverhale is van belang vir die geskiedskrywing van Suid-Afrika.

Le Vaillant se vader was 'n sakeman in Metz (Frankryk) en later die Franse konsul in destydse Nederlandse kolonie Suriname. Hier in die stad Paramaribo is Francois le Vaillant op 6 Augustus 1753 gebore. Sy vader en moeder het beide gespruit uit geslagte van bekende Franse regsgeleerdes. Die jong Le Vaillant vergesel sy ouers dikwels op reise na die binneland van Suriname en ontwikkel so 'n belangstelling in die natuur, maar in 1763 keer die gesin na Frankryk terug.

Tydens sy studie in die dierkunde van 1777 tot 1781 in Parys ontmoet hy mense wat ook soos hy belangstel in voëls, veral voëlgeraamtes, en eksotiese diere. Teen die einde van die 18de eeu was 'n kennis van die natuur in die mode. Museums is gestig en 'n behoefte aan monsters het ontwikkel. Die publiek het gretig geluister na verhale oor reise na vreemde plekke met mense van ander kulture en uitheemse diere. Hy het die voëlversamelings van die rykes goed geken en het met sy reis na Suider-Afrika handig daarop ingespeel deur 'n groot versameling plante en diere op te bou. Na sy terugkeer in Europa vestig hy hom oos van Parys naby Sézanne op die landgoed La Noue en hou hom byna vir die res van sy lewe besig met die ervarings en versamelings wat hy aan die Kaap opgebou het.
Le Vaillant het sy ervarings van sy besoek aan die Kaap op verskeie maniere aan die publiek oorgedra. Sy opgestopte diere en veral voëls is nou nog in Europese museums te besigtig. Die ryklik geïllustreerde reisverhale en voëlboeke is in al die groot Europese tale van sy tyd vertaal. Sy waterverfskilderye en landkaarte is nog van beduidende historiese belang.

Hy was 'n aanhanger van Jean-Jacques Rousseau en was na die Franse Revolusie in 1793 'n gevangene van die Jakobyne. Hy was drie maal getroud en het by elke vrou vier kinders gehad. Sy drie seuns by sy tweede vrou het al drie generaals geword.
Le Vaillant sterf in beskeie omstandighede op La Noue op 22 November 1824.

Tydens sy studiejare in Parys besluit Le Vaillant om 'n uitgebreide reis na 'n gebied te onderneem wat nog nie voorheen deur 'n voëlkundige ondersoek is nie. Sy doel was om 'n versameling op te bou wat 'n bydrae tot die wetenskap sou lewer. Weens sy ouers se Nederlandse konneksies en sy basiese kennis van die Nederlandse taal was die Kaap die Goeie Hoop 'n voor die hand liggende keuse en daarin geniet hy die steun van A. Jacob Temminck. Temminck was 'n bekende versamelaar en boonop die tesourier van die VOC en hy het gesorg dat die jong Le Vaillant met die regte mense aan die Kaap in aanraking kom.

Op 19 Desember 1780 verlaat die VOC-skip De Held Woltemade die rede van Texel met Le Vaillant aan boord. Kort na sy aankoms op 12 April 1781 ontmoet hy reeds van die hoë VOC-amptenare aan die Kaap, naamlik fiskaal W.C. Boers, kol. Robert Jacob Gordon, ekwipasiemeester Damiaan Staring en sekunde en keldermeester Pieter Hacker. Veral Gordon se advies was van groot nut, aangesien hy self reise in die binneland van Afrika onderneem het en ook 'n kunstenaar en versamelaar was.

Omdat daar pas oorlog tussen Nederland en Engeland uitgebreek het, is besluit om alle skepe in Tafelbaai na die veiliger Saldanhabaai te verskuif. Le Vaillant vergesel die skepe en al sy besittings word oorgelaai op die skip Middelburg. Hier aan die Weskus doen hy intensief navorsing oor die plante en diere van die streek. Maar in die oorlogsgewoel word die Middelburg opgeblaas en verloor Le Vaillant al sy besittings en sy nuwe monsters. Die Slabber-gesin van die plaas Theefontein (by die huidige Darling) ontferm hulle oor hom en vir die tyd van sy verblyf aan die Kaap het hul plaas sy hoofkwartier geword.

Na twee maande vertrek hy weer na die Kaap en bly by fiskaal Boers in sy huis Rust en Vreugd in Buitenkantstraat. Op 18 Desember 1781 vertrek hy met sy ekspedisie bestaande uit 5 Khoikhoi-gidse en -bediendes volledig uitgerus met twee ossewaens met 30 osse, perde, honde, en selfs 'n bobbejaan en 'n hoenderhaan. Ook was daar spesiale kaste en toerusting om sy versamelings wat hy sou maak in te berg op die reis. Hy gaan ooswaarts verby die Swartberg en oor die Swartrivier (Caledon). Hy besoek verder oos Het Ziekenhuis aan die Riviersonderend. In hierdie omgewing by Soetemelksvallei is Le Vaillant waarskynlik een van die laaste mense wat 'n troppie van die nou uitgestorwe bloubokkie sien. By Swellendam laat hy 'n perdekar maak. Verder gaan hy verby Grootvadersbosch en die Duiwenhoksrivier (Heidelberg) en Mosselbaai. In die omgewing van Groot-Brakrivier word hy getref deur die duisende flaminke by die riviermond. By Pampoenkraal (by die huidige NMMU-kampus oos van George) moet hy 'n nuwe ossewa laat maak om die een te vervang wat te veel skade opgedoen het op die hoogtes tussen die Groot-Brakrivier en die huidige George. Die reis word daarna voortgesit oor Die Vleie na Plettenbergbaai. Hier draai hy om om by Kleinplaat en Bergplaas met die Duiwelskop oor die Outeniquaberge na die Langkloof te gaan. Van hier gaan die geselskap na Algoabaai en in die rigting van die Groot-Visrivier. Dan draai hulle na die Kamdeboo en die Karoo en gaan by die huidige Waterford oor die Sondagsrivier. Hier hoor De Vaillant van die skeepsramp van die Grosvenor en haas hom om die drenkelinge (waaronder blykbaar enkele Franse) te gaan red. Hy gaan verby die Boschberg (die huidige Somerset-Oos), maar dis onseker of hy die Groot-Visrivier oorgesteek het. Via Cookhouse en Slagtersnek kom hy by Kokskraal waar hy blykbaar 'n verhouding het met die beeldskone Narina, 'n Khoikhoi-meisie. Op 4 Desember 1782 draai hy van hier terug na die Kaap. Die geselskap gaan verby die huidige Pearston en die suidelike uitlopers van die Sneeuberge. In Februarie 1783 gaan hy deur die Karoo by die huidige Graaff-Reinet en Aberdeen, deur die Kamdeboo en verby Beervleidam, Swartrivier (Prins Albert) en oor die Buffelsrivier (by Laingsburg), verby Matjiesfontein, oor die Warm Bokkeveld, deur die Wagenmakersvallei (Roodezand), en volg die loop van die Klein Bergrivier om na 'n reis van 16 maande weer op Theefontein by die Slabbers aan te kom.

Einde Maart 1783 gaan hy weer na Kaapstad en bly eers by fiskaal Boers aan huis en daarna by kol. Gordon en sy vrou. In hierdie tyd doen hy 'n intensiewe studie oor die natuurskoon van die omgewing van die huidige Somerset-Wes, Stellenbosch, Franschhoek, Ceres, Tulbagh en Malmesbury en die Kaapse skiereiland.

Middel Junie vertrek Le Vaillant op sy groot reis na Namakwaland en die Kalahari. Op hierdie reis kom hy in noue aanraking met die Khoikhoi en die Boesmans. Die geselskap van 19 mense (gidse en bediendes) en 52 osse, verder nog beeste, bokke en perde was by sy vriende die Slabbers byeen om te vertrek. Via Vier-en-twintig Riviere en Piketberg bereik hulle die Heerenlogement in die omgewing van Graafwater waar oornag word en Le Vaillant sy naam en die jaar van sy besoek in die grotwand uitkerf. Verby die Olifantsrivier bereik hulle die huidige Vredendal, Vlermuisklip (Lutzville) en Koekenaap. Hier skiet Le Vaillant blykbaar 'n olifant. By Garies ondervind hulle die gevolge van die droogte. Met groot moeite spoor hulle Klaas Baster op wat vir Gordon en ander reisigers ook as gids in hierdie noordelike dele opgetree het. Op Kamieskroon koop hy nog osse aan en gaan van hier na die Koperberg by Springbok en besoek daar die kopermyn waar Simon van der Stel jare voorheen ook aangedoen het. Twaalf kilometer stroomop van Goodhouse aan die Oranjerivier slaan hulle by Ramansdrift kamp op. Dis op hierdie tydstip dat hy die kameelperd geskiet het wat later in 'n museum in Parys uitgestal is. Op die terugpad gaan hy verby Verlorevlei, Elandsbaai, St. Helenabaai en Saldanhabaai en groet weer sy vriende die Slabbers, keer na Kaapstad terug en bly weer by die Gordons.

Le Vaillant het wyd en in 'n rustige tempo in die destydse Suid-Afrika gereis. In hierdie tyd was reis in afgeleë gebiede ongerieflik en gevaarlik. Hy het 'n skerp oog gehad vir ekologiese faktore. Siektes onder die diere soos bloutong, bek-en-klouseer en lamsiekte wat hy in Europa nie teengekom het nie en wat die ekonomiese ontwikkeling van die VOC-pos hier strem, ontgaan nie sy aandag nie. Hy meen dat Afrika se waardevolste houtsoort die stinkhoutboom is en begryp nie waarom die VOC nie daardie houtsoort na Europa uitvoer nie.

In die kort tyd van sy besoek aan Suider-Afrika versamel hy geraamtes van 'n 2 000 voëlspesies waarvan 50 tot op die tydstip onbekend aan die wetenskap was. Op 14 Julie 1784 het hy met die skip Ganges die Kaap verlaat.

Le Vaillant het in sy boeke uitgebreid oor sy reise verslag gedoen. In 1790 verskyn die eerste twee dele wat hoofsaaklik handel oor sy ooswaartse reis met die titel Voyage dans l'intérieur de l'Afrique. In 1795 is die volgende drie dele wat oor sy noordwaartse reis gaan met die naam Second voyage dans l'intérieur de l'Afrique te koop. Kort na hul verskyning word die boeke reeds in al die groot Europse tale vertaal. Tussen 1796 en 1808 verskyn sy ses pragtig geillustreerde voëlgidse l’Histoire naturelle des oiseaux d'Afrique (1796–1808). Verskeie herdrukke van sy boeke het gevolg en sekeres was later in luukse uitgawes beskikbaar.

Vandag weet ons dat hy by die skryf van sy boeke medeskrywers gehad het. Met die reisverslag van sy eerste reis het sy pa hom bygestaan. Ook is bekend dat die bekende Franse letterkundige Casimir Varon aan die drie dele oor die noordwaartse reis help skryf het. Daarom kan die oordrewe skryfstyl aan sy medeskrywers toegeskryf word, maar die blaam vir die talryke feitefoute lê by Le Vaillant.

Met sy entoesiastiese gejaag na wetenskaplike kennis oor die diereryk slaag hy daarin om sy boeke te verkoop. Sy boeke was gewild onder die publiek, in 'n ligte romantiese styl geskryf, vol avontuurlike verhale oor eksotiese mense, vreemde lande, wilde diere, ontberings op die reise en oor die moed en deursettingsvermoë van die skrywer self. Le Vaillant het veral in Frankryk 'n gevierde skrywer geword.

Voor die einde van die 18de eeu word egter reeds vrae geopper oor sy geloofwaardigheid. Hy is beskuldig van entoesiastiese oordrywing. Dat hy 'n poging aangewend het om die drenkelinge van die Grosvenor te help, is waarskynlik 'n blufstorie om sy boeke beter te laat verkoop. In sy boeke is die datumvolgorde dikwels nie baie sekuur nie en waarskynlik in hierdie geval geplooi sodat dit inpas by die skeepsramp. Sy bewering dat hy in 'n vier maande lange reis noordwaarts die Steenbokskeerkring oorgesteek het en tot in Damaraland deurgedring het, is onwaarskynlik as sy afstande en tydsberekening ontleed word. So is ook ander reise langs die Oranjerivier minder ingrypend as wat hy dit beskryf. Sy beskrywing van die omgewing is oor die algemeen korrek, alhoewel sy landkaarte, afstande en datums soms uiters verwarrend, onakkuraat en soms ooglopende verkeerd is.

Sy pragtige boeke oor die voëls van Afrika bevat byvoorbeeld beskrywings van voëls wat nie in Afrika voorkom of heeltemal nie bestaan nie, In die illustrasies kom voëls voor saamgestel uit koppe, vleuels en sterte van verskillende soorte voëls. Boonop is dan vir daardie voëls 'n denkbeeldige habitat en eienskappe bedink en word boonop beweer dat Le Vaillant self die voëls gesien het. Afgesien van hierdie ernstige foute word sy bydrae tot die voëlkunde nogtans hoog aangeslaan.

Sy reisverhale is van die klassieke 18de eeuse boeke oor Suid-Afrika en lewer 'n beduidende bydrae tot die geskiedskrywing oor die tydperk en die Suid-Afrikaanse voëlkunde. Tussen Le Vaillant se woordrykheid is daar baie opmerkings van waarde, maar sy boeke moet versigtig gelees word. Hy het hom skuldig gemaak aan geweldige versinsels en oordrywings wat hom kortstondig baie roem verwerf het. Wat van groter belang is, is dat sy boeke die Kaap die Goeie Hoop aan die Westerse wêreld bekend gestel het. Vir volkekundiges en kultuurhistorici is sy beskrywings van die Khoikhoi en die Boesmans sowel as die lewe van die boere in die afgeleë gebiede van groot waarde.

In die Mendelssohn-versameling in die Parlementsbibilioteek in Kaapstad is 'n 165 waterverfskilderye wat tonele uitbeeld gemaak tydens Le Vaillant se besoek aan die Kaap. In sy reisverhale meld hy gereeld dat hy op sekere plekke sketse maak. Ondersoek het getoon dat die meeste van hierdie skilderye deur ander mense gemaak is volgens sy sketse en dat net effens meer as twintig sy akwarelle is. Afgesien van die groot aantal prente van die plant- en dierelewe skets hy die Khoikhoi en die Boesmans, hul huisvesting, kleredrag, musiekinstrumente en wapens. Sy uitbeelding van die trekboere se huise in die afgesonderde dele is vir kultuurhistorici van belang. Die versameling is in 1963 deur die Suid-Afrikaanse regering aangekoop.

Le Vaillant was die enigste kind van welgestelde en gesiene mense. Hy was lank en skraal gebou, sportief, 'n bedrewe ruiter en jagter en met 'n besondere deursettingsvermoë. Alhoewel hy nie 'n akademiese aanleg gehad het nie, was hy 'n fyn waarnemer, 'n goeie spreker, 'n avonturier en het boonop 'n innemende geaardheid gehad, was voortvarend, sjarmant, ydel en op en wakker, maar eksentriek. Hy toon die neiging om sy verhale meer interessant te maak en homself in 'n goeie lig te stel. Hierdie eienskap het hom later jare 'n omstrede figuur gemaak. Sy familienaam was tot voor sy reis na die Kaap bloot Vaillant, maar sedertdien is hy bekend as Francois le Vaillant, dus Frans die Dappere. Van Carolus Linnaeus het hy sterk verskil in mening oor Linnaeus se metode van naamgewing aan plante en van Jean-Jacques Rousseau se idees oor die "edele barbaar" was hy 'n aanhanger.



</doc>
<doc id="67722" url="https://af.wikipedia.org/wiki?curid=67722" title="Metis (maan)">
Metis (maan)

Metis (Grieks: Μήτις), ook bekend as Jupiter XVI, is die heel binneste maan van Jupiter en die tweede kleinste van die planeet se vier binnemane. Dit is in 1979 deur Stephen P. Synnott ontdek op foto's deur Voyager 1 en is aanvanklik S/1979 J 3 genoem. In 1983 is dit hernoem na Metis, die eerste vrou van Zeus (die Romeinse god Jupiter se naam in die Griekse mitologie). In vroeg 1996 en September 2003 het die Galileo-ruimtetuig foto's van die maan se oppervlak geneem.

Die maan is baie asimmetries – die een deursnee is amper twee keer so lank as die kortste een. Dit is een van net drie mane in die sonnestelsel wat om ’n planeet wentel in ’n korter tyd as daardie planeet se dag; die ander twee is Adrastea (Jupiter) en Phobos (Mars).

Metis se wentelbaan val binne dié van Jupiter se hoofring en verskaf vermoedelik baie van die materiaal vir die planeet se ringe. Die maan se oppervlak is donker en het baie kraters, en lyk of dit ’n rooierige kleur het.

Dit wentel sowat 128 000 km van Jupiter af, binne-in die hoofring, om die planeet. Dit draai sinchronies met sy wentelperiode. Die wentelbaan word al hoe kleiner en die maan sal eindelik teen Jupiter bots.




</doc>
<doc id="67723" url="https://af.wikipedia.org/wiki?curid=67723" title="Seeplakkie">
Seeplakkie

Die seeplakkie ("Scaevola plumieri") is 'n vetplant wat aan die suid- en ooskus van Suid-Afrika voorkom en tot 90 cm hoog kan word. Die plant het klein, ronde, vlesige groen tot geel blare. Dit dra klein, wit, waaiervormige blomme in trosse by die blaarbasis. Die plant groei hoofsaaklik op duine en kom in groot kolonies voor.

Dit is op die SANBI-rooilys as "veilig" gelys, maar dit is nie endemies aan Suid-Afrika nie. Oorspronklik kom dit uit die Karibiese gebied, maar die sade kan drywend oor die oseaan vervoer word en het so Afrika, die Pasifiese eilande, Brasilië en Ekwador bereik. In Florida word dit as 'n "bedreigde spesie" beskou.




</doc>
<doc id="67724" url="https://af.wikipedia.org/wiki?curid=67724" title="Wildecineraria">
Wildecineraria

Die Wildecineraria of klambossie ("Senecio elegans") is 'n lae, eenjarige struik wat aan die weskus van Suid-Afrika voorkom. Die liervormig gelobde blare is sag en harig en die blare is smaller en vetter by die kus. Hulle groei aan spreidende, harige stingels Die plant dra in die lente purperrooi madeliefieblomme met geel harte in los tuile op lang geskubde stele. Hulle groei op duine en is ryk aan stuifmeel en lok bye en kewers aan.




</doc>
<doc id="67725" url="https://af.wikipedia.org/wiki?curid=67725" title="Loogkruid">
Loogkruid

Die Loogkruid (""Sarcocornia perennis" (sensu auctorum austroafricanum)" of "Sarcocornia tegetaria"
) is 'n meerjarige vetplant wat aan die hele kuslyn van Suid-Afrika voorkom en tot 30 cm hoog word. Die plant neig om te rank en het blink, gelede stingels met geen sigbare blare nie. Hulle groei by riviermondstrande en soutmoerasse. Partykeer is hulle onder water met hooggety en vorm plate laag op die riviermond moddervlaktes. 

Die Suid-Afrikaanse plant is deur A.J. Scott beskryf as "Sarcocornia perennis" 'n eetbare soort wat ook uit Europa bekend is. In 2009 het S. Steffen, L. Mucina en G. Kadereit op basis van molekulêre en morfologiese studies egter gevind dat dit twee verskillende soorte is. Hulle het voorgstel die Suider-Afrikaanse soort wat van Namibië tot Mosambiek voorkom "S. tegetaria" te noem. Hulle het egter ook gevind daar nog twee soorte is wat endemies is vir 'n paar plekke aan die Suid-Afrikaanse weskus wat hulle "S. decussata" en "S. freitagii" noem. 

Die Europese soort "S. perennis" is gebruik om kaliloog uit die as daarvan te wen, hoewel in Nederland daarvoor meer die soorte van die geslag "Salsola" gebruik is, wat in Nederlands daarom "Loogkruid" genoem word. In Nederlands word "Sarcocoria" soorte "Zeekraal" genoem. Die soort "S. europaea" word kort gekook (sonder sout) as groente geëet en dit lyk op spinasie.




</doc>
<doc id="67726" url="https://af.wikipedia.org/wiki?curid=67726" title="Emoe">
Emoe

Die emoe ("Dromaius novaehollandiae") is 'n loopvoël wat verwant is aan die volstruis en inheems aan Australië is. Dit is die enigste oorlewende spesie van die genus "Dromaius" en word aangetref oor die hele Australiese kontinent, behalwe in (menslike) digbevolkte, digbebosde en woestynagtige gebiede. Dit is die tweede grootste lewende voël in die wêreld volgens hoogte (naas sy eweknie die volstruis), word 1,50 tot 2 meter hoog en weeg tot 60 kg. Die mannetjie is gewoonlik heelwat kleiner. 'n Emoe het 'n maklik-herkenbare voorkoms met sy lang nek en lang bene wat hom in staat stel om treë van tot 275 cm (9 voet) te gee. Emoes in die natuur handhaaf 'n gemaklike hardlooppas, maar kan ook vinnig hardloop en haal oor kort ente tot 50 km/h. Mannetjies, sowel as wyfies het bruin grysbruin vere en 'n bloukleurige nek met yl vere daarop.

Emoes is ook die slimste spesie van die voëlklas en daar word met emoes regoor die wêreld geboer. Emoes is oppertunisties-nomadiese trekvoëls, hulle trek agter die reën aan op soek na saad, blomme, vrugte, knoppe, insekte of enige iets anders wat voorkom.

Emoes lewe meestal alleen. Soms kom hulle wel in groter troppe voor, maar dan is dit slegs om meer voedsel te bekom. Hulle leef van 'n verskeidenheid plante en insekte, maar mag soms vir weke honger ly. Emoes neem klippies, glasskerwe en stukkies metaal in om te help om hul kos fyn te maal in die verteringstelsel. Hulle drink af-en-toe, maar neem redelike hoeveelhede water in wanneer die geleentheid opduik. Emoes sal in water sit en kan ook swem.

Emoes slaap nie aaneenlopend deur die nag nie, maar in kort rukkies terwyl hulle op die grond sit. Hulle is nuuskierige diere en is bekend om ander diere en mense dop te hou. Die emoe maak geluide wat bestaan uit 'n harde geboe, gedrom en 'n gekreun wat tot 2 km ver gehoor kan word.

Die emoe was 'n belangrike bron van vleis vir die Aboriginiese Australiërs in die gebiede waar dit volop voorgekom het. Die vet van die emoe is gebruik as tradisionele medisyne deur dit aan die vel te smeer. Dit was gebruik vir seremoniële lyfversiering, sowel as 'n nuttige smeermiddel vir gereedskap en implemente, bv. die "coolamon", 'n soort drasak wat van boombas gemaak is.

As voedsel, noem die inheemse mense van Aranda in Sentraal-Australië se Noordelike Gebied voorbeelde van hoe om emoe in die bos gaar te maak. Hul noem die gereg "Kere ankerre".

In die moderne era word kommersieel met emoes geboer vir hul vleis, eiers, olie, huide en selfs kleurvolle vere. Kommersiële emoe-boerdery, gebaseer op stoetteling in aanhouding, is sedert 1987 in Wes-Australië van stapel gestuur en in 1990 is die eerste groep geslag. Benewens in Australië, word daar op groot skaal met emoes geboer in Noord-Amerika, met 1 miljoen voëls in die VSA, en China, en in 'n mindere mate in sommige ander lande. Emoes teel goed aan in aanhouding, en word in groot oop kampe gehou om been- en spysverteringsprobleme te voorkom weens lae aktiwiteit. Hulle word gewoonlik graan gevoer met groen weiding as byvoeding, en word geslag op 'n ouderdom van 50–70 weke. Hulle eet tweemaal per dag en verkies 2.25 kg blare met elke maaltyd.



</doc>
<doc id="67727" url="https://af.wikipedia.org/wiki?curid=67727" title="Tour Montparnasse">
Tour Montparnasse

Tour Montparnasse is die tweede hoogste wolkekrabber (naas die Tour First) in Frankryk - en die enigste in die stadsgebied van Parys, geleë in die Quartier Necker in die 15de arrondissement (stadsdistrik). Die gebou is in 1972 voltooi en het 'n hoogte van 210 meter en 59 verdiepings. Die wolkekrabber is ontwerp en gebou tydens 'n periode van snelle groei en skaars kantoorruimte in Parys, maar was as 'n monolitiese swart toringgebou in 'n sentrale kwartier met histories lae gebouhoogtes en helder fasades van begin af omstrede - ondanks die destydse staatspresident Georges Pompidou se steun vir die projek. Vervolgens is die oprigting van nuwe toringgeboue met meer as sewe verdiepings vier dekades lank verbied en het kwartiere met wolkekrabbers derhalwe net buite die stadsgrens, so in La Défense, ontstaan waar hulle nie die uitsig op die sentrale element van Parys se stadshorison, die Eiffeltoring, kan belemmer nie.

Die Tour Montparnasse se uitsigdek, geleë op 'n hoogte van 210 meter, bied 'n panoramiese uitsig oor die Paryse stadsgebied wat in goeie weerstoestande sowat veertig kilometer ver kan strek.

In 2017 is besluit om die wolkekrabber van 'n volledig nuwe fasetryke glasfasade te voorsien - met die oog op die Olimpiese Somerspele 2024 wat in Parys gehou sal word.


</doc>
<doc id="67728" url="https://af.wikipedia.org/wiki?curid=67728" title="Adrastea (maan)">
Adrastea (maan)

Adrastea (Grieks: Αδράστεια), ook bekend as Jupiter XV, is die kleinste van Jupiter se vier binnemane en die tweede naaste aan die planeet. Dit is in 1979 deur David C. Jewitt en G. Edward Danielson ontdek op foto's wat deur Voyager 2 geneem is en is die eerste natuurlike satelliet wat ontdek is op foto's van ’n ruimtetuig in plaas van deur ’n teleskoop. Nadat dit die tydelike naam S/1979 J 1 gehad het, is dit hernoem na Adrasteia, die pleegma van Zeus (die Romeinse god Jupiter se naam in die Griekse mitologie).

Dit is een van net drie mane in die sonnestelsel wat om ’n planeet wentel in ’n korter tyd as daardie planeet se dag; die ander twee is Metis (Jupiter) en Phobos (Mars). Dit wentel om Jupiter aan die rand van Jupiter se hoofring en is vermoedelik die hoofverskaffer van materiaal aan die ringstelsel. Baie min is bekend oor die maan buiten sy grootte, ondanks waarnemings in die 1990's deur die Galileo-ruimtetuig.

Kort ná Adrastea se ontdekking is nog twee van Jupiter se binnemane, Thebe en Metis, waargeneem op foto's wat ’n paar weke vroeër deur Voyager 1 geneem is. Die Galileo-ruimtetuig kon die maan se vorm in 1998 vasstel, maar die beelde was swak.

Adrastea het ’n onreëlmatige vorm en is 20×16×14 km groot. Geen oppervlakbesonderhede is bekend nie weens die swak resolusie van die beskikbare foto's.

Adrastea wentel sowat 129 000 km van Jupiter af om die planeet, aan die rand van die hoofring. Omdat Adrastea sinchronies met sy wentelperiode om sy eie as draai, is dieselfde kant altyd na Jupiter gekeer. Sy wentelbaan word geleidelik kleiner en die maan sal eindelik teen Jupiter bots.





</doc>
<doc id="67732" url="https://af.wikipedia.org/wiki?curid=67732" title="Palinggras">
Palinggras

Palinggras ("Zostera capensis") is gras wat tussen 10 tot 20 cm lank word en kom voor aan die suid- en ooskus van Suid-Afrika. Die plant het rankwortels en die blare is plat en dun met ronde punte en effens ingekeep. Die gras kom voor in riviermondings en soutmoerasse.



</doc>
<doc id="67736" url="https://af.wikipedia.org/wiki?curid=67736" title="Amaltea (maan)">
Amaltea (maan)

Amaltea (Grieks: Αμάλθεια) is die derde naaste natuurlike satelliet van Jupiter en die grootste van die binnemane. Dit is op 9 September 1892 deur Edward Emerson Barnard ontdek by die Lick-sterrewag van die Universiteit van Kalifornië en na ’n nimf in die Griekse mitologie genoem. Dit is ook bekend as Jupiter V.

Amaltea is binne die buiterand van die planeet se Amaltea-gaasring, wat gevorm word deur materiaal wat van die maan se oppervlak weggeskiet word. Soos die ander binnemane wys dieselfde kant voortdurend na Jupiter. Van sy oppervlak af moet die grootste planeet in ons sonnestelsel ’n indrukwekkende gesig wees: 46,5 grade in deursnee.

Die maan se vorm is baie onreëlmatig. Daar is ook groot kraters en hoë berge op sy oppervlak in vergelyking met sy grootte. Die oppervlak is baie rooi, dalk vanweë swael van die maan Io of ’n ander materiaal wat nie ys is nie. Helder, groen kolle kom ook voor, maar die oorsaak daarvan is onbekend. Die oppervlak is effens helderder as die ander binnemane.

Amaltea is in 1979 en 1980 deur Voyager 1 en Voyager 2 afgeneem en in die 1990's in groter detail deur die Galileo-ruimtetuig. Dit is die laaste natuurlike satelliet wat met ’n teleskoop ontdek is in plaas van op foto's wat deur ruimtetuie geneem is. Dit is ook die eerste nuwe maan van Jupiter wat ontdek is ná Galileo Galilei se ontdekking van die Mane van Galilei in 1610.

Amaltea wentel op ’n afstand van 181 000 km om Jupiter. Die wentelbaan het ’n eksentrisiteit (afwyking) van net 0,003 en ’n inklinasie van 0,37° tot Jupiter se ewenaar. Sulke klein waardes is ongewoon vir ’n binnemaan en is waarskynlik vanweë die invloed van die heel binneste Maan van Galilei, Io.

Op die Galileo-tuig se verbyvlug is nege flitse waargeneem wat soos klein maantjies naby Amaltea se wentelbaan gelyk het. Omdat hulle net van een kant waargeneem is, kon hul ware afstand nie bepaal word nie. Hulle kan enige grootte wees, van dié van ’n stuk gruis tot dié van ’n stadion. Hul oorsprong is onbekend, maar hulle kan voorwerpe wees wat in die wentelbaan vasgevang is of stukke wat afgebreek het weens meteoorbotsings op die maan. Op sy volgende en laaste omwenteling het Galileo nog sulke maantjies waargeneem. Dié keer was Amaltea egter aan die ander kant van die planeet en kon dit deeltjies van Jupiter se ringe gewees het.



</doc>
<doc id="67737" url="https://af.wikipedia.org/wiki?curid=67737" title="Duine-ehrharta">
Duine-ehrharta

Duine-ehrharta ("Ehrharta villosa") is gras wat voorkom op duine aan die suidkus van Suid-Afrika. Dit is 'n polgras met min blare wat gevorm word en blomme verskyn op een kant van die stingel van September tot Maart. Die plant speel ook 'n rol om sand in duine vas te bind. Die gras staan ook bekend as "pypgras".



</doc>
<doc id="67738" url="https://af.wikipedia.org/wiki?curid=67738" title="Duinebiesie">
Duinebiesie

Die Duinebiesie ("Juncus kraussii") is 'n biesie wat aan die hele kuslyn van Suid-Afrika voorkom. Dit staan ook as "iNcema" bekend. Dit groei in polle en is 'n stywe, regop biesie met dun blare wat skerp punte het. Die biesie groei in riviermondstrande en soutmoerasse. Die plant word gebruik om tradisionele slaapmatte te vleg. Die biesie is uitgeroei op sekere plekke as gevolg van oorgebruik. Binne bewaringsgebiede word die oes van die biesie beheer. 



</doc>
<doc id="67740" url="https://af.wikipedia.org/wiki?curid=67740" title="Natalse duinevygie">
Natalse duinevygie

Die Natalse duinevygie ("Carpobrotus dimidiatus") is 'n plant wat voorkom aan die suid- en ooskus van Suid-Afrika. Dit is 'n gewone ranksukkelent met dik, vlesige blare wat houtig word met ouderdom. Dit dra pers of puperrooi blomme wat een-een verskyn. Die plant groei op duine. Die blaarsap verlig bloublasie en jellievissteke. Bosbokke en duikers vreet die blare. Dit is ook 'n stabiliseerder van duine.



</doc>
<doc id="67752" url="https://af.wikipedia.org/wiki?curid=67752" title="Televangelisme">
Televangelisme

Televangelisme verwys na die kommunikeer van die Christelike geloof via televisie. Die woord is 'n portmanteau van televisie en evangelisme en is deur "Time"-tydskrif in die Engels as "Televangelism" gemunt. Televangeliste is Christelike predikers wat 'n aansienlike aandeel van hul preke op televisie uitsaai. Die term word ook spottenderwys deur kritici aangewend om die selfverheerliking van sulke predikers te insinueer.


</doc>
<doc id="67766" url="https://af.wikipedia.org/wiki?curid=67766" title="Brian Joubert">
Brian Joubert

Brian Joubert (* 20 September 1984) is 'n Franse sierskaatser. Hy is die 2007 Wêreldkampioen, drievoudige Europese kampioen (2004, 2007 en 2009), agtvoudige Franse Nasionale Kampioen (2003-2008, 2011 en 2012), en die 2006-7 Grand Prix-kampioen. In totaal is hy 'n sesvoudige Wêreld-medaljewenner en tienvoudige Europese medaljewenner.



</doc>
<doc id="67783" url="https://af.wikipedia.org/wiki?curid=67783" title="Pravin Gordhan">
Pravin Gordhan

Pravin Jamnadas Gordhan (gebore 12 April 1949 in Durban) is 'n Suid-Afrikaanse politikus en was minister van finansies (vir 'n tweede keer) tot 30 Maart 2017. Van Mei 2014 tot 13 Desember 2015 was hy minister van samewerkende regering en tradisionele aangeleenthede en daarvoor ook minister van finansies. Einde Februarie 2018 is hy deur president Cyril Ramaphosa as Minister van Openbare Ondernemings benoem.

Ná skool studeer Gordhan in aptekerswese aan die Universiteit van Durban-Westville en verwerf die graad Baccalaureus Pharmaciae. Hy werk daarna vanaf 1974 tot 1981 as 'n apteker by die King Edward V-hospitaal in Durban.

Gedurende hierdie tyd raak hy betrokke by politiek; hy was vanaf 1974 Lid van die Raad van die Natal Indiese Kongres en vanaf 1977 'n lid van die African National Congress (ANC). In 1980 word hy voorsitter en sekretaris van die Behuisingsaksiekomitee van Durban tot en met 1984.

Gordhan was aktief in talle organisasies en instellings, ten tye van onderhandelinge om 'n einde aan apartheid in Suid-Afrika te maak. Hy was onder andere van 1991–1994 voorsitter van die Konvensie vir 'n Demokratiese Suid-Afrika (Kodesa) en in 1993 mede-voorsitter van die veelparty-konferensie in Johannesburg ter beëindig van apartheid. Hy word in 1993 mede-voorsitter van die Uitvoerende Oorgangsraad om die oordrag van staatsmag te organiseer en te monitor.

In die eerste vrye verkiesing in 1994 word hy verkies tot 'n ANC-lid van die Nasionale Vergadering tot en met 1998. Gedurende 1995–1997 was hy 'n lid van die Raad van die Universiteit van Durban-Westville. Hy was ook in 1996–1998 voorsitter van die Grondwetlike Komitee van die Nasionale Vergadering.

Ná sy uittrede as parlementslid in 1998, word hy eers adjunkdirekteur (adjunkkommissaris), en in 1999 hoof (Kommissaris) van die Suid-Afrikaanse Inkomstediens (SAID). Hierdie pos het hy tien jaar lank beklee tot in 2009, en was gedurende 2000 en 2006 voorsitter van die Wêrelddoeaneorganisasie (WCO).

Vir sy pogings word twee eredoktorsgrade aan hom toegeken in 2007: deur die Universiteit van Suid-Afrika in die vak handel, en in regte, deur die Universiteit van Kaapstad. Die Sentrale Universiteit van Tegnologie ken hom 'n ere-DTech-graad toe in 2009.

Ná afloop van die verkiesing van Jacob Zuma as nuwe President van Suid-Afrika, word Gordhan op 10 Mei 2009 as Minister van Finansies in President Zuma se kabinet aangestel. Hy volg minister Trevor Manuel op in hierdie hoedanigheid, wat op sy beurt minister in die Presidensie word vir die Nasionale Beplanningskommissie.

Tydens sy lewering van sy begrotingtoespraak in die Parlement in Februarie 2010, word sy beleidsrigting aangeval deur die voorsitter van die ANC-jeugliga, Julius Malema. Dié beskuldig Gordhan van omstrede begrotingsplanne teen partyriglyne in, en sê in toesprake die minister neem nie die behoeftes van kinders en werksoekende jongmense voldoende in ag nie. Minister Gordhan se begrotingstoespraak word egter heelhartig ondersteun deur die Nasionale Uitvoerende Raad van die ANC asook die Kongres van Suid-Afrikaanse Vakverbonde (COSATU), die grootste vakbondfederasie in Suid-Afrika.

Op 25 Mei 2014 word hy vervang deur Nhlanhla Nene as finansiesminister, dog op 14 Desember 2015 word hy opnuut aangestel nadat Van Rooyen ná net drie dae onder groot druk van die sakewêreld ontslaan word. Gordhan word algemeen gesien as 'n bekwame minister wat die onafhanklike posisie van Finansies kan handhaaf en kan voorkom dat politici die staatskas plunder.

In Maart 2017 word Pravin Gordhan vir 'n tweede keer deur president Zuma as Minister van Finansies ontslaan. Dit lei tot groot protes en onrus in die ANC. Die mense van Gordhan se eie ministerie - blank en swart - neem afskeid van hom deur Senzeni na te sing Die EFF- en DA-opposie in die parlement dien 'n mosie van wantroue in. Die Speaker van die Nasionale Vergadering, Baleka Mbete, verklaar dat die ontslag veroorsaak is deur 'n veiligheidsverslag wat glo getoon het dat Gordhan en sy adjunk Mcebisi Jonas planne gesmee het om Suid-Afrika se regering omver te werp. Adjunkpresident Cyril Ramaphosa het egter Zuma se optrede as onaanvaarbaar veroordeel.

Malusi Gigaba word deur president Zuma as sy opvolger aangestel.



</doc>
<doc id="67784" url="https://af.wikipedia.org/wiki?curid=67784" title="Reuters">
Reuters

Reuters is 'n internasionale nuusagentskap met meer as 2 500 joernaliste in byna 200 lande. Hulle hoofkantoor is in Londen in die Verenigde Koninkryk.

Reuters was tot 2008 'n onafhanklike maatskappy, die "Reuters Group plc", wat ook finansiële markdata verskaf het. Sedert die "Thomson Corporation" hulle in 2008 oorgekoop het is hulle deel van "Thomson Reuters".

Reuters is op 9 Julie 1851 in Londen deur die Joodse immigrant Paul Julius Reuter gesig. Hy is uit Duitsland afkomstig en seun van die beroemde rabbie "Reuter van Kassel". Hy versorg finansiële beriggewing vir beurse en beleggers in Parys, Brussel en Aken. Later versorg hy ook nie-ekonomiese nuus en open hy kantore in ander Europese lande en die Verenigde State.

In 1925 neem die nasionale Britse persburo 'n meerderheidsbelang in Reuters. Tydens die Tweede Wêreldoorlog kom die neutraliteit van die persburo as gevolg hiervan onder sterk druk. Daarna word die buro in 1941 tot 'n selfstandig maatskappy omvorm.

Reuters Media voorsien tans die gedrukte pers sowel as die oudiovisuele media van artikels en verslae. Wêreldwyd het Reuters byna 200 kantore en 17 000 werknemers. Finansiële beriggewing is steeds die nuusdiens se belangrikste fokus.



</doc>
<doc id="67788" url="https://af.wikipedia.org/wiki?curid=67788" title="Sunette Viljoen">
Sunette Viljoen

Sunette Stella Viljoen (Johannesburg, 6 Oktober 1983) is 'n Suid-Afrikaanse atleet wat in spiesgooi spesialiseer. Sy verteenwoordig haar vaderland tydens die Olimpiese Speles van 2004 in Athene, 2008 in Beijing, 2012 in Londen en 2016 in Rio de Janeiro.




</doc>
<doc id="67789" url="https://af.wikipedia.org/wiki?curid=67789" title="Spiesgooi">
Spiesgooi

Spiesgooi is 'n sportitem, deel van atletiek, waar 'n spies so ver moontlik oor 'n gelyk veld gegooi word. Die spies word in een hand gedra en die atleet mag 'n aanloop neem, waarna die spies gegooi word. In teenstelling met ander sportsoorte kan die spiesgooier 'n beduidende afstand voor die gooi aflê. As gevolg hiervan kan die spies 'n snelheid van tot 113 km/h bereik en tot 105 m ver trek.

Die huidige vorm van spiesgooi is in die 18de eeu deur die Skandinawiërs ontwikkel. Dit word vir die eerste keer in 1906 in Engeland by 'n amptelike kampioenskap ingesluit. In 1908 word dit 'n Olimpiese sport vir mans en in 1932 vir vroue.


</doc>
<doc id="67791" url="https://af.wikipedia.org/wiki?curid=67791" title="Tebe (maan)">
Tebe (maan)

Tebe (Grieks: Θήβη), ook bekend as Jupiter XIV, is die vierde naaste maan aan Jupiter. Dit is op 5 Maart 1979 deur Stephen P. Synnott ontdek op foto's wat deur Voyager 1 geneem is terwyl dit om Jupiter gewentel het. Sy voorlopige naam was S/1979 J 2, en in 1983 is dit amptelik hernoem na die nimf Tebe in die Griekse mitologie, wat ’n minnares was van Zeus, die Griekse weergawe van die Romeinse god Jupiter.

Tebe is die tweede grootste van die vier binnemane en wentel binne die buiterand van die Tebe-gaasring wat gevorm word deur materiaal van sy oppervlak. Sy wentelbaan is sowat 222 000 km van die planeet af.

Dit het ’n onreëlmatige vorm en is rooierig, en bestaan waarskynlik nes Amaltea uit waterys en ander, onbekende stowwe. Dit het groot kraters en hoë berge op sy oppervlak – sommige van die kraters is amper so groot soos die maan self.

Tebe is in 1979 en 1980 deur Voyager 1 en Voyager 2 afgeneem en later, in die 1990's in groter detail, deur die Galileo-ruimtetuig. Die wentelbaan het ’n eksentrisiteit (afwyking) van net 0,0175 en ’n inklinasie van 1,076° tot Jupiter se ewenaar. Sulke klein waardes is ongewoon vir ’n binnemaan en is waarskynlik vanweë die invloed van die heel binneste Maan van Galilei, Io.

Nes die ander binnemane is dieselfde kant van Tebe altyd na Jupiter gekeer.




</doc>
<doc id="67792" url="https://af.wikipedia.org/wiki?curid=67792" title="Lys van die voormalige straatname in Swakopmund">
Lys van die voormalige straatname in Swakopmund

In die eerste jare na die onafhanklikheid van Namibië in 1990, het Swakopmund se raad die oorspronklike Duitse en Afrikaanse straatname verander om (meesal swart) Namibiërs te vereer:


</doc>
<doc id="67794" url="https://af.wikipedia.org/wiki?curid=67794" title="Himalia-groep">
Himalia-groep

Die Himalia-groep is ’n groep onreëlmatige mane van Jupiter waarvan die wentelbane ooreenstem met dié van die maan Himalia. Hulle het waarskynlik dieselfde oorsprong. Die bekende lede van die groep is, van die naaste tot die verste van Jupiter af: Leda, Himalia (die grootste), Lysithea en Elara.

Die voorwerp met die voorlopige naam S/2000 J 11 is voorheen beskou as ’n moontlike kandidaat as lid van die groep, maar dit word nie meer beskou as ’n satelliet van Jupiter nie.

Die Internasionale Astronomiese Unie (IAU) gee name wat op "a" eindig aan die mane in dié groep.

Die voorwerpe in die Himalia-groep se afstand van Jupiter is in die omgewing van 11,15 en 11,75 gigameter. Hulle het ’n inklinasie van tussen 26,6° en 28,3° en ’n eksentrisiteit (afwyking) van tussen 0,11 en 0,25.

Die satelliete lyk baie eenders en het neutrale kleure. Daar word vermoed hulle is oorblyfsels van ’n asteroïde van die Asteroïdegordel. Die radius van die asteroïde was waarskynlik sowat 89 km. Dit is effens groter as Himalia, wat sowat 87% van die massa van die oorspronklike voorwerp behou het.

Navorsing wys ’n groot moontlikheid van botsings tussen die lede van die groep tydens die bestaan van die sonnestelsel. Dit kan selfs wees dat die huidige groep die resultaat kan wees van meer onlangse botsings tussen prograde en retrograde satelliete, in teenstelling met ’n enkele botsing kort ná die ontstaan van die planeet soos in die geval van die Carme- en Ananke-groep.

 Hierdie artikel is vertaal uit die 


</doc>
<doc id="67804" url="https://af.wikipedia.org/wiki?curid=67804" title="Karme-groep">
Karme-groep

Die Karme-groep is ’n groep onreëlmatige mane van Jupiter waarvan die wentelbane ooreenstem met dié van die maan Karme en wat waarskynlik dieselfde oorsprong het.

Die voorwerpe in die groep se afstand van Jupiter is in die omgewing van 22,9 en 24,1 gigameter. Hulle het ’n inklinasie van tussen 164,9° en 165,5° en ’n eksentrisiteit van tussen 0,23 en 0,27 (met een uitsondering). Die vernaamste lede van groot tot klein is:

Die Internasionale Astronomiese Unie (IAU) gee name wat op "e" eindig aan die mane in dié groep.

Die ooreenkomste tussen dié mane se eienskappe dui daarop dat hulle een voorwerp was wat opgebreek het tydens ’n botsing. Die voorwerp was waarskynlik amper so groot soos Karme, met ’n deursnee van sowat 46 km. Karme bestaan uit sowat 99% van die oorspronklike massa.

Verdere steun vir dié teorie kom van die eenderse kleur van die mane: almal is ligrooi en het infrarooi spektra, nes D-tipe asteroïdes. Dié data stem ooreen met ’n stam-asteroïde uit die Hilda-familie asteroïdes of ’n trojaanasteroïde.

 Hierdie artikel is vertaal uit die 


</doc>
<doc id="67808" url="https://af.wikipedia.org/wiki?curid=67808" title="Ananke-groep">
Ananke-groep

Die Ananke-groep is ’n groep onreëlmatige mane van Jupiter waarvan die wentelbane ooreenstem met dié van die grootste maan in die groep, Ananke, en wat waarskynlik dieselfde oorsprong het.

Die mane se afstand van Jupiter is in die omgewing van 19,3 en 22,7 gigameter. Hulle het ’n inklinasie van tussen 145,7° en 154,8° en ’n eksentrisiteit (afwyking) van tussen 0,02 en 0,28. Die vernaamste lede van groot tot klein is:

Die Internasionale Astronomiese Unie (IAU) gee name wat op "e" eindig aan die mane in dié groep.

Die Ananke-groep het vermoedelik ontstaan tydens ’n botsing van ’n asteroïde wat in Jupiter se wentelbaan vasgevang is. Die oorspronklike voorwerp was vermoedelik so groot soos Ananke, wat die grootste deel van die oorspronklike massa behou het. Drie van die mane het ook dieselfde grys kleur, terwyl Ananke self op die grens tussen grys en ligrooi is.


</doc>
<doc id="67811" url="https://af.wikipedia.org/wiki?curid=67811" title="Pasifaë-groep">
Pasifaë-groep

Die Pasifaë-groep is ’n groep onreëlmatige mane van Jupiter waarvan die wentelbane ooreenstem met dié van die grootste maan in die groep, Pasifaë, en wat waarskynlik dieselfde oorsprong het.

Die voorwerpe in die groep se afstand van Jupiter is in die omgewing van 22,8 en 24,1 gigameter, dieselfde as die Karme-groep. Hulle het ’n inklinasie van tussen 144,5° en 158,2° en ’n eksentrisiteit van tussen 0,25 en 0,43. Die vernaamste lede van groot tot klein is:

Die Internasionale Astronomiese Unie (IAU) gee name wat op "e" eindig aan die mane in dié groep.

Die Pasifaë-groep het vermoedelik ontstaan tydens ’n botsing van ’n asteroïde wat in Jupiter se wentelbaan vasgevang is. Die oorspronklike voorwerp was sowat 60 km in deursnee, so groot soos Pasifaë, wat sowat 99% van die oorspronklike massa behou het. Sinope word nie deur almal as deel van die groep beskou nie, maar as hy wel deel daarvan is, is Pasifaë net sowat 87% van die oorspronklike massa.

Anders as met die Karme- en Ananke-groep, verskil wetenskaplikes daaroor of die Pasifaë-groep uit ’n enkele botsing ontstaan het. Die vermoede dat dit die gevolg van meer as een insident is, word versterk deur die verskil in kleur (grys vir Pasifaë; ligrooi vir Kallirroë en Megaklite).


</doc>
<doc id="67813" url="https://af.wikipedia.org/wiki?curid=67813" title="Domesday Book">
Domesday Book

Die Domesday Book ([ˈduːmzdeɪ] of [ˈdoʊmzdeɪ]) is 'n nasionale register van bates wat volgens 'n opname in Engeland en dele van Wallis in 1086 saamgestel is. Dit word tans in die Verenigde Koninkryk se Nasionale Argiewe te Kew in Suidwes-Londen bewaar. 'n Kopie van die boek word hier in 'n spesiale uitstallingsaal vertoon.

Die opname van bates is in opdrag van Willem die Veroweraar gemaak, soos in die Angel-Saksiese Kroniek ("Anglo-Saxon Chronicle") vermeld word: "Terwyl hy die Kersfees van 1085 in Gloucester deurgebring het, het Willem oorleg gepleeg met sy raadgewers en mans na alle dele van Engeland uitgestuur om vas te stel hoeveel grond en vee in besit van elke grondeienaar was, en om die waarde daarvan te bepaal."

Een van die hoofdoelwitte van die opname was om te bepaal watter vaste bates in besit van onderdane was en watter belasting onder Willem se voorganger, koning Eduard die Belyer, betaal is. Die beoordelings en berekeninge van die opnemers was finaal - wat ookal in die boek as materiële besittings gelys is en watter waardes daarin vasgestel is, was wettelik, en besware of appèlle is nie eers toegelaat nie. 

Belastings is in Engeland al eeue lank, vanaf die tyd van die Deense invalle, in silwermunte betaal, en alhoewel volgens die "Domesday Book" nog baie landheerlike laste met graan, heuning en ander goedere betaal is, markeer die register reeds die oorgang na geldelike belasting ("in 1066 twee vragte yster, tans 6d").

Die register is in Latyn geskryf, alhoewel ook terme uit die Engelse landstaal in die teks voorkom, so in gevalle waar daar geen Latynse ekwivalent bestaan het nie. Die outeurs het ruim gebruik gemaak van afkortings. 

Richard FitzNigel het omstreeks 1179 opgemerk dat die register in Engeland as "Domesday" (die "Laaste Oordeel") bekend gestaan het omdat sy besluite, soos dié van die Laaste Oordeel, onherroeplik was.

Die Nasionale Argiewe het in Augustus 2006 'n beperkte aanlyn-uitgawe van die "Domesday Book" beskikbaar gestel. Gebruikers moes £2 per bladsy betaal om te manuskrip te kan lees. In 2011 het gebruikers op die "Open Domesday"-webtuiste vir die eerste keer gratis toegang tot die historiese manuskrip gekry.



</doc>
<doc id="67814" url="https://af.wikipedia.org/wiki?curid=67814" title="Temisto (maan)">
Temisto (maan)

Temisto (Grieks: Θεμιστώ), ook bekend as Jupiter XVIII, is ’n klein maan van Jupiter. Dit is in 1975 ontdek, toe verloor en in 2000 herontdek. Dit is een van Jupiter se onreëlmatige mane wat nie deel van ’n groep is nie.


</doc>
<doc id="67815" url="https://af.wikipedia.org/wiki?curid=67815" title="Karpo (maan)">
Karpo (maan)

Karpo (Grieks: Καρπώ), ook bekend as Jupiter XLVI, is ’n maan van Jupiter. Dit is in 2003 deur ’n span onder Scott S. Sheppard ontdek en aanvanklik S/2003 J 20 genoem. Dit het sy huidige naam vroeg in 2005 gekry.

Dit is een van Jupiter se onreëlmatige mane wat nie deel van ’n groep is nie.


</doc>
<doc id="67822" url="https://af.wikipedia.org/wiki?curid=67822" title="Johan van der Merwe">
Johan van der Merwe

Johan van der Merwe (1950 - 2012) was 'n Afrikaanse akteur. Hy het die rol van Jan in Nommer asseblief, een van die eerste Afrikaanse TV-reekse, vertolk. Hy het ook in rolprente soos Lipstiek Dipstiek en Hoofmeisie opgetree en was die stem van die verkleurmannetjie in "Nuustak". Van der Merwe het ook die rol van Gert Lubbe in Radio Sonder Grense se "Stralerjakkers" vertolk.

Van der Merwe is op die ouderdom van 62 oorlede. Hy is 'n maand vantevore in die hospitaal opgeneem na 'n hartaanval wat erge skade aan sy hartspier aangerig het. Hy laat 'n seun, 'n dogter, twee kleinkinders asook 'n lewensmaat agter.




</doc>
<doc id="67823" url="https://af.wikipedia.org/wiki?curid=67823" title="Lipstiek dipstiek">
Lipstiek dipstiek

Lipstiek Dipstiek is 'n Afrikaanse rolprent wat op 25 November 1994 uitgereik is. Die rolprent is met 'n begroting van ongeveer R1 500 000 in Johannesburg geskiet en het R6 180 917 by die loket verdien. Willie Esterhuizen het die regie en skryfwerk behartig.

Die rolprent is 'n komedie. Dit het 'n ouderdomsperk van 18 S en is nie vir minderjariges geskik nie.


Die rolprent gaan oor die wedervaringe van Poenie nadat hy 'n ongelukkie met 'n sweistang gehad het. Hy beland in die hospitaal en sy troue moet uitgestel word. Intussen word hy twee skuldig bevind aan misdade wat hy nie gepleeg het nie. Hy beland kaal in sy sielkundige se woonstel en word amper deur haar verloofde, wat ook die prokureur is wat hom telkens aangekla het, doodgeskiet.



</doc>
<doc id="67826" url="https://af.wikipedia.org/wiki?curid=67826" title="Nommer asseblief">
Nommer asseblief

Nommer asseblief is die naam van 'n Afrikaanse TV-reeks (1979–1980) en gelyknamige rolprent (1981).

In die rolprent:



</doc>
<doc id="67828" url="https://af.wikipedia.org/wiki?curid=67828" title="Rienie">
Rienie

Rienie is 'n Afrikaanse rolprent wat in 1980 uitgereik is. Die regisseur was Fanie van der Merwe. Die hoofrolspelers was Carel Trichardt, Johan van der Merwe en Ida Wessels.

Die rolprent is 'n hartseer drama met 'n gelukkige einde. Dit het geen ouderdomsperk nie.


Peet en sy enigste dogter Rienie is bywoners by die ryk, maar kinderlose Karen en Riaan. Rienie geniet die lewe met Karen en Riaan en floreer op die liefde wat hulle haar gee. Maar sy mis haar pa, Peet nadat hy in 'n rehabilitasiesentrum vir sy drankverslawing opgeneem is. Na Peet se herstel keer hy na Karen terug en probeer om sy dogter teen die aankoopprys terug te koop. Karen weier egter. Hoewel onbedoeld, beïnvloed Rienie se gedrag al die mense rondom haar en sorg so vir 'n gelukkige einde.



</doc>
<doc id="67829" url="https://af.wikipedia.org/wiki?curid=67829" title="Carel Trichardt">
Carel Trichardt

Carel Trichardt is 'n Suid-Afrikaanse akteur.

Hy is tans die hoof van die dramadepartement by die Universiteit van Pretoria. Aanvanklik verwerf hy bekendheid as die stem agter die kinderkarakter, "Knersis". Hy het ook in verskeie rolprente, waaronder "Katrina", "Kruger Miljoene" en "Kavaliers" gespeel. In 2011 ontvang Trichardt die Erepenning vir Toneel- en Verhoogkuns en die Gerhard Beukesprys van die Suid-Afrikaanse Akademie vir Wetenskap en Kuns.



</doc>
<doc id="67831" url="https://af.wikipedia.org/wiki?curid=67831" title="Fanie van der Merwe">
Fanie van der Merwe

Fanie van der Merwe is 'n Suid-Afrikaanse rolprentkameraman, regisseur en vervaardiger. Hy was die regisseur van die Afrikaanse rolprent Rienie. Hy het ook verskeie dokumentêre programme, waaronder programme oor Madagaskar en Antarktika, vervaardig. Hy het verskeie pryse vir sy dokumentêre programme gewen.

Van der Merwe het sy opleiding aan die Brookes-Instituut van Kinematografie in Santa Barbara, Kalifornië ontvang. Daarna was hy 'n kameraman vir die Amerikaanse nuusdiens ABC in Denver, Colorado. Terug in Suid-Afrika was hy onder meer hoof van die rolprentskool van die Technikon Pretoria voordat hy sy eie maatskappy gestig het.



</doc>
<doc id="67833" url="https://af.wikipedia.org/wiki?curid=67833" title="Fanie van der Merwe (paralimpiese atleet)">
Fanie van der Merwe (paralimpiese atleet)

Fanie van der Merwe OIS is 'n paralimpiese atleet van Suid-Afrika wat aan die kategorie T37-naellope deelneem. Hy het sy vaderland op die Paralimpiese Somerspele van 2008 in Beijing, op die Paralimpiese Somerspele van 2012 in Londen en op die Paralimpiese Somerspele van 2016 in Rio de Janeiro verteenwoordig.

In 2008 wen hy twee goue medaljes in die 100 m en 200 m T37-naellope tydens die Paralimpiese Somerspele.

Tydens die "All-Africa Games" van 2011 in Maputo wen hy 'n verdere goue medalje in die 200 m T37-naellope.


</doc>
<doc id="67835" url="https://af.wikipedia.org/wiki?curid=67835" title="Bridgitte Hartley">
Bridgitte Hartley

Bridgette Hartley (gebore op 1 Julie 1983) is 'n Suid-Afrikaanse kanovaarder. Sy is verbonde aan TuksSport by die Universiteit van Pretoria.

Hartley se eerste Olimpiese Spele was die Somerspele van 2008 in Beijing. Hier neem sy aan die 500 m-wedvaart (K-2) deel, maar word reeds in die halfeindronde uitgeskakel.

Sy wen haar eerste brons medalje met die 1000 m-wedvaart (K-1) in 2009 by die "ICF Canoe Sprint World Championships" in Dartmouth, Kanada. Hiermee word sy die eerste persoon van beide Suid-Afrika en Afrika om 'n medalje tydens die kampioenskappe in te palm.

Sy wen 'n nog bronsmedalje tydens die Olimpiese Somerspele van 2012 in Londen in die eindstryd van die 500 m-wedvaart (K1) vir vroue.



</doc>
<doc id="67836" url="https://af.wikipedia.org/wiki?curid=67836" title="Groot Wit Vlek">
Groot Wit Vlek

Die Groot Wit Vlek op Saturnus, wat dié naam gekry het na aanleiding van Jupiter se Groot Rooi Vlek, is periodieke storms wat groot genoeg is dat dit deur ’n teleskoop van die Aarde af sigbaar is. Die storms kan oor ’n gebied van verskeie duisende kilometers voorkom.

Die Cassini-wenteltuig hou die storm sedert 2010 dop. Data van die tuig af wys ’n verlies aan asetileen in die wit wolke, ’n toename van fosfien en ’n ongewone temperatuurafname in die middel van die storm. Sedert April 2011 het die storm ’n tweede uitbarsting ondergaan.

Die verskynsel kom elke 28,5 jaar voor, wanneer Saturnus se noordelike halfrond die meeste na die son gekantel is. Die volgende is ’n lys van aangetekende waarnemings; jare met vlekke wat in die algemeen as deel van die siklus beskou word, is 1876, 1903, 1933, 1960 en 1990.


Dit is ’n raaisel hoekom geen waarnemings voor 1876 aangeteken is nie, en stem in ’n mate ooreen met die lang tye in die 18de en 19de eeu waarin daar geen rekords van Jupiter se Groot Rooi Vlek was nie. Die Wit Vlek van 1876 was besonder prominent en sigbaar met lensopenings so klein as 60 mm. Was vorige rekordhouding net swak, of was die 1876-vlek werklik die eerste in die tyd van teleskope? Sommige glo nie een van dié scenario's is waarskynlik nie.

’n "Klassieke" Groot Wit Vlek is ’n skouspelagtige verskynsel waartydens die gewoonlik vaal atmosfeer van Saturnus opgehelder word. Al die groot vlekke het in die planeet se noordelike halfrond voorgekom. Hulle begin gewoonlik as klein vlekkies, maar groei dan in lengtegrade, soos in 1933 en 1990; laasgenoemde het eindelik so lank geword dat dit die hele planeet omsirkel het. Die huidige teorie (gedeeltelik gebaseer op rekenaar-klimaatnabootsing) is dat die vlekke enorme atmosferiese opwellings is, dalk vanweë termiese onstabiliteit.



</doc>
<doc id="67837" url="https://af.wikipedia.org/wiki?curid=67837" title="Drakestorm">
Drakestorm

Die Drakestorm (wat in September 2004 so gedoop is vanweë sy besonderse vorm) is ’n groot, helder en komplekse konveksiestorm in die planeet Saturnus se suidelike halfrond. Dit lyk of die storm al lank voortwoed. Dit vlam van tyd tot tyd op en produseer dramatiese wit pluime wat dan weer bedaar. Dit is ’n sterk bron van radio-emissies. 


</doc>
<doc id="67839" url="https://af.wikipedia.org/wiki?curid=67839" title="Duim">
Duim

'n Duim is 'n ou Imperiale lengtemaat. Hoewel dit met die metriese stelsel vervang is, word die duim nog in sekere Engelssprekende lande gebruik. 'n Man se duim is ongeveer een duim breed.


Volgens ISO 31-1:1978, was die internationale simbool vir 'n duim "in" (Engels vir ""inch"") maar hierdie standaard is met ISO 31-1:1992 veroudered. Die simbool ″ (word soms met die ASCII-teken " vervang) is dikwels gebruik.


</doc>
<doc id="67841" url="https://af.wikipedia.org/wiki?curid=67841" title="Hoërskool Kloof">
Hoërskool Kloof

Hoërskool Kloof is 'n publieke hoërskool in Kloof, naby Durban in KwaZulu-Natal, Suid-Afrika.

Die skool is in Februarie 1960 onder leierskap van sy eerste skoolhoof, Mnr. G. Goodwin geopen. Die eerste 127 studente het in voorafvervaardigde klaskamers op 'n tydelike ligging op die hoek van Emolweni en Dan Pienaar Straat skoolgegaan.



</doc>
<doc id="67844" url="https://af.wikipedia.org/wiki?curid=67844" title="Cassini-Huygens">
Cassini-Huygens

Die Cassini-Huygens is ’n ruimtetuig wat gelanseer is na die Saturnus-stelsel om die planeet en sy mane te bestudeer. Die sending is deel van ’n samewerkingsooreenkoms tussen Nasa, die Europese Ruimtevaartorganisasie (ESA) en die Agenzia Spaziale Italiana (ASI).

Cassini-Huygens is gelanseer met behulp van ’n Titan IV-vuurpyl. Dit bestaan uit die wenteltuig Cassini en ’n klein hulptuig, Huygens, en is een van die grootste, swaarste en ingewikkeldste interplanetêre tuie wat nog gebou is. Cassini is meer as 6,8 meter hoog en 4 meter in deursnee. Dit weeg 2 150 kg, insluitende instrumente van 365 kg. Huygens weeg 350 kg. Die tuig het ’n termo-elektriese opwekker aan boord om die tuig van energie te voorsien. Cassini het Saturnus op 1 Julie 2004 bereik.

Daar is twaalf verskillende instrumente op die hooftuig gemonteer en ses op Huygens. Daarmee sou 27 verskillende wetenskaplike waarnemings gedoen word. Ondersoek sou ingestel word na die magnetosfeer en die atmosfeer van Saturnus, asook na die planeet se mane. Veral die grootste maan, Titan, trek wetenskaplikes se aandag omdat organiese molekules ’n groot deel van sy atmosfeer uitmaak; dit lyk baie soos die situasie vier miljard jaar gelede op die Aarde rondom die tyd dat lewe hier ontstaan het.

Cassini is genoem na die Italiaanse sterrekundige Giovanni Domenico Cassini (1625–1712), wat die verdelings in Saturnus se ringe en vier nuwe mane ontdek het.

Huygens is genoem na die Nederlandse natuur- en sterrekundige Christiaan Huygens (1629–1695), wat die ware aard van die ringe en die maan Titan ontdek het.

In plaas van direk na Saturnus vlieg, het die tuig ’n aantal verbyvlugte van Venus, die Aarde en Jupiter onderneem om hul swaartekrag te gebruik om groter momentum te verkry.

Benewens Saturnus self ondersoek Cassini ook Saturnus se ringe, die magnetosfeer en die klein yssatelliete van die gasreus. Die presiese chemiese samestelling van die ringe is nog nooit voorheen bepaal nie. Ook van die samestelling van die ysmane (al die mane behalwe Titan) is min bekend.

Die skouspelagtigste deel van die sending was die afdaling van Huygens in Titan se atmosfeer en sy landing op die maan. Die tuig meet onder meer watter gasse in die atmosfeer voorkom, wat die samestelling van die oppervlak is, die temperature en die windsnelhede.

Die Cassini-Huygens is op 15 Oktober 1997 gelanseer.

Op 26 April 1998 en 24 Junie 1999 het Cassini verby Venus gevlieg, wat hom genoeg momentum gegee het om tot by die Asteroïdegordel te vlieg. Op daardie stadium het die son se swaartekrag hom teruggetrek na die binneste sonnestelsel, waar hy verby die Aarde gevlieg het en tot 377 000 km van ons maan gekom het. In dié tyd het hy foto's van die maan geneem.

Op 23 Januarie 2000 het Cassini verby die asteroïde 2685 Masursky gevlieg en foto's daarvan geneem vanaf 1,6 miljoen km. Daaruit kon geraam word dat die asteroïde ’n deursnee van 15 tot 20 km het.
Cassini het op 30 Desember 2000 die naaste aan Jupiter verbygevlieg. Waarnemings is gedoen en sowat 26 000 foto's is van die planeet geneem tydens die maande lange verbyvlug. Dit het die mees gedetailleerde kleurfoto nog van Jupiter verskaf (sien foto regs), waarin die kleinste sigbare eienskappe sowat 60 km breed is.

Talle waarnemings is gemaak oor Jupiter se atmosfeer en ’n tollende, donker vlek omtrent so groot soos die Groot Rooi Vlek naby Jupiter se noordpool. Daar is ook gevind Jupiter se ringe bestaan uit onreëlmatige deeltjies wat waarskynlik ontstaan het vanweë botsings van meteore met Jupiter se mane, moontlik Metis en Adrastea.
Op foto's wat Cassini geneem het, is drie nuwe mane van Saturnus in 2004 ontdek. Hulle is baie klein en is voorlopig S/2004 S 1, S/2004 S 2 en S/2004 S 5 genoem voordat hulle aan die begin van 2005 hernoem is tot Methone, Pallene en Polydeuces.

Op 1 Mei 2005 is ’n nuwe maan deur Cassini ontdek in die Keeler-verdeling van Saturnus se ringe. Dit het die voorlopige naam S/2005 S 1 gekry voor dit later hernoem is tot Daphnis.

’n Vyfde nuwe maan, S/2007 S 4, is op 30 Mei 2007 ontdek. Dit staan nou bekend as Anthe. Op 3 Februarie 2009 is aangekondig dat ’n sesde nuwe maan deur Cassini ontdek is. Die klein maan is in die G-ring geleë en staan nou bekend as Aegaeon (voorheen S/2008 S 1).

Op 26 Julie 2009 is ’n sewende nuwe maan, S/2009 S 1, van sowat 300 m in deursnee in die B-ring ontdek.
Op 11 Junie 2004 het Cassini verby die maan Phoebe gevlieg. Dit was die eerste geleentheid om die maan van naby te bestudeer sedert die verbyvlug van Voyager 2. Die eerste nabyskote is op 12 Junie 2004 ontvang en wetenskaplikes het dadelik opgemerk dat die maan se oppervlak anders lyk as dié van asteroïdes wat die ruimtetuig besoek het. Dele van die oppervlak wat baie kraters bevat, lyk baie helder op dié foto's en daar word tans geglo dat baie waterys net onder die oppervlak voorkom.

Op 1 Julie 2004 het Cassini tussen Saturnus se F- en G-ring deurgevlieg en ná ’n reis van sewe jaar om die planeet begin wentel. In die proses het dit binne 20 000 km van Saturnus se boonste wolke af gevlieg. Dit is die eerste ruimtetuig nog wat om Saturnus wentel.
Cassini het op 2 Julie 2004 die eerste keer verby Saturnus se grootste maan, Titan, gevlieg en tot 339 000 km daarvan gekom. Dit het die beste blik nog op Titan se oppervlak gebied. Foto's wat met spesiale filters geneem is wat deur die dynserigheid kon dring, het gewys daar is wolke by die suidpool wat moontlik uit metaan bestaan, asook terreine met verskillende helderhede. Op 27 Oktober 2004 het die tuig die eerste van 45 beplande nabyvlugte verby die maan uitgevoer toe dit slegs 1 200 km bo die maan verbygevlieg het. Byna vier gigagrepe data is versamel en na die aarde teruggestuur, insluitende die eerste radarbeelde van die maan se oppervlak wat deur dynserigheid bedek word. Dit het gewys die oppervlak (of minstens die deel wat deur radar gedek is) is redelik gelyk met geen dele van hoër as 50 meter nie. Foto's met ’n resolusie van tot honderd maal beter as voorheen is geneem.

Op 25 Desember 2004 het Cassini die Huygens-tuig losgelaat. Dit het Titan se atmosfeer op 14 Januarie 2005 bereik en ná twee en ’n half uur op vaste grond geland. Hoewel Cassini 350 foto's van Huygens se afdaling en landing van die tuig af ontvang en na die aarde gestuur het, het nog 350 foto's verlore gegaan weens ’n sagtewarefout.
Tydens die eerste twee verbyvlugte van die maan Enkelados in 2005 het Cassini ’n "afwyking" ontdek in die magnetiese veld wat tipies is van die bestaan van ’n dun, maar aansienlike atmosfeer. Volgens ander metings is geïoniseerde waterdamp waarskynlik die hoofkomponent. Cassini het ook waterys-geisers waargeneem wat van die suidpool van die maan uitbars, wat teorieë geloofwaardiger maak dat Enkelados die deeltjies van Saturnus se E-ring verskaf. Wetenskaplikes meen daar kan vloeibare water naby die oppervlak van die maan wees wat die uitbarstings veroorsaak. Dit maak Enkelados een van die min liggame in die sonnestelsel wat dalk vloeibare water bevat.

Op 12 Maart 2008 het Cassini 50 km van die maan se oppervlak af verbygevlieg. Die tuig het deur die pluime wat van die suidelike geisers af uitsteek gevlieg en water, koolstofdioksied en verskeie koolwaterstowwe waargeneem. Hy het ook terreine waargeneem wat baie warmer is as die omringende gebiede.

In Mei 2005 het Cassini ’n reeks eksperimente begin om die grootte-verspreiding van deeltjies in Saturnus se ringe en die planeet se atmosfeer te meet. Wentelings vir dié doel het vier maande geduur. In dié tyd het die tuig agter die ringvlak van Saturnus inbeweeg, soos van die Aarde af gesien, en radiogolwe deur die deeltjies gestuur. Die radiogolwe is op die Aarde opgevang, waar die frekwensie en krag van die seine ontleed is om die struktuur van die ringe te help bepaal.
Op radarbeelde wat op 21 Julie 2006 geneem is, lyk dit of daar mere van vloeibare koolwaterstof (soos metaan en etaan) voorkom in Titan se noordelike streke. Dit is die eerste ontdekking van bestaande mere op enige plek behalwe die Aarde. Die mere wissel in grootte tussen 1 km en 100 km breed.

Op 13 Maart 2007 het die Jet Propulsion Laboratory van Amerika aangekondig dat hy sterk bewyse gevind het van seë van metaan en etaan in Titan se noordelike halfrond. Minstens een van hulle is groter as enige van die Groot Mere van Noord-Amerika.

In November 2006 het wetenskaplikes ’n storm by Saturnus se suidpool ontdek met ’n besonderse oogmuur. Dit is tipes van ’n orkaan op die Aarde en is nog nooit op ’n ander plek in die ruimte gesien nie. Dit lyk egter nie of die orkaan van die suidpool af wegbeweeg nie. Dit is 8 000 km in deursnee en 70 km hoog, met winde van tot 560 km/h.

Op 15 April 2008 is geld ontvang om Cassini se sending met twee jaar te verleng en daarna is dit weer verleng tot in 2017.
Op 10 September 2007 het Cassini sy verbyvlug van die vreemde tweekleurige, okkerneutvormige maan Iapetus voltooi. Hoëresolusie-foto's is 1 600 km van die oppervlak af geneem. Van besondere belang was die 20 km hoë gebergte wat ’n groot deel van die maan se ewenaar insluit. Dit het waarskynlik ontstaan in die tyd toe die maan gevorm het en nog blitsig in die rondte getol het; gesteente by die ewenaar het vaneë die vinnige tolbeweging na buite geskuif. Die vinnige daling van die temperatuur daarna het die gesteente laat stol. Danksy die gebrek aan erosie en ander geologiese prosesse lyk die gebergte feitlik nog net soos toe dit verskeie miljarde jare gelede ontstaan het.

Op 10 Oktober is aangekondig dat die ysdeeltjies wat van Enceladeus uitskiet, soos voorheen vermoed is van geisers op warm stroke van sy oppervlak kom. Hierdie stroke is teen 90 K die warmste deel van Enkelados (die oppervlaktemperatuur is sowat 75-80 K), en ys en gas word genoeg verhit om deur die atmosfeer na die ruimte te ontsnap.

Die aanname dat daar ’n groot aantal klein maantjies in die omgewing van Saturnus se ringe is, is op 24 Oktober bevestig. Die eerste is in die A-ring ontdek. Die maantjies het vermoedelik ontstaan uit botsings tussen hemelliggame en opbreking deur Saturnus se groot swaartekrag.

Op 12 Desember is aangekondig Saturnus se ringe is waarskynlik baie ouer as wat aanvanklik vermoed is. Uit vorige waarnemings deur die Hubble-ruimteteleskoop en die Voyager-ruimtetuie is die ouderdom daarvan op sowat 100 miljoen jaar geraam, maar Cassini se instrumente het aangedui dat dit sowat 4,5 miljard jaar oud is.


Op 6 Maart is aangekondig dat Rhea die eerste maan van sy soort is wat minstens een ring het. Die ring bestaan uit talle klein deeltjies en is verskeie duisende kilometers breed. Nog ’n ring van stof kan tot 5 900 km van die kern van die maan af bestaan. Ná Augustus 2010 is die ringteorie laat vaar omdat geen teken daarvan op foto's gevind kon word nie.

Daar is ook gevind dat maantjies in Saturnus se F-ring voortdurend met die ringkern bots. Dit is die enigste plek in die sonnestelsel waar botsings op ’n daaglikse basis voorkom.

Ook in dié jaar is bevestig dat minstens een van Titan se mere vloeibare koolwaterstof bevat – die eerste plek in die ruimte benewens die Aarde. Tydens nog 40 verbyvlugte is vasgestel dat daar nie een groot oseaan op die maan is nie, maar talle mere wat oor die hele oppervlak versprei is.

In November is ’n besonderse noorderlig op Saturnus se noordpool ontdek. Dit beslaan ’n groot gebied en die lig is in die infrarooi-spektrum. Anders as Saturnus se hoof-aurora, wat lig in die ultraviolet-spektrum uitstraal, verander dié lig vinnig en kan dit met tye selfs verdwyn. Volgens vorige modelle behoort die lig nie te bestaan nie. Dit het wetenskaplikes weer eens laat besef dat hulle eintlik min van Saturnus se magneetveld verstaan.

Op foto's van Enkelados is gesien dat die ys beweeg, veral by die suidpool waar die geisers is wat ’n groot deel van Saturnus se ringe van materiaal voorsien. Die ysplate op die maan werk baie soos die Aarde se tektoniese plate: hulle word van die suidpool af in alle rigtings gedruk.

Op 22 Julie is aangekondig teorieë is bevestig dat daar vloeibare water onder die oppervlak van Enkelados is. Op ’n verbyvlug in Oktober 2008 is ammonium in die ys-/waterstrale van die maan gevind. Ammonium dien as ’n sterk teenvriesmiddel sodat water teen baie lae temperatuur van tot 176 K vloeibaar bly.

Op 21 September is aangekondig dat Saturnus se ringe nie plat is soos voorheen geglo is nie, maar dat dele tot so hoog as 4 km bo die ringe uitsteek.

In April 2010 is die eerste foto geneem van weerlig op ’n ander planeet. Dit was nie voorheen moontlik nie omdat Saturnus selfs snags te helder is vanweë die lig wat die ringe weerkaats. Danksy die posisie van die planete in daardie stadium het die weerkaatsing genoeg afgeneem dat die weerlig sigbaar was. Die strale is minstens so sterk soos die grootste weerligstrale op die Aarde.

Aan die einde van dié jaar het Nasa aangekondig hulle het verskeie potensiële ysvulkane op Titan ontdek. Op die berg "Sotra Facula" is duidelike parallelle gevind met vulkane op die Aarde. Dit is egter nie direk waargeneem nie en die berg word dopgehou vir die bevestiging van die verskynsel.


Oor die hele jaar is ’n storm dopgehou wat in 2010 in Saturnus se noordelike halfrond waargeneem is. Intussen het die storm oor die hele planeet versprei. Dit is 15 000 km lank van noord tot suid en beslaan ’n gebied van sowat 5 miljoen km.

In Maart is metaanreën vir die eerste keer in die laelande van Titan waargeneem. ’n Groot wolkformasie is dopgehou en die grond was aansienlik donkerder nadat dit verbygetrek het. Dié verandering, wat oor 500 000 km gestrek het, kan die beste verduidelik word as ’n metaanneerval oor dié gebied.

Op 22 Junie het die JPL aangekondig dat duidelike bewyse gekry is van ’n diep soutmeer of oseaan op Enkelados. Op ’n verbyvlug is verbasend hoë konsentrasies natrium en kalium gevind. Aangesien dié elemente deur die proses van ysvorming en die daaropvolgende verdamping uit die water onttrek is, moes hulle in vloeinde vorm met rotse en gesteente in kontak gekom het. Dit dui op ’n groter waterreserwe onder die maan se oppervlak. Dit kan tot 80 km diep wees. Langtermyn-waarnemings ondersteun dié bevindings. Met die moontlikheid van ’n soutwater-oseaan verhoog die kans dat daar ook in yswêrelde lewe kan wees.

In April het die JPL bewyse bekendgemaak van ’n elektromagnetiese verbinding tussen Saturnus en Enkelados. Dit is gevind ná die intensiewe bestudering van Cassini se data uit 2008 en verklaar Saturnus se jaarlikse ultraviolet-noorderlig. Dit word veroorsaak deur die impak van elektrone wat uit die waterplasma bo Enkelados stam en deur die verbinde magneetveld van daar na die noordpool gelei word.



</doc>
<doc id="67846" url="https://af.wikipedia.org/wiki?curid=67846" title="Kloof, KwaZulu-Natal">
Kloof, KwaZulu-Natal

Kloof is 'n boomryke, middelklas na gegoede woonbuurt en klein dorpie, wat die kleiner gebied van Everton insluit, in die groter Durban area van eThekwini in KwaZulu-Natal, Suid-Afrika.

Die naam verwys na 'n diep kloof wat deur die Molweni-stroom (die stroom van hoë klowe) uitgekerf is. Hierdie kloof is in die nabygeleë Krantzkloof Natuurreservaat geleë wat 4,47 vierkante kilometer (1,73 vierkante myl) groot is.

Kloof strek vanaf die bokant van Field's Hill en grens aan Winston Park, Gillitts, Forest Hills en Hillcrest. Hierdie woonbuurte is gesamentlik bekend as die "Upper Highway Area" of die Buitenste Weste van Durban.

Die M13-hoofweg (gebou in die 1940's), op die roete van die Comrades-maraton, sny deur Kloof. Sedert 1924 hardloop deelnemers jaarliks in Junie hier verby op die 90 km lange ultramaraton tussen Pietermaritzburg en Durban.

Dit is grotendeels 'n wit Engelssprekende gebied. Kloof beskik oor verskeie luukse winkelsentrums en die "Kloof Country Club", wat in 1927 gestig is. Dit is bekend as 'n misgordel met kronkelende paaie en wonings wat deur bome omring is.




</doc>
<doc id="67852" url="https://af.wikipedia.org/wiki?curid=67852" title="Henri Slegtkamp">
Henri Slegtkamp

Henri Slegtkamp (*19 April 1873, Beverwijk, Nederland – †2 Februarie 1951, Middelburg, Transvaal) was ’n verkenner aan Boerekant tydens die Tweede Vryheidsoorlog tussen 1899 en 1902.

Slegtkamp was die seun van Hendrik Slegtkamp en sy vrou Elisabeth Venlet. Op jeugdige leeftyd het Slegtkamp na die Zuid-Afrikaansche Republiek verhuis op soek na avontuur en hom in die distrik Middelburg gevestig. Tydens die Jameson-inval (1895-1896) het hy by die Middelburgse kommando onder veldkornet Matthijs Pretorius aangesluit en aan die kortstondige veldtog deelgeneem. In 1898 was hy betrokke by die onderdrukking van die Bunu-opstand in Swaziland (nou eSwatini). Kort voor die uitbreek van die Tweede Vryheidsoorlog was hy steeds op Bremersdorp, Swaziland, maar toe dit blyk dat oorlog onvermydelik sou wees, het hy op 15 September 1899 na Transvaal terugkeer en hom as gewone burger op Middelburg vir krygsdiens aangemeld.

Op 30 September 1899 het Slegtkamp na die Natalse grens vertrek waar die hooflaer van die Transvaalse burgers by Sandspruit saamgetrek was, en by die Middelburgse kommando onder kommandant P.F. Trichardt ingeskakel. Nog voor die uitbreek van vyandelikhede het Slegtkamp egter by die Duitse Vrywilligerskorps onder veldkornet H.U. von Quitzow aangesluit en was betrokke by gevegte rondom Dundee en Ladysmith.

Aangesien hy nie by Duitsers tuis gevoel het nie, het Slegtkamp teen die einde van November na die Middelburgse kommando terugkeer saam met wie hy aan die Slag van Colenso op 15 Desember 1899 deelgeneem het. Intussen het hy belangrike verkenningswerk vir die Boerekommando’s aan die Tugela gedoen het. Met die stigting van kapt. W.M. Edwards se verkennerskorps op 19 Desember 1899 het die avontuurlustige Slegtkamp daarby aangesluit.

Tydens die slag by Tabanyama (20 Januarie 1900) as voorspel tot die Slag van Spioenkop (24 Januarie 1900) het Slegtkamp besondere erkenning verkry. Toe die burgers na ’n hewige bombardement ’n kop in die Tabanyamabergreeks ontruim en die regterflank van die Boere blootgestel was, het Slegtkamp en twee mede verkenners, Albert de Roos en Jack Hindon, op eie inisiatief die kop uitgeklim en die Britte se linkerflank onder hewige geweervuur gebring. Onder die indruk dat die kop baie sterk beman was, het die Britte teruggetrek sodat die moreel van die burgers versterk en die kop weer beset is. Sodoende is die weg gebaan vir die glorieryke oorwinning by Spioenkop vier dae daarna.

Na die ineenstorting van die Tugelalinie in Februarie 1900 het Slegtkamp, vanweë die relatiewe kalmte aan die Natalse front, kmdt.-genl. Louis Botha versoek om hom na die Vrystaat te verplaas waarna hy toestemming verkry het om by die Iers-Amerikaanse Verkennerskorps (die Ierse Brigade) van kol. J.Y.F. Blake wat juis op die punt was om daarheen te vertrek, aan te sluit. Slegtkamp het aan verskeie skermutselings in die omgewing van Brandfort deelgeneem, dog die Boere moes steeds voor die Britse oormag vlug.

Gedurende Mei 1900 het Slegtkamp in Pretoria by kapt. Danie Theron se verkennerskorps aangesluit en saam met hom na die Vrystaat vertrek om die Britte se verbindingslinies waar moontlik te ontwring en te vernietig. Theron het Slegtkamp as korporaal oor ’n dertigtal Hollanders in die korps aangestel. Van 26 tot 27 Junie 1900 was hy in die gevegte naby Lindley betrokke, en is op 30 Junie 1900 naby Bethlehem swaar in die linkerheup gewond. Hy het egter volkome herstel.

Na Theron se dood by Gatsrand op 5 September 1900 het sy verkennerskorps versplinter. Slegtkamp, Hindon en drie ander is daarop na Oos-Transvaal waar hulle onder meer rapporte van genl. Christiaan de Wet na genl. Botha geneem het. Na die aanstelling van Hindon as leier van ’n nuwe korps van vyftig man, is Slegtkamp as luitenant tweede in bevel geplaas. Die hoofdoel van die nuwe korps was om die Britse verbindingslinies in Oos- en Noord-Transvaal te ontwring en Britse treine te ontspoor.

Slegtkamp is spoedig as ’n plofstofdeskundige beskou en by geleentheid is selfs ’n steenkoolmyn digby Witbank gesaboteer. In Januarie 1900 is die trein waarin lord Kitchener van Pretoria na Middelburg gereis het, ontspoor. Tussen Julie en Augustus 1901 was Slegtkamp ook langs die noorderspoorlyn bedrywig en op 9 Augustus 1901 betrokke by ’n hewige geveg naby Naboomspruit

Van die begin van 1902 tot die sluiting van die vrede van Vereeniging op 31 Mei 1902 is die korps meedoënloos deur die Britte tussen blokhuislinies rondgejaag. Twee weke voor die beëindiging van vyandelikhede, op 16 Mei 1902, het Hindon vrywillig aan die Britte oorgegee en het Slegtkamp kaptein en leier van die korps geword. As bittereinder het hy kort daarna die wapen neergelê.

Onmiddellik na afloop van die oorlog het Slegtkamp na Nederland vertrek, maar omdat hy hom nie in Europa kon aanpas nie, in 1903 na Transvaal terugkeer. Slegtkamp is in 1911 met Jacomina Elizabeth van Rooyen, gebore Holtzhausen, getroud en ’n seun is uit die huwelik gebore. Nadat hy eers as arbeider op ’n plaas in die distrik Standerton gewerk het, het hy in 1912 grond naby Witbank gekoop en op klein skaal begin boer. In dieselfde jaar is hy aangestel as droogtenoodlenigingsinspekteur van die Landbank in die Kaap. Hy moes baie reis om boere met voorskotte te help en ander wat nie die bankvoorwaardes nagekom het nie, aan die man te bring.

Slegtkamp was sy lewe lank ’n ondersteuner van die republikeinse ideaal en het in die laat dertigerjare by die Ossewa-Brandwag aangesluit. Ten spyte van sy gevorderde leeftyd was hy ’n aktiewe lid en het later hoofgeneraal op die Hoëveld geword. Sy laaste jare het hy rustig op sy tuisdorp, Middelburg, deurgebring.


</doc>
<doc id="67853" url="https://af.wikipedia.org/wiki?curid=67853" title="Beverwijk">
Beverwijk

Beverwijk is 'n stad en munisipaliteit in Midden-Kennemerland in die Nederlandse provinsie Noord-Holland. Die munisipaliteit het 39 856 inwoners en 'n oppervlakte van 20,38 km² (waarvan 1,8 km² water is).

Omstreeks 1640 was daar ook 'n dorp met die naam "Beverwyck" in die Nederlandse kolonie Nieu-Nederland. Hierdie dorp is later hernoem na Albany, New York Staat.



</doc>
<doc id="67860" url="https://af.wikipedia.org/wiki?curid=67860" title="Kloof">
Kloof

'n Kloof of ravyn is 'n rivierdal met steil (rots)wande wat deur erosie diep uitgedolwe is. Groot klowe word dikwels met die term canyon aangedui.

Klowe bied 'n uitstekende ligging vir die bou van 'n studam. Klowe is ook dikwels die enigste roete deur 'n bergreeks. Tydens oorloë word klowe ook dikwels vir die lê van hinderlae gebruik. As gevolg hiervan is klowe van groot strategiese belang.

Die drie langste klowe ter wêreld is:

In 2013 het Amerikaanse navorsers by die Universiteit van Bristol 'n kloof onder 'n laag ys op Groenland ontdek. Die kloof is vanuit 'n vliegtuig wat die gebied met radiogolwe gekarteer het bespeur. Die kloof, wat ongeveer 'n kilometer breed is, is met 'n lengte van ongeveer 750 kilometer waarskynlik die langste ter wêreld.


</doc>
<doc id="67861" url="https://af.wikipedia.org/wiki?curid=67861" title="Bloedvat">
Bloedvat

Die term bloedvat (meervoud: bloedvate) verwys na slagare, are en kapillêre vate. Die struktuur van bloedvate in die liggaam van 'n soogdier kan beskryf word as 'n netwerk van buise waardeur bloed na die res van die liggaam vervoer word.

Slagare of arteries is die bloedvate wat geoksigineerde (suurstofryke) bloed weg van die hart af vervoer. Die uitsondering is die pulmonêre arterie (longslagaar), wat die enigste arterie is wat gedeoksigineerde (suurstofarme) bloed vervoer.
Bloed word onder druk van die hart in die arteries geforseer. Die wande van arteries is baie elasties en daar is geen kleppe in arteries nie. Daar is drie spierlae wat die arterie vorm, nl. die dik vesellaag buite, elastiese weefsel en spierweefsel in die middel en 'n endoteellaag binne. Arteries vertak om arteriole te vorm.

Kappilêre vate of haarbloedvaatjies is mikroskopies en word aan die einde van die arteriole aangetref. Hulle is die kleinste van al die bloedvate en elke sel in die liggaam lê naby 'n kapillêr. Bloed vloei stadig deur hierdie bloedvate wat een sellaag dik is en bloedplasma gaan deur die wande en spasies tussen die selle in. Die plasma tussen selle word weefselvloeistof genoem. Suurstof en voedingstowwe beweeg uit die bloed na die selle terwyl koolstofdioksied en afvalstowwe uit die selle na die bloed beweeg.

Vene word algemeen are genoem. Vene vervoer suurstofarme boed na die hart. Die uitsondering is die pulmonêre aar wat suurstofryke bloed vervoer. Die druk by vene is baie laer as dié by arteries. Vene bestaan uit drie lae, naamlik 'n buitenste vesellaag, 'n middelste elastiese laag en 'n binneste endoteellaag. Anders as by arteries kom daar wel kleppe by vene voor.


</doc>
<doc id="67862" url="https://af.wikipedia.org/wiki?curid=67862" title="Frédéric Bastiat">
Frédéric Bastiat

Claude Frédéric Bastiat (* 30 Junie 1801; † 24 Desember 1850) was 'n Franse klassieke liberale filosoof, ekonoom en lid van die Franse parlement. Hy is veral bekend as die skepper van die belangrike ekonomiese beginsel genaamd geleentheidskoste.

Bastiat is op die 30 Junie 1801 gebore in Bayonne, Akwitanië, 'n hawedorp langs die Golf van Biskaje, in die suide van Frankryk. Sy pa, Pierre Bastiat, was 'n vooraanstaande sakeman in die dorp. Sy ma is in 1808 oorlede toe Frédéric sewe jaar oud was. Sy pa het kort daarna na Mugron in die binneland getrek en Frédéric het hom kort daarna gevolg. Die Bastiat landgoed in Mugron is tydens die Franse Rewolusie verkry en het voorheen aan die Markies van Poyanne behoort. Met die afsterwe van sy pa in 1810 is Frédéric wees gelaat. Sy oupa aan vaderskant en sy tante aan moederskant, Justine Bastiat, het hom toe aangeneem. Hy het aanvanklik na 'n skool in Bayonne gegaan, maar sy tante het nie van die skool gehou nie en het hom by 'n skool in Saint-Sever ingeskryf? Op sewentienjarige ouderdom het hy skool verlaat om by sy oom se uitvoeronderneming te gaan werk.


</doc>
<doc id="67864" url="https://af.wikipedia.org/wiki?curid=67864" title="Bermudadriehoek">
Bermudadriehoek

Die Bermudadriehoek (ook bekend as die Duiwel se Driehoek) is 'n denkbeeldige driehoek tussen Miami, die Bermuda-eilande en Puerto Rico. Die gebied strek oor 4 miljoen vierkante kilometer in die westelike deel van die Atlantiese Oseaan. Dit het vanaf die middel van die 20ste eeu bekend geraak vir die skynbaar misterieuse verdwyning van verskeie vaar- en vliegtuie.

Outeurs van populêre lektuur skryf hierdie verdwynings aan paranormale verskynsels of moontlike aktiwiteite van buiteaardse besoekers toe. Van die beweerde gebeure sluit in vliegtuie wat verdwyn sonder om per radio om hulp te roep, skepe wat spoorloos verdwyn of selfs later sonder hulle bemanning gevind word, en kompasse wat rigting verloor.

Gedokumenteerde bewyse dui daarop dat 'n beduidende persentasie van die voorvalle onwaar, onakkuraat of deur latere skrywers ingekleur is. Talle amptelike liggame het aangedui dat die aantal en aard van die verdwynings in die streek soortgelyk aan dié in enige ander gebied ter see is.



</doc>
<doc id="67867" url="https://af.wikipedia.org/wiki?curid=67867" title="Christo Wiese">
Christo Wiese

Christoffel H. Wiese (gebore in 1941) is Suid-Afrikaanse sakeman wat sy geld uit die kleinhandel gemaak het. Hy is die voorsitter van Pepkor en het 'n beherende aandeel in Shoprite, Afrika se grootste kleinhandelaar. Hy dien in die direksie van talle maatskappye.

Hy het in 1981 Pep Stores gekoop by Renier van Rooyen.

Wiese was aan die Universiteit van Stellenbosch en het 'n B.A. in Kuns, Baccalaureus Legum, eredoktorsgraad in Koophandel en 'n ​​LL.B.-graad.

Hy is getroud met Caro, dogter van die politikus wyle Japie Basson, en het drie kinders.


</doc>
<doc id="67869" url="https://af.wikipedia.org/wiki?curid=67869" title="Dirkie Uys">
Dirkie Uys

Dirkie Uys ook geskryf as Dirk Cornelis Uijs was op 3 Maart 1823 op Potteberg in die distrik Swellendam gebore, hy is op 6 April 1838 by die Slag van Italeni in Zoeloeland saam met sy vader Piet Uys en 15 ander man gesneuwel, hulle is begrawe op die 11 April 1838. Dirkie is as ’n Suid-Afrikaanse kinderheld uit die Groot Trek geeer op Gelofte Dag ook bekend as Vlag dag gevier op 31 Mei elke jaar.

Uys was die tweede van drie seuns van die Voortrekkerleier Piet Uys en sy vrou Alida Maria Uys. Kort na Uys se geboorte het sy ouers na Brakfontein by die mond van die Krommerivier, ongeveer 16 km van Humansdorp af, verhuis. Daarna het hulle ’n ruk lank in die wyk Onder-Boesmansrivier gewoon. Formele letteronderwys het Uys nie ontvang nie, maar van kindsbeen af met boerdery en die treklewe kennis gemaak. Sy vader was ’n teler van opregte perde wat lang afstande kon aflê. Gebeure wat ’n indruk op sy kindergemoed gemaak het, was sy vader se gereelde kommandodiens, die kommissie wat sy vader in Augustus 1934 na Natal gelei het, die swaar verliese wat die gesin in Desember 1834 tydens die Sesde Grensoorlog gely het en die arrestasie en onsimpatieke behandeling van sy moeder deur ’n Britse amptenaar terwyl sy vader weg was op kommandodiens.

Uys het die Kolonie saam met sy ouers en ongeveer honderd mense en drie-en-twintig waens in Augustus 1837 verlaat. Soos die ander seuns moes hy vee oppas en met die trek help. Dit was ’n avontuurlike lewe en ’n natuurlike militêre opleidingskool. Gedurende Oktober-November 1837 het sy vader deelgeneem aan die strafekspedisie teen die Matebelemag.

Na die moord op die Retief-geselskap en die Zoeloe-aanvalle op die Voortrekkerlaers het die Uys-trek vanaf Winburg die ontredderde Voortrekkers in Natal te hulp gesnel. By Doornkop het die gesamentlike laers besluit om ’n strafekspedisie onder leiding van Uys se vader en Andries Potgieter teen die Zoeloes uit te stuur. Sy vader het besluit om hom saam te neem. Hy was toe pas vyftien jaar oud, weerbaar en ’n goeie ruiter. Op 6 April 1838 het 347 man en ’n paar Kleurlinge vertrek en in die noordoostelike rigting, oor die Tugela, verby die latere Rorkesdrif en Isandlwana gereis. Op 10 April 1838 is Italeni, ongeveer vyf km suidwes van Mgungundlovu, bereik.

Op 11 April 1838 het die kommando in twee groepe die 8,000 Zoeloes wat teen die heuwels stelling ingeneem het, aangeval. Die Uys-groep het suksesvol opgetree, dog toe hulle die vlugtende Zoeloes agtervolg, het twee manne afgedwaal. Toe Uys en sy vader en veertien ander man hulle te hulp snel, is hulle in ’n hinderlaag gelei. Nadat hulle omsingel is, moes hulle noodgedwonde ’n pad oopskiet. Uys se vader is gewond; sy krygsgenote het hom saamgeneem, maar hy het gesterf. Ongeveer ’n kilometer verder is Uys deur die Zoeloes vasgekeer en het waarskynlik in die spruit daar naby gesterf. Sy oorblyfsels is nooit gevind nie en het vermoedelik in die spruit weggespoel.

Die Hoërskool Dirkie Uys op Moorreesburg en op Warden, die Dirkie Uys Voortrekkerkommando in Pretoria, die Dirkie Uys Gemeenskapsgesondheidskliniek in Goodwood, die Dirkie Uys/Durban Akademie in Durban, die Dirkie Uys Laerskool in Johannesburg en strate in verskeie dorpe is na hom vernoem. Die voorval waartydens Dirkie oorlede is, is ook uitgebeeld op een van die friese in die Voortrekkermonument.




</doc>
<doc id="67879" url="https://af.wikipedia.org/wiki?curid=67879" title="Boerneef">
Boerneef

Izak Wilhelmus van der Merwe (1897–1967), eerder bekend onder sy skrywersnaam Boerneef, was ’n Suid-Afrikaanse skrywer, digter, leksikograaf en akademikus. Hy word beskou as 'n fyn prosaïs en die beste onder die Afrikaanse skrywers wat "klein-realisme" of "fantasie-realisme" gelewer het. Hierdie skrywers het hulself buite die groter lewensproblematiek gestel, en hul blik gevestig op volkstipes, eenvoudige mense, kleindorpse lewe en die noue lewenskringe daarvan.

Die Hertzogprys vir digkuns word in 1968 postuum aan hom toegeken. Talle van sy gedigte is getoonset, onder meer "Voshaarnooi" en "Die berggans het ’n veer laat val". Hy het ook 'n toonaangewende Afrikaans-Engelse woordeboek gelewer.

Boerneef is op 11 Mei 1897 op Boplaas in Ceres se Koue Bokkeveld gebore. Sy ouers was Carel Petrus van der Merwe en Eliza Lubbe. Boplaas is sedert 1743 in die familie se besit en die plaaswerf met die historiese gebou is in 1973 tot ’n nasionale gedenkwaardigheid verklaar. By die plaasskole op Boplaas en die buurplaas Houdenbek kry hy sy laerskoolonderrig, waarna hy in 1914 op die dorpskool in Ceres matrikuleer. Hierna boer hy ’n jaar lank op die familieplaas en studeer dan vanaf 1916 verder aan die South African College (vandag die Universiteit van Kaapstad) waar hy in 1918 ’n B.A.-graad en in 1919 ’n M.A.-graad in Afrikaans-Nederlands en ’n Onderwysdiploma behaal. Hy gee ’n jaar aan die South African College School onderwys in Hollands, waar N.P. van Wyk Louw een van sy leerlinge was. Vanaf 1922 tot 1961 is hy as dosent in Afrikaans en Nederlands aan die Universiteit van Kaapstad verbonde, later as senior lektor en die laaste aantal jare (1956–1961) as medeprofessor. In hierdie tyd is hy ’n gereelde deelnemer aan radioprogramme.

Op 6 Mei 1924 trou hy met Marie Roux, dogter van ds. Paul Roux wat ’n Boeregeneraal was in die Anglo-Boereoorlog en ’n krygsgevangene op Ceylon. Een kind, Carl Petrus, word uit die huwelik gebore

In 1929 kry hy tering, wat hom etlike maande van die werk af weghou. Vir ’n tyd is hy in die sanatorium van dr. D.P. Marais van Kloofnekweg en hy kry ook behandeling in die Vrystaat, maar hy herstel volkome. In 1933 verhuis die gesin na Tamboerskloof in Kaapstad, waar hulle in Byronstraat 2 ’n huis gebou het, wat hy Hantam noem. Marie sterf op 27 Augustus 1940 op 44-jarige ouderdom aan maagkanker. Hy trou weer kort daarna, op 31 Oktober 1941 met Annie de Kock. Slegs ses weke na die huwelik word ontdek dat Annie borskanker het en haar bors word voor Kersfees verwyder. Die kanker was egter reeds te ver versprei en op 9 Mei 1943 sterf sy, slegs vyf en dertig jaar oud. Kort voor sy aftrede trou hy in 1956 met Francina Alida (Fannie) Jordaan, weduwee van J.J. Jordaan, die eerste hoof van die Hoërskool Jan van Riebeeck in Kaapstad. Sy is die moeder van Willem Jordaan, wat as boekkunstenaar die tegniese en kreatiewe versorging van ’n groot aantal Afrikaanse boeke behartig het. Hulle het getrek na haar huis, Berg-en-See, in Moltenoweg 28 in Oranjezicht in Kaapstad.

In die dertigerjare is hy een van die leidende figure in die Kaapse letterkundige kring, wat ook N.P. van Wyk Louw, W.E.G. Louw, Hettie Smit, F.J. le Roux en J. du P. Scholtz insluit. Hy is in 1936 ’n stigterslid van die Vereniging vir die Vrye Boek, wat onder meer Hettie Smit se "Sy kom met die sekelmaan" en Van Wyk Louw se "Die" h"alwe kring" publiseer. In 1934 word die Kaapstadse Afrikaanse Toneelvereniging (K.A.T.) gestig, waarvan hy saam met H.A. Fagan en sy vrou Queenie, A.M. Viljoen, Anna Neethling-Pohl, M.I. Murray, Herman Rooseboom, N.P. van Wyk Louw en Jacques Malan die eerste bestuurslede is. Die doel van die K.A.T. is om die Afrikaanse toneel deur opvoerings, besprekings en vertalings te bevorder, ’n toneelbiblioteek en ’n teater met die nodige fasiliteite op te rig en die Afrikaanse Eisteddfod te ondersteun. Self tree hy op die verhoog op in die 1936 opvoering van "Die heks". Wanneer die Nederlander Jan Greshoff hom in 1939 in Kaapstad vestig, word Boerneef goeie vriende met hom, asook met D.J. Opperman nadat hy in 1949 as dosent aan die Universiteit van Kaapstad aangestel word.

Hy reis nie baie in sy leeftyd nie en verkies om eerder sy geld op kunswerke te bestee. So koop hy skilderye aan van kunstenaars soos Cecil Higgs, Pranas Domsaitis, Irma Stern, Enslin du Plessis, François Krige, Erik Laubscher en Jean Welz, wat in vandag se waarde ’n fortuin van baie miljoene rand werd is. Hy skenk die kern van sy versameling in 1962, vyf jaar voor sy dood, aan die Hoërskool Jan van Riebeeck in Kaapstad. Hierdie skenking beloop altesaam 64 skilderye.

Hy is op Sondag, 2 Julie 1967 in sy huis in Kaapstad oorlede. Sy as is na Boplaas geneem, soos dit sy begeerte was.

Boerneef se eerste skryftaak (onder sy regte naam) was om saam met professor D.B. Bosman (en later ook L.W. Hiemstra) ’n Tweetalige Woordeboek vir Engels en Afrikaans saam te stel, wat dan ook die standaardwerk op hierdie gebied word (eerste uitgawe in 1936 en daarna telkens hersien en aangevul).

Sy vriende moedig hom aan om die stories wat hy aan hulle vertel, neer te skryf. Vanaf 1935 verskyn hierdie stories dan ook in "Die Huisgenoot" en word dit later in boekvorm gepubliseer. Hoewel baie van die vertellings by anekdotes bly en nie veel spanning het nie, tref dit met die woordgevoeligheid, die pretensieloosheid, opregtheid en die menslikheid daarvan. Hierin spreek hy sy verlange na ’n kinderwêreld uit en gebruik hy woorde en uitdrukkings wat eie is aan sy grootwordjare en andersins verlore sou geraak het. Waar die werke van sy tydgenote die plaaslewe sterk romanties gekleur het, munt Boerneef se bydrae uit in die nugter uitbeelding van die wrede en harde aard van hierdie lewe, sowel as aan die heerlikheid daarvan. Vir sy tyd, waar die romantiese rigting in die prosa oorheers, is hierdie eenvoud en natuurlikheid van segging iets besonders. Gewilde temas uit sy werk sluit in die jaarlikse trek met die veetroppe uit die Koue Bokveld na Ceres se Karoo, die oes, die geestigheid, gebruike en gewoontes van die outydse wêreld van die boer en die talle bruin mense en feitlik simbolies geworde diere (voorbokke, osse en perde met hulle treffende name soos Mooiveld, Stokwil, Douland) uit hierdie kontrei, wat soms op die periferie beweeg en soms sentraal in die vertelling staan. Wat die bruin mense betref, is daar Jakob April, Jan Skotland, Pensie en bowenal Dirk Ligter.

Sy eerste bundel kortverhale of sketse is "Boplaas", waarin hy stories vertel oor sy jeugherinneringe van sy kontrei en ook die legendariese Dirk Ligter aan ’n breër publiek bekendstel. Die lewe op ’n plaas in vergange jare word in sy voorspoed en teenspoed geteken, met die plaaswerkers en plaasdiere as belangrike karakters. P.G. du Plessis neem "Dirk Ligter – die nimlike hy" in die versamelbundel "Halfeeu" op, waarin hoogtepunte uit die eerste vyftig jaar van Die Huisgenoot saamgebundel word. Dit is ’n humoristiese verhaal van die besoek wat die verteller en sy broer Frans by Dirk Ligter gaan aflê. Hulle spoor hom op by Tankwafontein en luister die hele dag na sy verhale oor sy wedervaringe.

"Van my kontrei" is soortgelyk van aard, met plaassketse wat die bundel oorheers. Hierdie herinneringe aan die lewe op die plaas word vertel in kleurryke taal, deurspek met die volksidioom. Die geaardheid van die plaaswerkers en die interaksie tussen die boer en sy werkers word in verskeie humoristiese insidente verhaal. Ook Dirk Ligter maak weer sy verskyning, hierdie keer op sy oudag in ’n Kaapse tehuis, waar hy verteer word deur verlange na sy kontrei.

In "Stad en land" bevat, soos die titel aandui, sketse uit die plaaslewe wat aansluit by sy vorige bundels, en sketse uit die stadslewe. Op die plaas word Dirk Ligter se prominente plek nou gevul deur Hans Saal, wat doepa gooi en deur al die plaaswerkers met ontsag behandel word. ’n Hoogtepunt uit Boerneef se sketse uit die stad is "Stortreën", waarin hy hulde bring aan ’n Kleurlingseun wat ten spyte van die yskoue reën wat hom deurdrenk laat, met opregte vrolikheid sy stootkarretjie met vis stoot terwyl hy onophoudelik sing. "Die skaapwagter se vrou" ontgin die waansin op ontroerende wyse. Ook treffend is die skets oor ’n aantal teringlyers in ’n sanatorium, waar hulle verhoudings onderling en hulle geestestoestand met goeie insig geteken word. In ’n paar sketse verskuif die agtergrond na die Vrystaat in die tyd van die Anglo-Boereoorlog.

"Sketsboek" bevat weer verskeie sketse oor die Kaapse Kleurlinge, vol simpatie en humor. Elize Botha neem "Dennepitte" uit hierdie bundel op in "Afrikaanse essayiste". In hierdie opstel word die temas van herinnering, verlange en verlatenheid wat gereeld in sy werk voorkom, goed gekombineer met die vereistes van die werklikheid en hoe die beste uit albei wêrelde behou kan word. Hierdie bundel bevat ook die kinderreeks oor "Oupie", die koerantverkopertjie.

"Teen die helling" munt uit in die sober weergawe van die gebeure, waarin telkens die karakters, oomblik en stemming helder vasgevat en weergegee word. Dit geskied alles sonder boodskap of strekking en bly slegs suiwer weergawe waarop die leser self sy eie gevolgtrekkings moet maak, sodat elke skets tot nadenke stem. Die bundel bevat onder andere die aangrypende verhaal van "Klara Mentoo"r, wat in yskoue weer uitgaan om haar byna blinde vader te gaan soek en in die koue omkom, terwyl haar vader veilig was by ’n vriend. "Papadiamantopoulos" is ’n ou Griekse kafee-eienaar wat gereeld skaak speel met die digter Dietlof. Dit is sy enigste intieme kontak met ander mense, want hy slyt sy lewe in eensaamheid en met baie geldelike probleme in ’n vreemde land waar sy gebrekkige taalkennis kommunikasie feitlik onmoontlik maak. Iewers in sy verlede was daar egter ’n vrou en ’n hartseer storie, verklap deur die skildery van ’n pragtige jong vrou wat in die verwaarloosde kafeetjie hang. "Teen die helling", die titelstuk in hierdie bundel, het die Kleurling Andries Harlekyn as hoofkarakter. Hy bly in die stad maar hunker steeds terug na die plaas, ’n ver en onbereikbare wêreld. In sy taalgebruik, vertelwyse en wanaangepastheid in die stad vorm hy ’n band met die verteller. Dialoog beslaan die oorgrote meerderheid van die lengte van die verhaal, waardeur dit ook ’n sterk dramatiese karakter kry. Die titel is simbolies van die steilte van die laaste dae, voor die dood ons kry. Hoewel hierdie stuk hoofsaaklik beskrywend van aard is, slaag die skrywer daarin om met fyn vakmanskap die gegewe te verdig sodat meerduidige interpretasies van die teks moontlik word. Vir "Teen die helling" ontvang Boerneef in 1956 die W.A. Hofmeyr-prys.

Ook vir die jeug lewer hy ’n bydrae met sy boeke "Pensie" (oor ’n kleurlingseuntjie), "Van my kinderdae" (waarin veral "Heldermuis en Joors Jorie" ’n hoogtepunt is) en "Vlettervlie en Koesnaatjie". Hierdie boeke bestaan hoofsaaklik uit sketse uit die lewe van bruin kinders uit sy geboortekontrei.

Boerneef se jonger broer C.P. van der Merwe maak "’n Keur uit sy prosa", wat kort na sy dood gepubliseer word. C.N. van der Merwe publiseer "Tromboniusdagboekenkaart," ’n boek oor sy werk met vyf hoofstukke en ’n bibliografie. Die hoofstukke behandel sy persoonlike lewe, sy prosa, sy poësie, verklarende woordelys van sy buitengewone woorde en laastens verwysings, problematiese versreëls en strofes uit sy werk. Later word Boerneef se "Versamelde prosa" deur Merwe Scholtz in een band saamgebundel. Hierdie omvattende versameling bevat alles wat in boekvorm verskyn het, plus drie verhale wat verskyn het na die publikasie van "Teen die helling", sy laaste prosabundel. Hulle is "Kortverhaal" (Standpunte Maart-April 1958), "Die verskietende ster" (’n Kersverhaal wat verskyn het in Die Burger van 25 Desember 1964) en "Hy wat Jan Kellerman is, ken nou nog dele van Lukas, die tweede kapittel"… (Die Burger van 25 Desember 1965). Twee verhale is gepubliseer in Die Huisgenoot maar nooit in ’n bundel opgeneem nie en omdat Boerneef dit self in ’n bundel sou kon opgeneem het as hy wou, is hierdie verhale uit die bundel weggelaat. Hierdie stukke is "Die dans" (Die Huisgenoot no. 8 van 1935) en "Ontmoeting" (Die Huisgenoot 12 Junie 1942). Wium van Zyl maak ’n keur uit sy prosa en poësie wat as "Die berggans het ’n veer laat val" gepubliseer word.

Van sy kortverhale word in versamelbundels opgeneem, soos "Mooiveld" in "Kortpad" en "Tussen die engtes" en "Dirk Ligter – Die nimlike hy" in "Halfeeu", waarin P.G. du Plessis hoogtepunte uit die eerste vyftig jaar van Die Huisgenoot saambundel. Ander versamelbundels waar-in sy werk verskyn, sluit in "Borde borde boordevol" en "Vuurslag", beide onder redaksie van Hennie Aucamp, "Uit dorp en veld" van Abraham H. Jonker, "Kernbeeld van die Afrikaanse kortverhaal" van F.V. Lategan; "Moderne Afrikaanse verhaalkuns" van F.E.J. Malherbe, "Vertellers" en "Vertellers 2" van Merwe Scholtz, "Op Afrikaanse werf" van A. Schwerdtfeger en N.J. Snyman en "Kort keur" en "Die Afrikaanse kortverhaalboek" van Abraham H. de Vries. Van sy verhale verskyn ook in tydskrifte soos Standpunte en Die Huisgenoot.

Hoewel Boerneef hom aanvanklik op die prosa toespits, slaan hy later oor na die poësie, eers met ’n paar gedigte in die verhalebundel "Teen die helling" en later met volwaardige digbundels. Sy volksverse bring vernuwing in die digkuns weens die aardsheid en moderniteit daarvan. Die musikaliteit en ritme is veral kenmerkend van sy gedigte. Deurlopende tegnieke is die gebruik van aanhalings uit die Nederlandse Bybelvertaling en psalmberyming, die afwesigheid van interpunksie en die herhaling van reëls, veral van die insetreël of sleutelwoorde, om die gedig se eenheid te versterk. Met sy landelike beelde, vernuftige woord- en klankspel, volkse segging en gewestelike taal skryf hy gedigte wat aan die een kant aansluit by Leipoldt en die "Klipwerk"-gedigte van N.P. van Wyk Louw en later ook die tipe verse wat onder andere by Everwyn Wessels, Peter Blum en Adam Small voorkom, maar tog heeltemal eiesoortig in Afrikaans is. Dis veral sy taal wat eiesoortig is aan die streek waaroor meeste van sy gedigte gaan. Hy bly weg van digterlike woorde en taalgebruik en wend hom tot die spreektaal in sy aardse vorm. Die tematiek bly, met geringe wysigings, deurgaans feitlik dieselfde deur al sy bundels, met die heimwee oor die plaaswêreld van sy jeug, die vrese en vreugdes van die onbevange en plat-op-die-aarde-mens, die spontane uiting van gevoelens, die bepeinsinge oor die verhoudings met die medemens en oor die digkuns en die krag van en spel met die woord wat deurentyd ’n rol speel. Sy groot liefde vir woorde blyk duidelik uit die oorspronklike titels vir sy bundels, maar ook met sy kreatiewe neologismes.

"Krokos" (streektaal vir Karookos) is die debuut van sy unieke primitiewe, embrionale verse vol klank en kleur, waar die aarde met sy gewoonheid maar ook sy kosbaarheid direk tot die leser spreek en die aardsgebonde, natuurlike mens aan die woord is. Die klankspel so kenmerkend van sy poësie word in talle verse uitgestal, onder meer "Geel kapel en skurwejankoggel". "By Pramberg blêr ’n moflam" betreur die sterfte van die moflam, met ’n ironiese kontras tussen die naam wat juis voeding beteken. ’n Vers wat die kind ook aanspreek is "Klein Karel Kraan van ou Karel Kraan". In hierdie bundel en ook in "Ghaap en kambro" is die temas van die gedigte hoofsaaklik die landskap, diere, mense en gebruiksvoorwerpe uit die verbygegane jeugwêreld, waarna die digter terug verlang. Dikwels word raaisels, doprympies en werksliedjies verwerk en sluit die gedigte aan by die ritme van die volksvers. Besonder indrukwekkend is die fonetiese spel met die klank van die woorde, waardeur ’n soort inkanterende effek bereik word wat op sigself ’n verdere betekenislaag aan die samestelling gee. Verstegnies vind dit uiting in die veelvuldige heffinge op die vers-einde, met ’n resonerende effek, soos byvoorbeeld in "Dis die bielie met die biesie op die bruidswa". Die musikaliteit van gedigte maak dat vele daarvan getoonset word. "Bantom hom so en flennie die snare" word as "Die voshaarnooi" besonder gewild, terwyl "Lappa lei vir Bella koud" ook deur vele kunstenaars opgeneem word. "Die berggans het ’n veer laat val" is ’n besondere hoogtepunt, waarin die ongesofistikeerde spreker na aanleiding van die veer sy liefdesbelydenis teenoor die geliefde aflê en aan haar die, vir hom, kosbare veer aanstuur. Verskeie van die gedigte in die bundels is ook toeganklik vir kinders, soos byvoorbeeld "Die bloedrooi kapokhaan van Vandaan" en "Bobbejaan loop in die straat".

Vanaf "Mallemole" begin Boerneef ook om die stadswêreld te betrek, waar die verlatenheid en eensaamheid te midde van die gewoel uitgebeeld word. Die bundel bevat dan ook hipermoderne verse soos "Varkleerbaadjie en klinknaelbroek", waarin die heel nuutste neigings onder die jongmense in die stad skitterend saamgevat word. Sy poësie is paradoksaal in die sin dat dit die bestaan van die primitiewe mens en ding vertolk, maar terselfdertyd ’n geraffineerde stilering het wat van sofistikasie getuig. Sonder om te bely of ’n les te bevat, dokumenteer die gedigte ’n waarneming van ’n wêreldbeeld in ’n vaardige spel met eenvoudige woorde.

In "Palissandryne" is dit duidelik dat hy die jeugwêreld as herinnering en afgehandel beskou en op nostalgiese manier daaraan terugdink, terwyl die gedigte oor die ouderdom, eensaamheid en dood meer dominant en indrukwekkend word. Die woord “palissandryne” is ’n eieskepping, wat sy besondere tipe ligte lied aandui, so op die voorbeeld van Leipoldt se “slampamperliedjies” mee. Die woord is waarskynlik ’n samevoeging van “palin” (Grieks vir nogmaals, opnuut), “palimpses” (’n perkamentrol waarop die geskryf keer op keer uitgevee word sodat die rol weer gebruik kan word vir ’n nuwe boodskap) en (ironies genoeg) “aleksandryn” (plegstatig en streng formeel). "Van al my land se Tafelberge" beskryf die digter se kinderlike huil en lag by Boplaas se Tafelberg, terwyl hy by Tafelberg in Kaapstad soos ’n ou man dink en wag. So dig Boerneef dan om die nood van die lewe in woorde vas te vang en te besweer, al is dit net vir die oomblik. Hy bewys ook sy moderniteit deur gedigte soos "Die teerstraat suig my voete vas", "Die meisiekind vleg swaaiboud-swaaiboud", "Ek is Billieboomskraap met die vlamrooi snor" en ander, wat as die eerste beatnik-gedigte in Afrikaans bestempel kan word. Hiermee word die nuwe stedelike volksmens beskryf, wat in sterk kontras staan teenoor die tradisionele plattelandse volksmens. Waar die stadsmense aanvanklik in hulle luidrugtigheid geteken word, sien die digter later ook hulle eensaamheid en soeke na geborgenheid raak, sodat die grense tussen die mense opgehef word. "Horie petryse ennie fisane" is ’n voorbeeld van ’n spontane weergawe van natuurlike klank. In "’n Tortelduif op ’n betonperron" is ’n treffende uitbeelding van die tortelduif wat uit sy plek op soek is na kos en ’n vaste verblyfplek, met ’n verdieping wat kom met die vergelyking met die duif wat Noag uitgestuur het om “’n holte vir die voet” te vind. Hierdie soeke na ’n geborgenheid word dan ook van toepassing gemaak op die mens.

"Op die flottina" sluit ten nouste aan by sy vorige bundel. “Flottina” verwys na ’n klein trekklaviertjie. Hier is daar weer moderne gedigte soos "Met transistor innie hand", gemeng met nostalgiese gedigte soos "Makie mooigoed eeneen staan". "Boplaas se berg" en "Gister kry ’n spogkarwats persent" speel effektief die verlede teen die hede en die platteland teen die stad af. Die Hertzogprys word in 1968 postuum aan hom toegeken vir al sy digbundels ("Krokos", "Ghaap en kambro", "Mallemole", "Palissandryne" en "Op die" "flottina").

"En Tafelberg praat Krotaal" is ’n bloemlesing uit al sy gepubliseerde werk wat saamgestel word deur Ernst Lindenberg.

Uit sy ongepubliseerde nagelate verse stel F.I.J. van Rensburg die bundel "Sesde hoepel" saam. In hierdie bundel skyn die teenstelling wat in al sy poësie teenwoordig is, baie helder deur. Daar is aan die een kant die oënskynlik ligte aanslag in eenvoudige rympies, maar aan die ander kant die fyn woordmanskap met suggestie van dieper betekenis wat dwing tot dieper en nader lees. Op fyn sintuiglike wyse word natuurverskynsels en die lewe en die dood ondersoek, met vernuftige oorgange en verbinding tussen geluk en troosteloosheid. Hoewel die bundel nie ’n nuwe blik op sy poësie gee nie, bevat dit gedigte van hoë gehalte wat sy erfenis waardig is.

In sy testament spreek Boerneef die wens uit dat sy individuele digbundels nooit herdruk moet word nie, wat lei tot die verskyning van "Versamelde poësie" (met ’n verantwoording deur L.W. Hiemstra) in 1977 om in die vraag na sy gedigte te voorsien. Van sy gedigte verskyn in tydskrifte soos "Standpunte" en word meermale in versamelbundels opgeneem, onder andere in "Die Afrikaanse poësie in ’n duisend en enkele gedigte", "Groot verseboek", "Afrikaanse verse", "Digters en digkuns", "Faune", "Die dye trek die dye aan", "Miskien sal ek die wingerd prys", "Liggaamlose taal", "Kraaines", "Nuwe Kleuterverseboek", "Woordpaljas", "Die goue vreugde", "Voorspraak" en "Die mooiste Afrikaanse liefdesgedigte".

Weens die musikaliteit van sy gedigte word dit meermale getoonset, onder andere deur Pieter de Villiers, wat reeds in 1961 sy eerste siklus verwerk onder die titel "Sewe Boerneefliedjies". Ander liedjies volg en De Villiers laat in 2004 die bundel "Boerneef sing" van sy Boerneef-liedjies publiseer. Dit word ook deur kunstenaars soos Mimi Coertse en Louis van Rensburg gesing terwyl Helena Conradie en Annalise Wiid die CD "Makie mooigoed staan" uitgee, waarin Helena van sy gedigte voorlees en Annalise toonsettings sing. Louis van Rensburg se weergawe van "Voshaarnooi" word in die bekende televisiereeks "Ballade vir ’n enkeling" gebruik. Gert van Tonder, Kristie Herbst en Yvonne Schoeman stel ’n Boerneef-produksie saam onder die titel "Raad vir Maandagmôre: Boerneef op sy best"e, wat in 2000 by Aardklop en in 2001 in Londen by die UKkasie Kunstefees opgevoer word. Hierin sing Gert toonsettings van Boerneef se gedigte, terwyl Kristie en Yvonne gedramatiseerde verse en sketse opvoer. Boerneef se werk word ook getoonset deur Ansie Loots, ma van die aktrise Tinarie van Wyk Loots, en word onder regie van Albert Maritz deur Jannie du Toit en ander kunstenaars in 2013 op verskeie Bolandse dorpe opgevoer, met ’n spesiale opvoering op Boplaas. Verskeie strate in Suid-Afrikaanse dorpe en stede, insluitende Johannesburg, Midrand en Bloemfontein, word na hom vernoem.





</doc>
<doc id="67880" url="https://af.wikipedia.org/wiki?curid=67880" title="Lughawe Praag-Ruzyně">
Lughawe Praag-Ruzyně

Die Internasionale Václav Havel-lughawe Praag (Tsjeggies: "Letiště Václava Havla Praha") (ICAO: LKPR, IATA: PRG) is die grootste lughawe in die Tsjeggiese Republiek en die tweede grootste in Sentraal-Europa. Dit dien as 'n openbare burgerlike lughawe. Die lughawe is in die wyk van Ruzyně in die hoofstad en grootste stad van die Tsjeggiese Republiek, Praag geleë. In 2010 het die lughawe 11 556 858 passasiers hanteer en 156 052 vliegtuie geland. Die lughawe het twee aanloop- en landingsbane, wat ongeveer 3 000 meter lank is. Die lughawe is op 5 April 1937 geopen en kan groot vliegtuie soos die Airbus A380 en Boeing 747-400 hanteer.



</doc>
<doc id="67882" url="https://af.wikipedia.org/wiki?curid=67882" title="2012 Curriebeker Premierafdeling">
2012 Curriebeker Premierafdeling

Die 2012 Absa Curriebeker kompetisie is vanaf 10 Augustus tot 27 Oktober 2012 gespeel. Die Curriebeker is ’n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 73ste seisoen van die kompetisie sedert dit vir die eerste keer in 1889 gespeel is.

Die Goue Leeus was die verdedigende kampioene. Hulle het die Natalse Haaie met 42–16 in die 2011 Curriebeker Premierafdeling op Coca-Cola Park verslaan. Die eindstryd is op 27 Oktober 2012 beslis tussen die Natalse Haaie en die Westelike Provinsie met die Westelike Provinsie wat die titel gewen het.



</doc>
<doc id="67892" url="https://af.wikipedia.org/wiki?curid=67892" title="Ozzy Osbourne">
Ozzy Osbourne

John Michael "Ozzy" Osbourne (gebore op 3 Desember 1948) is 'n Engelse "heavy metal" sanger en liedjieskrywer, wie se musikale loopbaan oor 40 jaar gestrek het. Osbourne het na vore gekom as die hoofsanger van die Engelse groep Black Sabbath, wie se donker en harde klank bygedra het tot die "heavy metal" genre. Te danke aan Black Sabbath se donker styl, het Osbourne bekend geword as die "Prins van Duisternis". Osbourne is ook bekend as die "Godfather van heavy metal".

In die vroeë 2000's het Osbourne se loopbaan uitgebrei toe hy 'n ster in sy eie werklikheidsvertoning, "The Osbournes" geword het, saam met sy vrou Sharon en twee van hul drie kinders, Kelly en Jack. 'n Dokumentêre program oor sy lewe en loopbaan, "God Bless Ozzy Osbourne", is in April 2011 by die Tribeca-filmfees vertoon, en is op DVD vrygestel in November 2011. Osbourne het multi-platinum status bereik as 'n solo-kunstenaar en met Black Sabbath, en het meer as 100 miljoen albums wêreldwyd verkoop.


</doc>
<doc id="67895" url="https://af.wikipedia.org/wiki?curid=67895" title="Elbe-Elster">
Elbe-Elster

Elbe-Elster (Duits amptelik: "Landkreis Elbe-Elster") is 'n administratiewe distrik in die suide van die Duitse deelstaat Brandenburg. Dit is na die twee belangrikste riviere in die gebied, Elbe en Elster, vernoem. Elbe-Elster is in Desember 1993 gevorm toe drie kleiner voormalige distrikte - Herzberg, Bad Liebenwerda en Finsterwalde - saamgesmelt het.


</doc>
<doc id="67896" url="https://af.wikipedia.org/wiki?curid=67896" title="Lughawe Londen-Heathrow">
Lughawe Londen-Heathrow

Die Lughawe Londen-Heathrow of kortweg net Heathrow (IATA-kode: LHR, ICAO: EGLL) is 'n reuse internasionale lughawe wat Londen, die Britse hoofstad bedien. Die lughawe, wat tussen 1946 en 1965 as "London Airport" bekend gestaan het, is in die Wes-Londense "Borough of Hillingdon", sowat 32 km of 20 myl wes van Sentraal-Londen, geleë en word as een van die modernstes ter wêreld beskou.

Heathrow is die besigste lughawe in die Verenigde Koninkryk en Europa, en dit was in 2012 ook op twee na die besigste ter wêreld volgens die getal passasiers wat bedien is. Met 69,9 miljoen het dit meer passasiers hanteer as die Lughawe Parys-Charles de Gaulle (61,6 miljoen) en Lughawe Frankfurt in Frankfurt am Main met 57,5 miljoen. Volgens die getal vliegtuie, wat in 2012 gehanteer is, is Heathrow die derde besigste lughawe in Europa ná Charles de Gaulle en Frankfurt am Main. Daagliks kom 190 000 passasiers in Heathrow aan of vertrek van hier. Heathrow hanteer meer internasionale passasiers as enige ander lughawe.

Tans strek die lughawegeriewe oor vyf terminale waarvan elkeen oor winkels, restaurante, geldwisselkantore, inligtingstoonbanke, geriewe vir hotelbesprekings en verlore bagasie beskik. Die jongste toevoeging tot die lughawekompleks is Heathrow-terminaal 5 wat in 2008 geopen is en langafstandvlugte hanteer. Dié terminaal is die grootste vrystaande gebou in die Verenigde Koninkryk en vier keer groter as terminaal 4. Terminaal 2, wat onder meer passasiers van "South African Airways" hanteer, is laat in 2009 ná byna sestig jaar se bedrywighede vir renovasie gesluit en in 2014 heropen. 

As Londen se hooflughawe het Heathrow twee vroeëre lughawens, die Northolt lugmagbasis en die Lughawe Londen-Croydon, vervang. Met meer as 76 700 werksgeleenthede op die lughawe self en 'n verdere 140 000 in die onmiddellike omgewing, waar 'n groot aantal wêreldwye maatskappye hul kantore het, vorm Heathrow vandag 'n uitgestrekte besigheidsone wat 'n geskatte 2,7 persent tot Londen se bruto inkomsteskepping bydra.

Heathrow-lughawe het in 1929 as 'n klein vliegveld ("Great West Aerodrome") met sy bedrywighede begin. Dié vliegveld was suidoos van Heathrow geleë, 'n gehuggie wat later sy naam aan die lughawe sou verleen. In die beginjare is die omgewing nog deur boerderye, tuine en vrugteboorde oorheers. Op die huidige terrein van terminaal I was daar in dié tyd nog 'n boerdery, "Heathrow Farm", en geboue soos "Heathrow Hall" en "Heathrow House" geleë.

Vanaf 1944 is met die ontwikkeling van die hele Hearthrow-gebied tot 'n uitgestrekte militêre lughawe begin van waar langafstandvliegtuie op pad na die Verre Ooste kon opstyg. Maar toe die lughawe in die volgende jaar voltooiing genader het, was die Tweede Wêreldoorlog al beëindig. Die Britse regering het nogtans met die projek voortgegaan en dit tot 'n burgerlike lughawe omgeskep wat aanvanklik as London Airport bekendgestaan het. Dit is later hernoem tot Heathrow.

Ná jare van vertraging, onder meer weens die proteste van inwoners in die omgewing en mededinging met Gatwick-lughawe, het die Britse regering in Junie 2018 sy toestemming verleen vir die bou van 'n derde aanloopbaan in Heathrow wat na verwagting teen 2026 voltooi sal word.



</doc>
<doc id="67900" url="https://af.wikipedia.org/wiki?curid=67900" title="Sjeikh Hasina">
Sjeikh Hasina

Sjeikh Hasina Wajed (Bengaals: শেখ হাসিনা, gebore op 28 September 1947) is 'n Bengaalse politikus. Sy was van 23 Junie 1996 tot 15 Julie 2001 en is sedert 6 Januarie 2009 die eerste minister van Bangladesj.

Sjeikh Hasina is 'n dogter van Mujibur Rahman, die stigter van Bangladesj. Tydens die militêre staatsgreep teen haar vader op 15 Augustus 1975 ontsnap sy en haar suster Sjeikh Rehana die dood, in teenstelling met haar ander familielede, omdat hulle op daardie oomblik in Duitsland was.

Sjeikh Hasina neem in 1981 die leierskap oor van die Bangladesj Awami Liga, wat toe in die opposisie was.


</doc>
<doc id="67901" url="https://af.wikipedia.org/wiki?curid=67901" title="Košice">
Košice

Košice is die tweede grootste stad in Slowakye en die grootste in Oos-Slowakye. Dit is tans (2013) saam met Marseille die kulturele hoofstad van Europa.

Košice het 'n oppervlakte van 242 768 km en 'n bevolking van 240 688, met 'n digtheid van 991,43 inwoners per vierkante meter. Dit is naby die grens met Hongarye geleë.

Daar is verskeie toeriste-attraksies; die belangrikstes is die St. Elisabeth-katedraal en Kapel van St. Michael. Ander geboue en monumente van belang is die ou stadsaal, die Ou Universiteit, Vryheidsplein en ’n aantal Oos-Slowaakse galerye en museums.

Die stad is aan die Hornád-rivier geleë. Die naburige stede is Prešov, Rožňava en Michalovce. Die huidige burgemeester is Richard Raši.

Die vervoerstelsel in Košice bestaan uit onder meer busse en trems. Dit word per treinspoor met verskeie ander stede verbind en die D1-snelweg verbind dit met Prešov. Die stad het ook ’n lughawe.


</doc>
<doc id="67903" url="https://af.wikipedia.org/wiki?curid=67903" title="Taj Mahal">
Taj Mahal

Die Taj Mahal (Oerdoe: تاج محل, Hindi: ताज महल, uitspraak: Tâdj-Mahal) is 'n 17de-eeuse gebou in die Noord-Indiese stad Agra (Uttar Pradesh) aan die oewer van die Yamuna, wat in die styl van 'n moskee opgerig is. Die naam is afkomstig uit Persies en beteken "Paleis van die kroon". Dit is 'n mausoleum wat tussen 1631 en 1648 opgerig is in opdrag van die Indiese Grootmogol, Shah Jahan, as grafmonument vir sy hoofeggenote Mumtaz Mahal, wat in 1631 in die kraambed oorlede is. Later is ook sy eie liggaam daarin begrawe. Die Taj Mahal is in 1983 deur Unesco as wêrelderfenisgebied gelys.

Bouwerk aan die mausoleum is eintlik in 1643 al voltooi, maar werk aan ander fases van die projek het nog 10 jaar voortgeduur. Die Taj Mahal-kompleks is vermoedelik in 1653 in sy geheel voltooi teen ’n koste van 32 miljoen roepees (wat in 2015 sowat $827 miljoen dollar sou gewees het). Sowat 20 000 vakmanne is in diens geneem en het gewerk onder leiding van ’n raad argitekte wat gelei is deur die keiser se hofargitek, Ustad Ahmad Lahauri.

Die Taj Mahal inkorporeer en brei uit op ontwerptradisies van die Persiese en vroeëre Mogolse argitektuur. Terwyl rooi sandsteen hoofsaaklik vir laasgenoemde gebruik is, het Shah Jahan die gebruik van wit marmer, ingelê met halfedelgesteentes, aangemoedig. Geboue onder sy beskerming het nuwe vlakke van verfyning bereik.
Die graftombe is die sentrale fokuspunt van die hele Taj Mahal-kompleks. Dit is ’n groot, wit marmerstruktuur wat op ’n vierkantige voetstuk staan. Dit bestaan uit ’n simmetriese gebou met ’n boogvormige deur en ’n groot koepel daarbo. Soos met die meeste Mogolse graftombes het die basiese elemente ’n Persiese oorsprong.

Die skouspelagtigste eienskap is die marmerkoepel oor die tombe. Dit is byna 35 m hoog, wat omtrent die lengte van die basis is, en word beklemtoon deur die silindriese "drom" van sowat 7 m hoog waarop dit staan. Vanweë sy vorm word die koepel dikwels ’n uivormige of "amrud" (koejawelvormige) koepel genoem. Die vorm word beklemtoon deur vier kleiner koepels by sy hoeke wat dieselfde vorm het. Die hoofkoepel is effens asimmetries. 

Die minarette, wat hoër as 40 m is, toon die ontwerper se sin vir simmetrie. Hulle is ontwerp om as werkende minarette soos dié van ’n moskee te dien. Elke minaret word in drie verdeel deur drie balkonne wat om die toring loop. 

Die buiteversierings van die Taj Mahal is van die mooistes in Mogolse argitektuur en verander proposioneel met die wisselende oppervlakte van die mure. 

Die binneversiering van die Taj Mahal strek veel verder as tradisionele dekoratiewe elemente. Die inlegwerk is van edel- en halfedelgesteentes. Die binneste vertrek is agtvormig en kan van enige kant af binnegegaan word, hoewel net die deur wat na die tuin in die suide wys, gebruik word. Die binnemure is omtrent 25 m hoog en word bo afgerond met ’n "vals" binneste koepel wat met ’n sonmotief versier is. Daar is agt boë op grondvlak wat elk halfpad na bo nog ’n boog bevat. 

Agt panele is versier met ingewikkelde priemwerk en die res van die oppervlakke is in delikate detail ingelê met halfedelgesteentes wat wingerdlote, vrugte en blomme vorm. 



</doc>
<doc id="67907" url="https://af.wikipedia.org/wiki?curid=67907" title="Sino-atriale knoop">
Sino-atriale knoop

Die sino-atriale knoop (SA-knoop) is 'n groep spesiaal aangepaste spierselle van die hart. Die SA-knoop word in die wand van die regteratrium naby die opening van die superior vena cava aangetref. (Die regteratrium is die boonste regter-hartkamer.) Die SA-knoop word die pasaangeër van die hart genoem en die sametrekkingsgolf van elke hartklop begin daar. Die hartritme word in die SA-knoop bepaal en verskil namate die behoeftes van die liggaam verander. Die spesiale spierselle van die SA-knoop kan deur beide senuwee- en chemiese prikkels beïnvloed word.


</doc>
<doc id="67908" url="https://af.wikipedia.org/wiki?curid=67908" title="Claudio Abbado">
Claudio Abbado

Claudio Abbado (* 26 Junie 1933, Milaan ‒ † 20 Januarie 2014) was 'n Italiaanse dirigent en musiekfundus. Hy was die musiekdirekteur van die Luzern-feesorkes, die La Scala-opera in Milaan, die Weense Staatsopera, die Londen Simfonieorkes, die Chicago Simfonieorkes en die Berliner Philharmoniker.

Die Abbado-familie het vir verskeie geslagte beide respek en rykdom geniet. Abbado se oupagrootjie het egter die familieërfenis en -reputasie deur dobbel verkwis. Sy seun, Abbado se oupa, was 'n professor by die Universiteit van Turyn. Sy oupa het die familie se reputasie herstel en as amateur musiektalent getoon.

Claudio Abbado was die seun van die violis en komponis Michelangelo Abbado, en die broer van die musikant Marcello Abbado (gebore in 1926). Sy vader, 'n professionele violis en 'n professor by die "Giuseppe Verdi Konservatorium", was sy eerste klavieronderwyser. Sy moeder was ook 'n kundige pianis. Marcello Abbado het later 'n konsertpianis en onderwyser by die "Rossini Konservatoria" in Pesaro geword. Sy suster het ook musiektalent getoon, maar na haar huwelik besluit om nie 'n musikale loopbaan na te streef nie. Sy ander broer het later 'n suksesvolle argitek geword.

Abbado se jeug was deel van die Duitse besetting van Milaan. Gedurende dié tyd het Abbado se moeder 'n tyd lank in die tronk spandeer omdat sy huisvesting aan 'n Joodse kind voorsien het. Claudio self is bekend daarvoor dat hy 'n bekende staaltjie gehad het oor hoe hy, toe hy slegs twaalf jaar oud was, bo-op 'n plaaslike muur wat die aandag van die Gestapo getrek het, geskryf het "Viva Bartók" en hulle die boosdoener laat soek het. Sy musikale belangstellings het gedurende die tyd ook ontwikkel, met sy bywoning van uitvoerings by La Scala, sowel as orkesrepetisies in Milaan gelei deur dirigente soos Arturo Toscanini en Wilhelm Furtwängler. 

Ander dirigente wat hom as kind beïnvloed het, was Victor de Sabata en Rafael Kubelík. Toe hy egter Antonio Guarnieri se dirigeerwerk van Claude Debussy se "Nocturnes" aangehoor het, was hy vasbeslote om self 'n dirigent te word. Op die ouderdom van vyftien jaar het Abbado die eerste keer vir Leonard Bernstein ontmoet toe hy 'n stuk gedirigeer het waarin Abbado se vader as solis opgetree het. Bernstein het gesê, "Jy het die oë om 'n dirigent te wees."

Abbado het klavier, komposisie en dirigering by die Milaanse Konservatorium studeer, en in 1955 met 'n graad in klavier gegradueer. Die volgende jaar het hy op aanbeveling van Zubin Mehta dirigering by die Weense Akademie van Musiek gestudeer saam met Hans Swarowsky. Abbado en Mehta het beide by die Akademiekoor aangesluit ten einde na dirigente soos Bruno Walter en Herbert von Karajan in repetisies te kan kyk. Abbado het ook tyd spandeer by die Chigiana Akademie in Siena.

In 1958 het Abbado sy dirigentbuiging in Trieste gemaak. Daardie somer het hy die Internasionale Serge Koussevitsky Kompetisie vir dirigente gewen tydens die Tanglewood Musiekfees, wat 'n aantal operaverskynings in Italië tot gevolg gehad het. In 1959 het hy sy eerste opera, "The Love for Three Oranges", in Trieste gedirigeer. Hy het in 1960 sy buiging as dirigent by La Scala gemaak. In 1963 het hy die Dimitri Mitropoulos-prys vir dirigente gewen, wat hom toegelaat het om vir vyf maande saam met die New York Filharmoniese Orkes as 'n assistent-dirigent vir Bernstein te werk. Abbado het sy professionele New York Filharmoniese Orkesbuiging op 7 April 1963 gemaak. 'n 1965 verskyning by die RIAS-fees in Berlyn het gelei tot 'n uitnodiging van Herbert von Karajan na die Salzburg-fees die volgende jaar ten einde saam met die Weense Filharmoniese Orkes te werk. In 1965 het Abbado sy Britse buiging met die Hallé Orkes gemaak, gevolg in 1966 deur sy Londen Simfonieorkes (LSO) debuut.
Abbado het vir drie jaar gedurende die 1960's in Parma onderrig gegee in kamermusiek. Sy vroeëre voorspraak van kontemporêre musiek het die dirigeer van die wêreldpremiére van Giacomo Manzoni se "Atomtod" op 25 Maart 1965 in Milaan ingesluit.

In 1969 het Abbado die hoofdirigent by La Scala geword. Hy het daarna in 1972 die maatskappy se musikale direkteur geword. Hy het in 1976 saam met Giorgio Strehler en Carlo Maria Badini die titel van mede-artistieke direkteur aangeneem. Gedurende sy tyd aan die stuur van sake het hy die operaseisoen na vier maande verleng en daarop gefokus om goedkoper uitvoerings aan te bied. Bykomend tot die standaardoperarepertoire het hy ook kontemporêre operas aangebied insluitende werke van Luigi Dallapiccola en Luigi Nono, en in besonder die wêreldpremiére van Nono se "Al gran sole carico d'amore". 

In 1976 het hy die La Scala-geselskap na die VSA geneem vir sy Amerikaanse buiging in Washington, D.C. vir die 200-jarige vieringe van totstandkoming van die VSA. In 1982 was hy die stigter van die Filarmonica della Scala vir die uitvoering van orkestrale repertoire deur die huisorkes-in-konsert. Abbado het tot 1986 betrokke gebly by La Scala.

Op 7 Oktober 1968 het Abbado sy debuut in die Metropolitaanse Opera met "Don Carlo" gemaak. Hy het sedert 1971 meer uitgebreid met die Weense Filharmoniese Orkes (WFO) saamgewerk, wat twee verskynings in onderskeidelik 1988 en 1991 as dirigent van die orkes se Nuwejaarskonsert ingesluit het. Hy was 'n ontvanger van beide die Filharmoniese Ring en die Goue Nicolai-medalje van die Weense Filharmoniese orkes.

Hy het van 1975 tot 1979 as die hoofgasdirigent van die Londen Simfonieorkes (LSO) gedien en in 1979 die orkes se hoofdirigent geword, welke pos hy tot 1987 gehou het (hy was ook vanaf 1984 tot sy dood die LSO se Musikale Direkteur). Hy was vanaf 1982 tot 1985 die hoofgasdirigent van die Chicago Simfonieorkes. In 1986 het Abbado die "Generalmusikdirector" (GMD) van die stad van Wene geword, en was terselfdertyd ook vanaf 1986 tot 1991 die Musikale Direkteur van die Weense Staatsopera. Gedurende sy tyd as GMD in Wene het hy in 1988 die musiekfees Wien Modern tot stand gebring. Hier het hy verskeie kontemporêre komponiste gerugsteun, insluitende György Ligeti, Pierre Boulez, en Luigi Nono.

Abbado het die eerste keer in Desember 1966 die Berlynse Filharmoniese Orkes gedirigeer. In die laat-1980's is daar verwag dat hy dalk musikale direkteur van die New York Filharmoniese orkes sou word. Hy is egter, na drie-en-dertig verskynings as gasdirigent in 1989 deur die Berlynse Filharmoniese Orkes as hul hoofdirigent en musikale direkteur in opvolging van Herbert von Karajan verkies. Gedurende sy Berlynse tyd het hy toegesien dat daar meer kontemporêre musiek in die orkes se programmering ingesluit word. In 1992 was hy medestigter van 'Berlin Encounters', 'n kamermusiekfees. In 1994 het hy artistieke direkteur van die Salzburgse Paasfees geword. In 1998 het hy sy vertrek van die Berlynse Filharmoniese Orkes aangekondig na die verstryking van sy kontrak in 2002. Hy is voor sy vertrek in 2000 met maagkanker gediagnoseer, welke gelei het tot die kansellering van 'n aantal optredes met die orkes. Gevolglike mediese behandeling het tot die verwydering van 'n deel van sy spysverteringskanaal gelei, en hy het in 2001 alle dirigeeraktiwiteite vir drie maande opgeskort.

In 2004 het Abbado teruggekeer na dirigeer en die Berlynse Filharmoniese Orkes vir die eerste keer sedert sy vertrek as hoofdirigent gedirigeer. Hy het konserte bestaande uit Mahler se Simfonie No. 6 lewendig opgeneem vir kommersiële vrystelling. Die gevolglike CD het die "Beste Orkestrale Opname" en "Plaat van die Jaar" in "Gramophone" tydskrif se 2006 Gramophone-toekennings gewen. Die Orkesakademie van die Berliner Philharmoniker het die "Claudio Abbado Kompositionspreis" (Claudio Abbado Komposisie-prys) ter ere van hom ingestel, wat in 2006, 2010 en 2014 toegeken is.

Abbado het, behalwe vir 'n wye reeks romantiese musiek wat hy opgeneem en uitgevoer het, 'n besonderse affiniteit gehad met die musiek van Mahler, wie se simfonieë hy verskeie kere opgeneem het. Ten spyte hiervan, kon hy nooit daarin slaag om 'n volledige siklus met 'n enkele orkes te voltooi nie: in 'n mengsel van ateljee- en konsertvrystellings, het hy Simfonieë 1 tot 2 en 5 tot 7 in Chicago, Simfonieë 2 tot 4, 9 en die Adagio van Simfonie No. 10 in Wene, Simfonieë 1 en 3 tot 9 in Berlyn, en Simfonieë 1 tot 7 en 9 in Lucerne, opgeneem. 'n Beplande uitvoering van Mahler se Agste Simfonie in Lucerne (die beoogde hoogtepunt van sy uitvoering van die simfonieë in Lucerne) moes as gevolg van sy swak gesondheid gekanselleer word. Die simfonie is uiteindelik in 2016 onder Riccardo Chailly uitgevoer en opgeneem as eerbewys aan Abbado.

Hy was ook bekend om sy interpretasies van moderne werke deur komponiste soos Arnold Schoenberg, Karlheinz Stockhausen, Giacomo Manzoni, Luigi Nono, Bruno Maderna, György Ligeti, Giovanni Sollima, Roberto Carnevale, Franco Donatoni en George Benjamin.

Abbado was geneig om tydens repetisies baie min te praat. Somtyds het hy bloot eenvoudig die orkes versoek om te "luister". Hierdie gebruik was 'n refleksie van sy eie voorkeur aan kommunikasie as dirigent via die gebruik van fisiese gebare en sy oë, asook sy persepsie dat musikante nie van dirigente hou wat tydens repetisies baie praat nie. Clive Gillinson karakteriseer Abbado se styl as volg:

"...hy sê basies nie enigiets tydens repetisies nie, en praat sag, want hy is 'n ingetoë persoon; mense kan derhalwe ietwat verveeld raak. Maar dit werk egter want almal weet dat die uitvoering goed is. Ek het nog nooit iemand geken wat meer dwingend was nie. Hy is die mees natuurlike dirigent in die wêreld. Sommige dirigente het 'n benodigdheid daaraan om op verbale wyse te artikuleer wat hulle wil hê, maar Claudio wys dit bloot, doen dit net." 

Tydens uitvoerings het Abbado dikwels uit sy kop uit gedirigeer, soos hy self opgemerk het:

"...dit is onontbeerlik dat 'n mens die partituur tot op die letter moet ken en dat jy bekend moet wees met die lewe, werke en die gehele era van die komponis. Ek voel meer verseker sonder 'n partituur. Kommunikasie met die orkes is makliker daarsonder."


</doc>
<doc id="67910" url="https://af.wikipedia.org/wiki?curid=67910" title="Duinegifboom">
Duinegifboom

Die Duinegifboom ("Acokanthera oblongifolia") is 'n klein boompie wat voorkom aan die ooskus van Suid-Afrika. Dit kom ook in Eswatini en die suide van Mosambiek voor. Die boom het donker, leeragtige, blinkgroen blare met 'n prominente middelnerf en het dra ook soetgegeurde wit blomme in trosse op die blaarbasis. Die vrugte is vlesig, bessieagtig en rooi tot swart van kleur. Die plant bevat melksap wat uiters giftig is en vee vrek daarvan. Dié sap was gebruik vir gifpyle. Voëls en vlermuise eet wel die vrugte.




</doc>
<doc id="67911" url="https://af.wikipedia.org/wiki?curid=67911" title="Biesdorf">
Biesdorf

Biesdorf is 'n stadsdeel in die Berlynse distrik Marzahn-Hellersdorf wat in Oktober 1920 by Berlyn ingesluit is. In Biesorf en die aangrensende stadsdele Kaulsdorf en Mahlsdorf is die grootste samehangende gebied met enkel- en tweegesinshuise in Duitsland geleë.


</doc>
<doc id="67916" url="https://af.wikipedia.org/wiki?curid=67916" title="Chan Santokhi">
Chan Santokhi

Chandrikapersad Santokhi (gebore op 3 Februarie 1959), ook bekend as Chan Santokhi, is 'n Surinaamse politikus en voormalige hoof van polisie.

Chan Santokhi is gebore op 3 Februarie 1959, in Lelydorp in distrik Suriname (nou bekend as die distrik Wanica).

In September 2005, is Santokhi ingesweer as Minister van Justisie en Polisie namens van die Vooruitstrewende Hervormings Party (VHP).

Op 3 Julie 2011, is Santokhi gekies as voorsitter van die Vooruitstrewende Hervormings Party (VHP).


</doc>
<doc id="67917" url="https://af.wikipedia.org/wiki?curid=67917" title="Duineghwarrie">
Duineghwarrie

Die Duineghwarrie ("Euclea racemosa") is 'n boom wat aan die suid- en ooskus van Suid-Afrika voorkom. Dit groei op duine en is 'n kusbos. In Engels staan die boom bekend as "Dune Guarrie".




</doc>
<doc id="67918" url="https://af.wikipedia.org/wiki?curid=67918" title="Grootblaardrakeboom">
Grootblaardrakeboom

Die Grootblaardrakeboom ("Dracaena aletriformis") is 'n klein boompie wat voorkom aan die ooskus van Suid-Afrika en is 'n kusbos. In Engels staan die boom bekend as "Large-leaved dragon tree".




</doc>
<doc id="67921" url="https://af.wikipedia.org/wiki?curid=67921" title="Afrikaanse alikreukel">
Afrikaanse alikreukel

Die Afrikaanse alikreukel ("Afrolittorina africana") is 'n seeslak (gastropode) wat aan die hele kuslyn van Suid-Afrika voorkom en word tot 1 cm in deursnee. Die skulp is glad, gedraai met 'n kort gepunte toring en is blougrys met 'n bruin opening. Op die opening is 'n operkulum. Dit kom voor in die tussengetysone.



</doc>
<doc id="67979" url="https://af.wikipedia.org/wiki?curid=67979" title="Idioom">
Idioom

'n Idioom is 'n vaste spreekwoord of segswyse wat eie is aan 'n spesifieke taal, streek of volksgroep. Idiome het gewoonlik 'n dieper betekenis wat uit die tradisies, geskiedenis en leefwyse van 'n volk gegroei het. Dit is nie altyd moontlik om die betekenis van 'n idioom uit die woorde af te lei nie, omdat dit baie op figuurlike spraak berus. Vir die rede kan idiome ook nie direk van een taal na 'n ander vertaal word sonder om die betekenis daarvan in ag te neem nie.

Afrikaans, as taal, is besonder ryk aan idiome. Idiome in Afrikaans is nie noodwendig in Engels of in ander tale beskikbaar nie. Die omgekeerde is egter ook waar. Direkte vertaling van idiome kan tot foutiewe (en soms komiese) vertalings lei. As voorbeeld: "Jan skiet 'n kat" beteken nie noodwendig dieselfde as ""Jan shoots a cat"" nie, maar moet na gelang van die konteks eerder vertaal word as ""Jan is vomiting"".

Enkele voorbeelde van idiome:



</doc>
<doc id="67985" url="https://af.wikipedia.org/wiki?curid=67985" title="Molkrap">
Molkrap

Die Molkrap ("Emerita austroafrica") is 'n ongewerwelde seediertjie wat aan die ooskus van Suid-Afrika voorkom. Die diertjie is tussen 2.5.tot 2.5cm groot en leef in die tussengetysone op sandstrande. Die diertjie is plat met 'n vaatjievormige lyf en lang voelers - so lank soos die lyf. Die diertjie is 'n filtervoerder; dit gebruik die lang voelers om klein organismes uit die water te filtreer. Wanneer dit bedreig word grawe die diertjie vinnig in die nat sand in om weg te kruip.




</doc>
<doc id="67986" url="https://af.wikipedia.org/wiki?curid=67986" title="Gewone sandgarnaal">
Gewone sandgarnaal

Die Gewone sandgarnaal ("Callianassa kraussi"), ook bekend as die "pienkgarnaal" kom aan die hele kuslyn van Suid-Afrika voor. Die ongewerwelde diertjie word tot 6 cm lank en is deurskynend en pienk-ornaje van kleur. Dit het een vergrote wit knyper. Dit leef in sandstrande en riviermondings. Hulle grawe 'n diep gat om in te woon en filtreer kos uit die water wat in die gat invloei. In Engels staan die diertjie bekend as "pink ghost shrimp", "pink prawn" of "sand prawn".



</doc>
<doc id="67987" url="https://af.wikipedia.org/wiki?curid=67987" title="Strandspringer">
Strandspringer

Die Strandspringer ("Talorchestia capensis") is 'n amfipood wat aan die hele kuslyn van Suid-Afrika voorkom. Die ongewerwelde diertjie word tot 2 cm lank en is marmerwit. Die laaste drie paar pote is lank en staan sywaarts en die mannetjie het kenmerkend drie groot gryp kloue. Die diertjie leef langs die opdrifsellyn op sandstrande en hulle vreet snags seewier.



</doc>
<doc id="67988" url="https://af.wikipedia.org/wiki?curid=67988" title="Seewierstrandspringer">
Seewierstrandspringer

Die Seewierstrandspringer ("Hyale grandicornis") is 'n klein seediertjie (amfipood) wat langs die hele kuslyn van Suid-Afrika voorkom en word tot 1 cm lank. Die diertjie leef op rotsagtige strande in die hoër tussengetysone. Die diertjie is groen of bruin van kleur met wit kolle langs die sye. Die eerste paar voelers is baie langer as die tweede paar en die mannetjie het vergrote knypers. Hulle wei op seewier.



</doc>
<doc id="67989" url="https://af.wikipedia.org/wiki?curid=67989" title="Mars-verkenningstuig">
Mars-verkenningstuig

Die Mars-verkenningstuig (Engels: "Mars Reconnaissance Orbiter") is ’n veeldoelige ruimtetuig wat om die planeet Mars wentel. Dit is op 12 Augustus 2005 gelanseer en het op 10 Maart 2006 om Mars begin wentel. 


</doc>
<doc id="67990" url="https://af.wikipedia.org/wiki?curid=67990" title="Glastonbury Tor">
Glastonbury Tor

Glastonbury Tor (Kelties: "Twr Avallach"; "Tor" beteken "berg", "aarde", "koniese heuwel") is 'n 158 meter hoë heuwel naby Glastonbury, Engeland. 

Sy twee opvallende kenmerke is die unieke ligging temidde 'n vlakte, die Somerset Meadows, 'n vroeëre moerasland wat drooggelê is om as landbougebied te dien en deel uitmaak van die Somerset Levels, en die daklose bouvalle van die St. Michael's-toring wat daarop opgerig is. Die plek word tans deur die "National Trust" bestuur.

"Tor" is 'n plaaslike term van Keltiese herkoms wat na 'n heuwelpiek verwys. Glastonbury Tor het vroeër soos 'n eiland bo die moerasgebied uitgesteek, maar dit is tans eerder 'n skiereiland wat aan drie kante deur die Brue-rivier begrens word. In 1892 is die oorblyfsels van Glastonbury Lake Village naby die heuwel ontdek. Hulle het die argeologiese bewys gelewer dat daar tussen 300 en 200 v.C. 'n Ystertyd-nedersetting bestaan het wat as eiland in die moerasgebied maklik verdedig kon word. Aardwalle en Romeinse oorblyfsels getuig van latere bewoners. Die Keltiese Britte het na die plek blykbaar as "Ynys yr Afalon" ("Eiland van Avalon") verwys, en vir sommige is Glastonbury Tor inderdaad die legendariese Avalon van koning Artus.

Die hellings van Glastonbury Tor lyk asoof daar terrasse aangelê is. Vir sommige is hierdie terrasse die oorblyfsels van 'n ou heilige doolhof wat moontlik in die Jong-Steentydperk ontstaan het, terwyl ander deskundiges aanneem dat die terrasse deur generasies van weidende diere gevorm is - 'n natuurlike verskynsel wat teen talle grasbedekte hellings waargeneem kan word mits hulle as weivelde gebruik word.

'n Namaaksel van Glastonbury Tor is vir die openingseremonie van die Olimpiese Somerspele 2012 in Londen gebruik. Hier is onder meer die vlae van deelnemerstate geplaas.


</doc>
<doc id="67991" url="https://af.wikipedia.org/wiki?curid=67991" title="2001 Mars Odyssey">
2001 Mars Odyssey

2001 Mars Odyssey is ’n verkenningstuig wat om die planeet Mars wentel. Dit is op 7 April 2001 gelanseer en het op 24 Oktober 2001 om Mars begin wentel. 


</doc>
<doc id="67993" url="https://af.wikipedia.org/wiki?curid=67993" title="Sheridan Le Fanu">
Sheridan Le Fanu

Joseph Thomas Sheridan Le Fanu (* 28 Augustus 1814, † 7 Februarie 1873) was 'n Ierse joernalis en skrywer wat hom op Gotiese en bonatuurlike fiksie toegespits het. 

Le Fanu, wat reeds in sy jeug onder die indruk van bygelowe in landelike Ierland gestaan het, word as die leidende 19de eeuse outeur van spookverhale beskou en het 'n beslissende rol by die ontwikkeling van dié literêre genre in die Victoriaanse tydperk gespeel. Van sy bekendste werke sluit "Uncle Silas", "Carmilla" en "The House by the Churchyard" in. "Carmilla", 'n vampier-novelle, het moontlik groot invloed op Bram Stoker, die skrywer van "Dracula", uitgeoefen.


</doc>
<doc id="67995" url="https://af.wikipedia.org/wiki?curid=67995" title="Mars Pathfinder">
Mars Pathfinder

Die Mars Pathfinder was ’n Amerikaanse ruimtetuig wat in 1997 ’n basisstasie met ’n verkenningsvoertuig op Mars geland het. Dit het bestaan uit ’n landingstuig, wat hernoem is tot die Carl Sagan-gedenkstasie, en ’n liggewig-voertuig met die naam Sojourner. 

Die tuig is op 4 Desember 1996 gelanseer en het op 4 Julie 1997 op Mars geland – op ’n deel van Mars met die naam Ares Vallis, in die streek Chryse Planitia. Die landingstuig het toe oopgegaan en die Sojourner vrygelaat. Dié het talle eksperimente op die planeet gedoen om die atmosfeer, klimaat, geologie en samestelling van sy grond te ontleed.


</doc>
<doc id="67997" url="https://af.wikipedia.org/wiki?curid=67997" title="Mars Global Surveyor">
Mars Global Surveyor

Die Mars Global Surveyor was ’n Amerikaanse wenteltuig wat in November 1996 deur Nasa gelanseer is. Dit was die eerste tuig na Mars in tien jaar. Dit het sy aanvanklike sending in Januarie 2001 voltooi en was op sy derde uitgebreide sending toe dit op 2 November 2006 ophou reageer het op boodskappe en bevele. Pogings om kommunikasie te herstel het misluk en Nasa het die sending in in Januarie 2007 amptelik beëindig.


</doc>
<doc id="67998" url="https://af.wikipedia.org/wiki?curid=67998" title="Agtskulpeendmossel">
Agtskulpeendmossel

Die Agtskulpeendmossel ("Octomeris angulosa") is 'n ongewerwelde seediertjie wat aan die hele kuslyn van Suid-Afrika voorkom. Die skulp bestaan uit agt verskillende plate en is vuilwit van kleur. Die diertjie leef in die tussengetysone in rotsagtige gebiede waar hulle plate op die rotse vorm – styf teen mekaar gepak.



</doc>
<doc id="67999" url="https://af.wikipedia.org/wiki?curid=67999" title="Mars Express">
Mars Express

Mars Express is ’n verkenningstuig van die Europese Ruimteagentskap (ESA). Die planetêre sending was die agentskap se eerste en het ten doel om die planeet Mars te verken. Die naam verwys onder meer na sy relatief kort reistyd: dit is gelanseer op ’n tyd toe die Aarde en Mars se wentelbane die naaste aan mekaar in 60 000 jaar was.

Die wenteltuig het uit twee dele bestaan: die Mars Express-wenteltuig en die Beagle 2-landingstuig. Hoewel die Beagle 2 se landing misluk het, doen die wenteltuig sedert vroeg 2004 wetenskaplike opmetings en neem hoëresolusiefoto's. Weens die tuig se sukses is die sending al vyf keer verleng, die laaste keer tot 2014.


</doc>
<doc id="68000" url="https://af.wikipedia.org/wiki?curid=68000" title="Vulkaaneendmossel">
Vulkaaneendmossel

Die Vulkaaneendmossel ("Tetraclita squamosa rufotinta") is 'n klein ongewerwelde seediertjie wat aan die hele kuslyn van Suid-Afrika voorkom en word tot 2 cm lank. Die diertjie se skulp is vulkaanvormig en grys. Die skulp bestaan uit vier geribde, versmelte skulpplate. Die diertjie leef in die middel tot lae tussengetysone in rotsagtige gebiede.



</doc>
<doc id="68002" url="https://af.wikipedia.org/wiki?curid=68002" title="Stratford">
Stratford

Stratford kan verwys na:





</doc>
<doc id="68003" url="https://af.wikipedia.org/wiki?curid=68003" title="Stratford, Ontario">
Stratford, Ontario

Stratford is 'n stad in die Kanadese deelstaat Ontario met ongeveer 30 000 inwoners. Die stad is vernoem na die Engelse dorp Stratford-upon-Avon, geboorteplek van William Shakespeare. Stratford is die tuisdorp van die internasionale popsensasie Justin Bieber.


</doc>
<doc id="68004" url="https://af.wikipedia.org/wiki?curid=68004" title="Poeierkwasboom">
Poeierkwasboom

Die Poeierkwasboom ("Barringtonia racemosa") is 'n boom wat voorkom in Suid-Afrika. Dit word ook 'n "soomwortelboom" genoem omrede dit op die buitenste some van wortelboom-moerasse voorkom. Dit kom ook voor weg van moerasse as 'n normale boom waar hulle redelik groot en spreiend raak. Die blomtakke word tot 60 cm lank. Die vrugte word hard en veselagtig namate dit verouder en kan op water dryf.




</doc>
<doc id="68005" url="https://af.wikipedia.org/wiki?curid=68005" title="Lecythidaceae">
Lecythidaceae

Lecythidaceae is die Brasiliaanse neut-familie wat hoort tot die orde "Ericales".

Van die Suid-Afrikaanse spesies is:




</doc>
<doc id="68006" url="https://af.wikipedia.org/wiki?curid=68006" title="Dave Pepler">
Dave Pepler

David Pepler (noemnaam Dave) is 'n Suid-Afrikaanse omgewingskundige en TV-aanbieder. Hy verwerf bekendheid as aanbieder van kykNET se program "Groen", wat die eerste keer op 5 Januarie 2004 gebeeldsend is.

Pepler is op Robertson in die Wes-Kaap gebore. Hy matrikuleer aan die Hoërskool Robertson waarna hy bosbou aan Saasveld studeer. Hy ontvang later 'n M.Phil. in soölogie (dierewetenskap) van Cambridge-universiteit. Tot sy aftrede in 2005 was hy senior lektor aan die Universiteit Stellenbosch se departement van omgewingsake en ekologie. In 2007 word hy met die Stevenson Hamilton-prys vir sy buitengewone bydrae tot soölogie bekroon.

Sy boek, "Immergroen: Stories oor plante" (ISBN 9780798150934), met foto's deur Lien Botha, is in 2009 deur Human & Rousseau uitgegee. Die boek is sedertdien in Engels vertaal.



</doc>
<doc id="68007" url="https://af.wikipedia.org/wiki?curid=68007" title="Encephalartos">
Encephalartos

Encephalartos is 'n genus van broodbome wat aan die familie "Zamiaceae" behoort. Dit is die enigste genus van dié familie wat in Suid-Afrika voorkom.





</doc>
<doc id="68008" url="https://af.wikipedia.org/wiki?curid=68008" title="Strelitzia">
Strelitzia

Strelitzia is 'n plant genus wat behoort tot die familie "Strelitziaceae".






</doc>
<doc id="68009" url="https://af.wikipedia.org/wiki?curid=68009" title="Albizia">
Albizia

Albizia is 'n plant genus wat hoort tot die sub-familie "Mimosoideae" wat op sy beurt weer hoort tot die familie "Fabaceae". Hierdie genus is doringloos, vandaar die groepnaam "valsdoring", en kenmerkend is die plat, reguit peule, poeierkwasagtige blomme en dubbelveervormige blare.





</doc>
<doc id="68012" url="https://af.wikipedia.org/wiki?curid=68012" title="Tiananmen-plein">
Tiananmen-plein

Tiananmen-plein, of die Plein van Hemelse Vrede (letterlik "Plein van die Poort van Hemelse Vrede"), is 'n groot stadsplein in Sentraal-Beijing, China, wat genoem is na die Poort van Hemelse Vrede (Tiananmen), wat noord daarvan geleë is en dit van die Verbode Stad afsluit. Tiananmen-plein is die derde grootste stadsplein ter wêreld met ’n oppervlakte van 440 000 m. Die plein is kultureel belangrik, aangesien talle belangrike gebeurtenisse in die Chinese geskiedenis daar plaasgevind het.

Tiananmen, die poort tot die Keiserlike Stad (waarin die Verbode Stad geleë is), is in 1415 tydens die Ming-dinastie gebou. Met die ondergang van die Ming-dinastie het hewige gevegte tussen Li Zitsjeng en die vroeë Qing-keisers die poort beskadig (of moontlik totaal vernietig). Tiananmen-plein is in 1651 ontwerp en gebou en is teen 1950 tot vier maal die oorspronklike grootte vergroot. 

Naby die hedendaagse middelpunt van die plein het in die verlede die "Groot Ming-poort" gestaan, wat die suidelike poort tot die Keiserlike Stad was. Tydens die Qing-dinastie is dit tot "Groot Qing-poort" hernoem, en tydens die Republiek China-era tot "Poort van China". Anders as die ander poorte in Beijing, soos Tiananmen en Zhengyangmen, was dit ’n suiwer seremoniële poort met drie boë, maar geen verskansings nie. Dit het dieselfde styl as die seremoniële poorte wat in die graftombes van die Ming-dinastie ontdek is. Die poort was normaalweg gesluit, behalwe wanneer die keiser daardeur gereis het. Die volk het deur twee sypoorte aan die weste- en oostekant van vandag se plein beweeg. Vanweë hierdie omleiding het ’n besige markplek in die groot omheinde plein suid van die poort ontstaan.

Britse en Franse troepe wat Beijing in 1860 as deel van die Tweede Opiumoorlog ingeval het, het naby die poort kamp opgeslaan en dit oorweeg om die poort en die hele Verbode Stad af te brand. Hulle het uiteindelik daarteen besluit, maar het ooreengekom om eerder die keiser se Ou Somerkasteel af te brand. Die Qing-keiser het uiteindelik daartoe toegestem dat die buitelandse magte hul hoofkwartier in die gebied kon opstel. Tydens die Bokseropstand van 1900 het die beleg die kantoorkompleks geweldig beskadig en menige ministerie is afgebrand. In die ontknoping van die konflik het die gebied ’n ruimte vir die leërs en perde van die buitelandse troepe geword.

In die vroeë 1950's is die Poort van China gesloop om plek te maak vir die vergroting van die plein. In November 1958 is met ’n groot uitbreiding van Tiananmen-plein begin wat ná slegs 11 maande, in Augustus 1959, afgehandel is. Dít was volgens Mao se visie om die plein die grootste en skouspelagtigste ter wêreld te maak, en om meer as 500 000 mense te kan akkommodeer. Vir die sloping is egter verskeie huise en ander strukture gesloop. Aan die suidekant van die plein is die Monument vir die Volkshelde opgerig. Terselfdertyd, as deel van die Tien Groot Geboue wat tussen 1958 en 1959 gebou is ter herdenking van die eerste 10 jaar van die Volksrepubliek China, is die Groot Volksaal en die Rewolusionêre Museum van China (nou die Nasionale Museum van China) aan die weste- en oostekant van die plein opgerig.

In die jaar ná Mao se dood in 1976 is ’n mausoleum vir hom naby die plek van die voormalige Poort van China, aan die belangrike noord-suid-as van die plein, gebou. In samehang met hierdie projek is die plein verder vergroot om dit heeltemal reghoekig te maak en sodat dit 600 000 mense kon akkommodeer. 

In die 1990's is die Nasionale Sentrum vir die Uitvoerende Kunste (die Nasionale Groot Teater) in die nabyheid gebou, en die Nasionale Museum is uitgebrei.

Die plat uitleg van Tiananmen-plein, wat sedert sy konstruksie as ’n enorme vergaderplek gebruik is, word deur die 38 m hoë Monument van die Volkshelde en die Mausoleum van Mao Zedong oorheers. Die plein lê tussen twee enorme antieke poorte: Tiananmen in die noorde en Zhengjangmen in die suide. Aan die westekant van die plein is die Groot Volksaal. Aan die oostekant is die Nasionale Museum van China (gewy aan die Chinese geskiedenis voor 1919). Zhengjangmen-laan, wat vir parades gebruik word, lê tussen Tiananmen en die plein. Bome belyn die oos- en westekant van die plein, maar die plein self is oop, sonder enige bome of rusbanke. Dit word belig met groot lamppale waaraan videokameras geheg is. Die plein word hewig gepatroleer deur polisiemanne in uniform sowel as in gewone klere.

Tiananmen-plein was die ligging van menige geskiedkundige politieke gebeurtenis en studentebetoging. Moontlik die noemenswaardigste gebeurtenisse was die betogings tydens die 4 Mei-beweging in 1919, die proklamasie van die Volksrepubliek China deur Mao Zedong op 1 Oktober 1949, die Tiananmen-betogings van 1976 ná die dood van premier Zhou Enlai en die Tiananmen-betogings van 1989 wat tot militêre onderdrukking en die dood van talle betogers gelei het. Die Kommunistiese Party van China verbied gesprekke oor die Tiananmen-betogings.

Ander noemenswaardige gebeurtenisse sluit in die jaarlikse militêre massavertoning op elke herdenkingsdag van die 1949-proklamasie tot en met 1 Oktober 1959, die 1984- militêre parade vir die 35ste herdenking van die Volksrepubliek wat met die opkoms van Deng Xiaoping saamgeval het, militêre vertonings en parades op die 50ste herdenking van die Volksrepubliek in 1999, die Tiananmen-selfverbrandingsvoorval in 2001 en militêre vertonings en parades op die 60ste herdenking van die Volksrepubliek in 2009.

Die plein is in die middel van Beijing se middestad geleë en word maklik per openbare vervoer bereik. Lyn 1 van die Beijing-moltrein het haltes by die stasies Tiananmen-Wes en Tiananmen-Oos, onderskeidelik noordwes en noordoos van die plein. Lyn 2 se Qianmen-stasie is direk suid van die plein.

Stadsbusse 1, 4, 10, 22, 37, 37区, 52, 59, 120, 125, 126, 203, 205, 210, 728 en 802 stop noord van die plein. Busse 2, 5, 7, 9, 17, 20, 44, 48, 53, 54, 59, 110, 120, 120支, 309支, 337, 703, 726, 729, 742, 744, 744支, 803, 808, 819, 820, 821, 826, 848, 859, 922, 特2, 特4 en 特7 stop suid daarvan. 


</doc>
<doc id="68017" url="https://af.wikipedia.org/wiki?curid=68017" title="Karen Muir">
Karen Muir

Karen Muir (16 September 1952, Kimberley - 2 April 2013, Mosselbaai) was 'n Suid-Afrikaanse swemmer. In 1965 word sy die jongste persoon ooit om 'n wêreldrekord in 'n sportitem op te stel. 

Op 10 Augustus 1965 was sy 12 jaar, 10 maande en 25 dae oud toe sy die 110 treë-rugslag (tans 100 m) in 1:08.7 afgelê het in 'n nuwe wêreldrekord tydens die nasionale juniorbyeenkoms in Blackpool, Engeland. Gedurende die volgende vyf jaar stel sy 15 nuwe wêreldrekords op in die 110- en 220 treë-rugslag. Sy het titels gewen by 22 Suid-Afrikaanse byeenkomste en het ook drie Amerikaanse titels ingeoes. Sy is in 1980 opgeneem in die Internasionale Heldesaal vir Swemmers.

Weens Suid-Afrika se apartheidsbeleid kon sy nie aan enige Olimpiese Speles deelneem nie.

Na skool het sy haar as 'n dokter bekwaam en het lank in Ladysmith, KwaZulu-Natal gepraktiseer. Gedurende 2000 het sy na Kanada verhuis. 

Sy het vier kinders en een kleindogter. Gedurende 2009 is sy met borskanker gediagnoseer wat gedurende 2012 verder versprei het. Sy is op 1 April 2013 weens die borskanker dood.



</doc>
<doc id="68018" url="https://af.wikipedia.org/wiki?curid=68018" title="Bostaaibos">
Bostaaibos

Die Bostaaibos ("Searsia chirindensis") is 'n boom wat voorkom aan die suid- en ooskus van Suid-Afrika. Hierdie boom word die hoogste van die genus en groei meestal in woude maar kan ook soms as 'n struik voorkom. Die vrugte (5 mm in deursnee) is eers gelerig-pienk en word later rooi wanneer dit ryp is. Die blare is donkergroen en elke blaar bestaan uit drie blaartjies en die jong blaartjies is rooi gespikkel.




</doc>
<doc id="68068" url="https://af.wikipedia.org/wiki?curid=68068" title="NG gemeente George">
NG gemeente George

Die NG gemeente George is in 1813 gestig as die negende gemeente van die Nederduitse Gereformeerde Kerk en die agste gemeente in die teenswoordige Sinode van Wes-en-Suid-Kaapland.

Die eerste verkenners is reeds in 1667, 15 jaar ná die stigting van die verversingspos aan die Kaap, na Outeniqualand gestuur om vee van die Khoi te ruil. Die ruilhandel, waardevolle houtsoorte, weiding en die hoofweg hierlangs na die Ooste het kort voor lank nedersetters gelok en laat genl. Janssens, goewerneur van die Kaap tydens die Bataafse bewind (1803–1806) en die man na wie Jansenville in 1855 genoem is, aan die hand doen dat in Outeniqualand ’n "Europische Colonie" gestig moes word.

Op 23 April 1811 vaardig die indertydse goewerneur, graaf Caledon, ’n proklamasie uit ter stigting van ’n nuwe drosdy, naamlik George’s Drostdy, wat dan ook op dieselfde dag van Swellendam afgestig word. ’n Dorp word aangelê en deur die eerste landdros, A.G. van Kervel, uitgelê. George is so genoem ter ere van koning George III van die Verenigde Koninkryk, wat destyds die heersende monarg was. "George Town", soos dit in die beginjare bekendgestaan het, was die eerste plek wat aan die Kaap gestig is ná die Britse bewindsoorname en is al beskryf as die mees Engelse nedersetting in die hele Suid-Afrika vanweë die lowerryke ligging en die koel, nat klimaat.

Ná 1798 was die omgewing van die latere George deel van die nuwe gemeente Swellendam en ná die stigting van die drosdy, het dit aanvanklik so gebly. Van Kervel het die onderwys en godsdiens in 'n treurige toestand aangetref en op sy aanbeveling gee sir John Cradock, Caledon se opvolger as goewerneur, toestemming tot die oprigting van 'n kerk en belowe geldelike steun.

Ds. Tobias Johannes Herold is deur die goewerneur aangestel, soos destyds die geval was, as George se eerste predikant. Met sy aankoms hier tref hy nóg 'n pastorie nóg 'n kerkgebou nóg 'n kerkraad aan. Sy eerste taak was om 'n kerkraad aangestel te kry, wat destyds van owerheidsweë moes geskied. Ds. Herold neem sy intrek in April 1813 in die woning van C.F. Pohl op Sandkraal, wat as pastorie sowel as kerk moes dien. Dit duur lank tot 'n behoorlike kerkgebou opgerig kon word. In die jaar 1815 dra die goewerneur die pynlike taak aan ds. Herold op om die terdoodveroordeeldes van die Slagtersnek-rebellie op die dood voor te berei en hulle in hul laaste lewensoomblikke by te staan. Die amptelike verslag wat hy oor die verrigtinge gedoen het, bestaan vandag nog in druk.

Sandkraal was egter nie sentraal geleë nie en Van Kervel stem toe dat die "oude Posthuis" as kerk gebruik kon word. Dit was hiervoor egter ondienlik en toe word daar oorgegaan tot die bou van die nuwe, sogenaamde Cradock-kerk. Hierdie kerk is deur reën sodanig beskadig dat die Langgebou opgerig moes word wat later as buitegeboue sou dien en tans (2013) vir konferensies gebruik word.

Ds. J.S.S. Ballot volg ds. Herold op nadat die gemeente vier jaar vakant was, en onder sy leiding is die huidige kerkgebou opgerig. Hy lê die hoeksteen op 14 April 1832. Die heer C.P. Visser is saam met drie gehuurde slawemesselaars van die Kaap af per ossewa gehaal om as bouopsigter op te tree. Die fondament moes ses voet diep en vyf voet wyd gegrawe word sodat dit 'n muur van drie voet dik "met deszelfs zwaare lasten" sou kon dra. Weens 'n gebrek aan fondse was die bouwerk 'n geloofsdaad, maar ná 12 jaar kon die kerk eindelik ingewy word op 9 Oktober 1842, wat dit een van die oudste NG kerke maak wat vandag nog as sodanig gebruik word.

Die boumateriaal het uit 1 800 wavragte fondament-, stoep – en platklip en 1 896 756 bakstene bestaan. Bakstene wat deur die gemeente self in sy eie steenoonde gebrand is, is nie bygereken nie. Die ontsaglike hoeveelheid geelhout (die hele plafon, die pilare onder die galerye en die panele van die galerye bestaan daaruit) en stinkhout wat gebruik is, is uit die plaaslike woude afkomstig en groot hoeveelhede het ook van Knysna en Plettenbergbaai gekom.

Die deur van die hoofingang is van kiaathout en is per ossewa van Kaapstad na George vervoer. Die preekstoel, wat deur ene Heyns ontwerp en binne 'n jaar deur hom voltooi is, is uit plaaslike stinkhout vervaardig en het destyds R400 gekos. Riet vir die oorspronklike rietdak en kalk vir die pleisterwerk was uit die distrik Riversdal afkomstig.

In 1905 ervaar die gemeente 'n terugslag toe die toring ineenstort, toevallig drie jaar voordat die NG kerk op Uniondale, 'n dogtergemeente van George, se toring in 1908 platgetrek en herbou is omdat dit 'n gevaarlike bars vertoon het. George se NG kerktoring is net die jaar daarna herbou volgens die plan van die argitek Folkert Wilko Hesse. Reeds op 13 September 1879 is die orrel ingewy en in 1919 is die gebou van elektriese ligte voorsien.

Ná 35 jaar diens tree ds. Ballot af en word agtereenvolgens deur di. C.F.J. Muller, Z.J. de Beer, D.J.J. Rossouw, Beyers (wat baie vir die onderwys beteken het), J.A. Hurter, P.P. van der Merwe, G.J. Lötter, J.S. Klopper, D.F. du Toit, J.G. Lochner, H.F. Heymann en C.W.I. Pistorius opgevolg.

In chronologiese volgorde is die gemeentes wat van 1851 tot 1951 van George afgestig het: Knysna, Oudtshoorn, Uniondale, Herold (genoem na ds. Herold), Groot-Brakrivier, Die Vleie, Outeniqualand, George-Suid en Blanco.





</doc>
<doc id="68069" url="https://af.wikipedia.org/wiki?curid=68069" title="Plagiaat">
Plagiaat

Plagiaat, ook bekend as letterdiefstal, is die kopiëring van 'n ander persoon se idees, woorde of skrywes en dan voor te gee dat dit die persoon se eie werk is. Dit kan moontlik gepaardgaan met die oortreding van kopieregwette, hoewel dit nie altyd die geval is nie. Die pleeg van plagiaat is dus meestal onwettig en ook hoogs oneties. 

As 'n ander persoon se werk gebruik word moet dit in aanhalingstekens geplaas word of in jou eie woorde oorgeskryf word. Daarnaas moet die bron vermeld word deur die oorspronklike outeur krediet te gee. Indien teks oorgeskryf word, moet daar gelet word om nie die oorspronklike outeur se woorde te verdraai nie.

Studente wat plagiaat pleeg word gewoonlik geskors, en joernaliste wat plagiaat pleeg, word meestal summier afgedank. As kopieregwette oortree word dan dit selfs ernstiger nagevolge hê. Die oortreder kan krimineel aangekla word of 'n siviele eis kan teen so 'n persoon ingestel word.

Digitale plagiaat is veral algemeen omdat teks en beelde maklik geknip en geplak kan word. So kan die oortreder sinne of frases vanuit webtuistes gebruik om 'n "eie werk" saam te stel. Verskeie algoritmes en webwerwe is beskikbaar om digitale plagiaat op te spoor en sodoende die probleem die hoof te bied. Voorbeelde van sulke webtuistes is "Plagiarism.org" en "Turnitin.com".



</doc>
<doc id="68073" url="https://af.wikipedia.org/wiki?curid=68073" title="Notsung">
Notsung

Die Notsung ("Halleria lucida") is 'n klein boompie wat langs die kus en Oos-Kaap, KwaZulu-Natal, Gauteng, Noordwes, Limpopo en Mpumalanga voorkom.




</doc>
<doc id="68074" url="https://af.wikipedia.org/wiki?curid=68074" title="The New York Times">
The New York Times

The New York Times (NYT) is 'n Engelstalige Amerikaanse dagblad wat in 1851 in New York Stad gestig is en sedertdien ononderbroke in daardie stad gepubliseer word. "The New York Times" het 108 Pulitzer-pryse gewen, meer as enige ander nuusorganisasie. Die dagblad se webwerf is die gewildste koerantwebwerf in Amerika, met meer as 30 miljoen unieke besoekers per maand.

Alhoewel die gedrukte weergawe van die koerant die grootste plaaslike metropolitaanse koerant in die Verenigde State is, is dit algeheel die derde grootste koerant, na "The Wall Street Journal" en "USA Today", en weekdagsirkulasie het sedert 1990, soos met die meeste ander koerante, tot minder as 'n miljoen eksemplare per dag gedaal. Die "New York Times" se bynaam is "the Old Gray Lady", en word lank reeds binne die industrie as 'n nasionale "koerant van oorkonde geag. Die koerant word deur The New York Times Company besit, wat ook agttien ander koerante, insluitende die "International Herald Tribune" en "The Boston Globe", uitgee. Die maatskappy se voorsitter is Arthur Ochs Sulzberger jr., wie se familie die koerant sedert 1896 beheer.

Die koerant se leuse, wat in die boonste linkerhoek van die voorblad gedruk word, is "All the News That's Fit to Print" (Engels, "Al die nuus wat geskik is om gedruk te word"). Die "New York Times"-webwerf (NYTimes.com) se leuse is "All the News That's Fit to Click" ("Al die nuus wat geskik is om op geklik te word"). Die koerant word in afdelings verdeel: nuus, opinie, besigheid, kuns, wetenskap, sport, mode, huis, en funksies ("features"). Die "New York Times" het by die agtkolomformaat gebly nadat die meeste koerante na ses kolomme oorgeskakel het, en dit was een van die laaste koerante om kleurfotografie in gebruik te neem.

Aanlyn inhoud is beskikbaar deur 'n gemeterde betaalmuur, wat in 2011 opgerig is. 'n Besoeker kan maandeliks tien artikels gratis lees, en moet dan 'n abonnement aangaan om meer artikels te lees. Wanneer die betaalmuur verskyn, kan gebruikers egter eenvoudig die deel van die webadres wat na .html kom, skrap, en die bladsy herlaai om die volle artikel te sien. Daar bestaan ook mobiele toepassings om inhoud vanaf mobiele toestelle te bereik, soos Android-toestelle en Apple se iOS-platform.



</doc>
<doc id="68077" url="https://af.wikipedia.org/wiki?curid=68077" title="Bram Stoker">
Bram Stoker

Abraham "Bram" Stoker (* 8 November 1847; † 20 April 1912) was 'n Ierse skrywer wat vandag veral vir sy Gotiese roman "Dracula" (gepubliseer in 1897) bekend staan. In sy lewenstyd het hy bekendheid verwerf as die persoonlike assistent van die akteur Henry Irving en as sakebestuurder van die "Lyceum Theatre" waarvan Irving die eienaar was.

Bram Stoker is gebore as die seun van Abraham Stoker (1799–1876), 'n boorling van Dublin, en Charlotte Mathilda Blake Thornley (1818–1901), afkomstig van Ballyshannon, graafskap Donegal. Hy was die derde van sewe kinders wat vir die egpaar gebore is. Abraham en Charlotte was lede van die Kerk van Ierland se gemeente in die parogie Clontarf en het saam met hul kinders kerkdienste in die parogiekerk bygewoon. Al hul kinders is hier gedoop.

Stoker was bedlêend tot op die ouderdom van sewe. Hy het volledig genees toe hy sy skoolloopbaan begin het. Later sou Stoker oor hierdie lewensperiode skryf: "Ek was nadenkend van nature, en die lang tyd van siekte het my die geleentheid gegun om gedagtes te prikkel wat in latere jare geblyk het om op hulle manier vrugbaar te wees." Hy het sy opleiding by 'n privaat skool ontvang wat deur eerwaarde William Woods bestuur is.

Ná sy genesing, wat deur dokters as wonderlik en raaiselagtig beskryf is, het hy geen verdere gesondheidsprobleme ontwikkel nie en by die Trinity-kollege te Dublin, wat hy tussen 1864 en 1870 bygewoon het, as atleet uitgeblink. Hy het met lof in wiskunde gegradueer. Hy was ouditeur van die Trinity-kollege se geskiedkundige vereniging en voorsitter van die wysgerige vereniging, waar hy sy eerste verhandeling oor "Sensasionalisme in fiksie en die samelewing" geskryf het.

Danksy die invloed van 'n vriend, Dr. Maunsell, het Stoker in sy studentetyd in toneelkuns begin belangstel en is as die teaterkritikus van die dagblad "Dublin Evening Mail" aangestel – 'n koerant waarvan Joseph Sheridan Le Fanu, 'n skrywer van Gotiese romans, die mede-eienaar was. Toneelkritici het destyds min erkenning geniet, maar desondanks het Stoker se resensies vanweë hul gehalte belangstelling gewek.

In Desember 1876 het Stoker Henry Irving se "Hamlet" aangeprys wat in die "Theatre Royal" te Dublin opgevoer is. Irving het Stoker vir middagete na sy hotel uitgenooi, en die twee het vriende geword.

Stoker het daarnaas verhale geskryf waarvan "The Crystal Cup" in 1872 deur die "London Society" gepubliseer is. Vervolgens het "The Chain of Destiny" in vier dele in "The Shamrock" verskyn. In 1876, toe hy as amptenaar in Dublin werksaam was, het Stoker met "The Duties of Clerks of Petty Sessions in Ireland" 'n nie-fiksieboek geskryf wat drie jaar later gepubliseer is en steeds as 'n standaardwerk beskou word. As kunsliefhebber het Stoker in 1874 die "Dublin Sketching Club" gestig.

In 1878 het Stoker met 'n vroeëre buurvrou uit Clontarf, Florence Balcombe getrou, die dogter van luitenant-kolonel James Balcombe. Oscar Wilde was 'n vroeëre vryer van hierdie mooi vrou. Stoker en Wilde was kennisse sedert hul studentedae, en Stoker het Wilde gedurende sy ampstermyn as president van die universiteit se "Philosophical Society" vir lidmaatskap aanbeveel. Wilde was ontsteld oor Florence se besluit, maar Stoker het sy verhouding met Wilde later herstel en hom ná sy val op die Europese vasteland besoek.

Die stokers het hulle in Chelsea, Londen gevestig waar Stoker as waarnemende bestuurder en later as sakebestuurder van Irving se "Lyceum Theatre" aangestel is – 'n pos wat hy 27 jaar lank sou beklee. Op 31 Desember 1879 is Bram en Florence se enigste kind gebore, 'n seun wat as Irving Noel Thornley Stoker gedoop is. Die samewerking met Irving was vir Stoker van groot belang, en hy het sodoende toegang tot Londen se hoër kringe gekry en kennis gemaak met James Abbott McNeill Whistler en Sir Arthur Conan Doyle, 'n verre verwant van hom.

Sy werk vir Irving, die bekendste akteur van sy tyd, en sy aanstelling as bestuurder van een van die suksesvolste teaters in Londen het van Stoker 'n belangrike persoon, maar ook 'n besige man gemaak. Stoker was volledig aan Irving toegewy en het hom vereer, soos uit sy herinneringe blyk. In Londen het Stoker ook 'n kennis en noue vriend van Hall Chaine geword aan wie hy later sy roman "Dracula" sou wy.

Irving het Stoker op sy toere deur die wêreld saamgeneem, alhoewel hy nooit 'n besoek aan Oos-Europa gebring het nie – die streek waar sy bekendste roman afspeel. Hy het veral die reise na die Verenigde State geniet waar Irving gewild was. Saam met die akteur is hy twee keer na die Withuis genooi en het kennis gemaak met die presidente William McKinley en Theodore Roosevelt. Twee van Stoker se romans speel in die VSA af, met Amerikaanse karakters waarvan Quincey Morris die bekendste geword het. Hy het daarnaas kennis gemaak met een van sy literêre idole, Walt Whitman.

Terwyl Stoker as bestuurder vir Irving en sekretaris en direkteur van die Londense "Lyceum Theatre" werksaam was, het hy begin om romans te skryf. Die eerste werk in 'n reeks werke was "The Snake's Pass" wat in 1890 gepubliseer is. Sewe jaar later het "Dracula" verskyn. In hierdie periode was Stoker 'n lid van die Londense "Daily Telegraph" se literêre span, en ander fiksie, wat uit sy pen gekom het, het die gruwelromans "The Lady of the Shroud" (1909) en "The Lair of the White Woman" (1911) ingesluit. Ná Irving se afsterwe het Stoker in 1906 'n biografie van die groot akteur gepubliseer, wat groot aanklank by die publiek gevind het, en toneelopvoerings by die "Prince of Wales Theatre" bestuur.

Stoker het enkele jare lank navorsing oor Europese volksverhale en vampier-mitologie gedoen voordat hy met die skryfwerk vir "Dracula" begin het. Hierdie werk is in die vorm van 'n briefroman geskryf en behels 'n versameling realistiese, maar nogtans volledig fiktiewe dagboekinskrywings, telegramme, briewe, skeepslogboeke en uittreksels uit koerantberigte, wat die spanningslyn van die storie met gedetailleerde en lewensgetroue beskrywings versterk – 'n vermoë wat Stoker in sy tyd as verslaggewer vir dagblaaie ontwikkel het.

Toe dit verskyn het, is "Dracula" as 'n "padlangse gruwelroman" bestempel wat op verbeelde bonatuurlike wesens berus. "Dit het literêre
vorm aan 'n universele fantasie gegee... en 'n deel van die volkskultuur geword."

Volgens die "Encyclopedia of World Biography" word Stoker se verhale tans by literêre kategorieë soos "gruwelfiksie", "geromantiseerde Gotiese" verhale en "melodramas" gereken. Hulle word saam met ander "gewilde fiksie-werke" soos byvoorbeeld Mary Shelley se "Frankenstein" geklassifiseer – 'n werk wat volgens die geskiedkundige Jules Zanger eweneens gebruik maak van 'n bepaalde stylvorm om 'n lewensgetroue beskrywing van die gebeure te lewer – dié van 'n verskeidenheid verhalers wat dieselfde storie vanuit verskillende perspektiewe vertel. Hierdie verhaaltrant laat die leser dink dat "hulle nie almal kan lieg nie".

Die oorspronklike manuskrip van "Dracula" met 541 bladsye is as verlore geag totdat dit in die 1980's in 'n skuur in Noordwes-Pennsilvanië herontdek is. Hierdie getikte ontwerp, waaraan baie wysigings aangebring is, het op die titelblad die handgeskrewe opmerking "THE UN-DEAD" gedra. Onderaan word die skrywer se naam as Bram Stoker gegee. Soos die skrywer Robert Latham opmerk, is "die titel van die bekendste gruwelroman, wat ooit gepubliseer is, op die laaste minuut gewysig." Die manuskrip is tans in besit van 'n privaat kunsversamelaar, Paul Allen.

Stoker het die inspirasies vir sy verhaal naas Whitby moontlik ook tydens besoeke aan die Slains-kasteel in Aberdeenshire, Skotland en die kripte van St. Michan's-kerk in Dublin, asook in Joseph Sheridan Le Fanu se novelle "Carmilla" gevind.

Die oorspronklike notas, wat Stoker tydens sy navorsing gemaak het, word in die "Rosenbach Museum and Library" in Philadelphia, Pennsilvanië bewaar. 'n Faksimile van hierdie notas is in 1998 deur Elizabeth Miller en Robert Eighteen-Bisang gemaak.

Alhoewel "Dracula" uiteindelik ook 'n kommersiële sukses was, kon Stoker nie meer die vrugte daarvan pluk nie. Ná 'n aantal beroertes is Stoker op 20 April 1912 in 26 St George's Square oorlede. Die skrywer, wat hier in beskeie omstandighede gewoon het, is moontlik van fisieke uitputting dood, alhoewel sommige biograwe die oorsaak van sy afsterwe aan tersiêre sifilis toegeskryf het. Stoker se sterflike oorskot is veras en sy as in 'n sierurn in die Golders Green-krematorium begrawe. Ná Irving Noel Stoker se afsterwe in 1961 is ook sy as by daardie urn gevoeg.

Die oorspronklike plan was om die as van sy ouers saam te begrawe, maar Florence Stoker se as is ná haar afsterwe in die "Gardens of Rest" verstrooi. Om vandalisme te voorkom, mag besoekers die kamer, waarin Stoker se sterflike oorskot bewaar word, slegs onder toesig en begeleiding van krematorium-personeel betree.

Stoker is as 'n Protestant in die Kerk van Ierland grootgemaak en was 'n oortuigde aanhanger van die Liberale Party. Hy het baie belang gestel in die politieke gebeure in Ierland en het homself as 'n "filosofiese aanhanger van Ierse selfregering" (""philosophical home ruler"") beskryf. Hy was ten gunste van 'n vreedsame politieke skikking in die land om selfregering ("Home Rule") te verwesenlik, maar as 'n vurige monargis was hy ook daarvan oortuig dat Ierland 'n deel van die Britse Ryk moes bly wat hy as mag van die goede beskou het. Stoker was 'n groot bewonderaar van die Britse premier William Ewart Gladstone, wat hy persoonlik geken het, en sy planne vir Ierland.

Hy het groot belangstelling vir wetenskap en geneeskunde getoon en aan vooruitgang geglo. Sommige van sy romans soos byvoorbeeld "The Lady of the Shroud" (1909) kan as 'n soort vroeë wetenskapsfiksie beskou word.

Daarnaas het ook okkultisme belangstelling by die skrywer gewek, alhoewel hy bewus was van die gevaar wat okkultiese bedrog ingehou het en geglo het dat bygeloof deur wetenskaplike kennis vervang moes word. Teen die middel van die 1890's was daar gerugte dat Stoker tot die "Hermetic Order of the Golden Dawn" toegetree sou het, alhoewel hierdie bewering nie deur bewyse gestaaf kan word nie. Een van Stoker se hegte vriende was J.W. Brodie-Innis, 'n leidende persoonlikheid in die Orde, en dit was Stoker wat Pamela Coleman Smith, wat onder meer met haar Tarot-illustrasies bekendheid verwerf het, as kunstenares by die "Lyceum Theatre" aangestel het.

'n Bundel met kortverhale, "Dracula's Guest and Other Weird Stories", is in 1914 deur Stoker se weduwee Florence gepubliseer. Die eerste verfilming van die meesterwerk "Dracula", "Nosferatu" onder regie van Friedrich Wilhelm Murnau, het in 1922 in rolprentteaters gedraai. Die maak van die rolprent, waarin Max Schreck die hoofrol as "Graaf Orlok" vertolk het, is egter nie vooraf deur Florence Stoker gemagtig nie, en sy het ook geen tantième van die Duitse vervaardigers ontvang nie. Ná 'n hofsaak, wat deur prokureurs van die "British Incorporated Society of Authors" namens Florence Stoker enkele jare lank gevoer en in Julie 1925 ten gunste van haar besleg is, moes alle negatiewe en kopieë van die rolprent vernietig word.

Nogtans het enkele kopieë van "Nosferatu" bewaar gebly sodat die rolprent een van die bekendste verfilmings van "Dracula" geword het. Die eerste gemagtigde verfilming van die roman, "Universal Studios" se "Dracula" onder regie van Tod Browning, het egter eers sowat 'n dekade later in 1931 verskyn. Bela Lugosi het die hoofrol vertolk.

Vanweë die slegte ervarings met die kopiereg op "Dracula" het die Kanadese skrywer Dacre Stoker, 'n agterneef van Bram Stoker, met die aansporing van die draaiboekskrywer Ian Holt besluit om "'n vervolgroman te skryf wat die naam Stoker dra" om "die kreatiewe gesag oor" die oorspronklike roman te herstel.

In 2009 het Dacre Stoker en Ian Holt "Dracula: The Un-Dead" gepubliseer. Volgens die skrywers berus die werk op Stoker se eie handgeskrewe notas ten opsigte van karakters en storielyne wat vir die oorspronklike uitgawe geskrap is, naas hul eie navorsing vir die opvolgroman. Dit was Dacre Stoker se debuutwerk as romanskrywer.

In die lente van 2012 het Dacre Stoker in samewerking met professor Elizabeth Miller Bram Stoker se "verlore" Dublin-dagboek aan die publiek bekend gestel. Die joernaal was in besit van Stoker se kleinseun Noel Dobbs. Stoker se dagboekinskrywings gooi lig op Stoker se lewe voor sy tyd in Londen. 'n Aanmerking oor 'n seun, wat vlieë in 'n bottel vang, gee moontlik 'n aanduiding oor die latere ontwikkeling van "Renfield", een van die karakters in "Dracula".









</doc>
<doc id="68082" url="https://af.wikipedia.org/wiki?curid=68082" title="Rani Lakshmibai">
Rani Lakshmibai

Lakshmibai (Marathi: लक्ष्मीबाई, Lakṣmībāī; 19 November 1828 - 18 Junie 1858) gebore as Manikarnika, was die Rani (koningin) van die Maratha-regeerde Staat van Jhansi, wat in die noord-sentrale deel van Indië geleë is. Sy was die Rani van Jhansi, 'n leier van die Indiese opstand van 1857 en 'n ​​simbool van weerstand teen die heerskappy van die Britse Oos-Indiese Kompanjie op die Indiese subkontinent.

Na die Rajah (Koning) van Jhansi, Gangadhar Rao se dood, wou die Britte die staat van Jhansi van die Huis van Maratha annekseer, om die rede het die Rani van Jhansi 'n weerstandbeweging teen die Britse Oos-Indiese Kompanjie begin.




</doc>
<doc id="68088" url="https://af.wikipedia.org/wiki?curid=68088" title="Asiel">
Asiel

Asiel, asielreg of politieke asiel, van die Grieks ἄσυλον, is die antieke juridiese idee dat 'n persoon wat vir politieke opinies of religieuse oortuigings in sy of haar eie land vervolg word, deur 'n ander soewereine gesag, 'n andermanse land, of kerklikse toevlugsoord (soos in die middeleeuse tye) beskerm kan word. Hierdie reg is gewortel in 'n eeue-oue Westerse tradisie, wat reeds deur die Grieke erken is, alhoewel die Egiptenare en die Hebreërs 'n soortgelyke konsep gehad het.


</doc>
<doc id="68099" url="https://af.wikipedia.org/wiki?curid=68099" title="Sjiao Hong-Ren">
Sjiao Hong-Ren

Sjiao Hong-Ren (Tradisionele Sjinees: 蕭閎仁, Vereenvoudigde Sjinees: 萧闳仁, pinyin: Xiāo Hóng Rén, gebore 24 Augustus 1984) is 'n Taiwannese sanger. Hy het op die ouderdom van 11 bekendheid in Taiwan verwerf toe hy 'n gewilde sangkompetisie gewen het. Hy het in 2008 met sy selfgetitelde album, "蕭閎仁" ("Sjiao Hong-Ren"), wat deur Sony BMG Music Entertainment (TW) uitgegee is, gedebuteer. Sedertdien stel hy twee verdere albums vry; die nuutste een is op 31 Desember 2012 vrygestel en heet "蕭閎仁第三張創作專輯" ("Sjiao Hong-Ren Derde Kreatiewe Album").


</doc>
<doc id="68118" url="https://af.wikipedia.org/wiki?curid=68118" title="Strandvlugbal">
Strandvlugbal

Strandvlugbal is 'n variant van die saalsport vlugbal.

Strandvlugbal word op sand, dikwels op strande langs die see, gespeel. Die belangrikste verskil ten opsigte van saalvlugbal is dat die spanne kleiner is. Tydens internasionale wedstryde het elke span twee spanlede, maar op laer vlak kan 'n span uit drie of vier lede bestaan.

Van die spelreëls wat van normale saalvlugbal verskil, sluit in:

Feite:

Tegniek:

Spelreëls:

In 1996 het strandvlugbal 'n Olimpiese sport geword. Sedert 1997 organiseer die FIVB elke twee jaar 'n Strandvlugbal Wêreldkampioenskap.



</doc>
<doc id="68119" url="https://af.wikipedia.org/wiki?curid=68119" title="Kneukel">
Kneukel

'n Kneukel is die uitstaande dorsale oppervlak van die vinger- of voetgewrig. Kneukels is twee bene wat bymekaar kom om 'n buigpunt te vorm. Kneukels staan gewoonlik uit en is duidelik sigbaar as die hand in 'n vuis toegevou word.

Hoorbare krake vanaf kneukels word veroorsaak deur die sinoviale vloeistof wat die vakuum wat deur die beweging veroorsaak word vul.


</doc>
<doc id="68120" url="https://af.wikipedia.org/wiki?curid=68120" title="Dorsaal">
Dorsaal

Dorsaal is 'n term in anatomie wat rugkant beteken. Dit is van die Latynse woord "dorsum", wat rug beteken afgelei.

'n Dorsale liggaamsdeel lê aan die rugkant, of agterkant van die liggaam, as die liggaam in sy standaard anatomiese posisie gehou word. Die teenoorgestelde ligging is ventraal.



</doc>
<doc id="68121" url="https://af.wikipedia.org/wiki?curid=68121" title="Ventraal">
Ventraal

Ventraal is 'n term in anatomie wat maagkant beteken. Dit is van die Latynse woord "venter", wat buik beteken, afgelei.

'n Ventrale liggaamsdeel lê aan die maagkant, of voorkant van die liggaam, as die liggaam in sy standaard anatomiese posisie gehou word. Die teenoorgestelde ligging is dorsaal.



</doc>
<doc id="68122" url="https://af.wikipedia.org/wiki?curid=68122" title="CSS">
CSS

CSS (Engelse afkorting vir "Cascading Style Sheets") is 'n maklike manier om die voorkoms van HTML- en XHTML-webblaaie te verander. CSS is deur die W3C ontwerp, en word deur die meeste moderne webblaaiers ondersteun. Die huidige weergawe van CSS is CSS2. Daar word tans aan CSS weergawe 3 gewerk. Dit sal nuwe eienskappe soos codice_1 insluit.

Een van die voordele van CSS is dat webblaaie vertoon en verstaan kan word, selfs al is die CSS-kode stukkend of nie meer beskikbaar nie.

CSS-kode word gewoonlik in lêers met 'n .css uitbreiding gestoor.

Om al die paragrawe op 'n bladsy blou en 20% groter as normale teks te maak, kan die volgende CSS-kode toegepas word:



</doc>
<doc id="68124" url="https://af.wikipedia.org/wiki?curid=68124" title="W3C">
W3C

Die W3C (Engelse afkorting vir "World Wide Web Consortium") is 'n organisasie wat in 2004 deur Sir Tim Berners-Lee gestig is om die ontwikkeling van die web (die WWW of W3) voort te sit. Hulle lê ook standaarde vir web-gebaseerde tale neer en probeer om hulle te verbeter. 

Van die standaarde waarna hulle omsien sluit in:

Teen 2 April 2010 het die W3C 328 lede gehad.



</doc>
<doc id="68127" url="https://af.wikipedia.org/wiki?curid=68127" title="XHTML">
XHTML

XHTML (Engelse afkorting vir eXtensible HyperText Markup Language) is 'n taal wat die struktuur van dokumente spesifiseer. XHTML word veral vir die stoor en oordrag van webblaaie op die Wêreldwye Web gebruik.

HTML is voor die koms van HTML5 op die SGML-standaard gebaseer. XHTML kan dieselfde inligting as HTML enkodeer, maar is op die strenger XML-standaard gebasser. As gevolg van die lakse aard van HTML, was daar onduidelikheid en inkonsekwenthede rakende die hantering van foute in 'n HTML-dokument. XHTML was 'n poging om hierdie die hoof te bied, en om sommige van die voordele van XML-tegnologieë te ontsluit vir die web. Voorbeelde van voordele wat spruit uit die gebruik van XML sluit in:

Met die koms van HTML5 is 'n klomp van die onduidelikhede in die ontleding van HTML-dokumente egter duideliker gespesifiseer.

Sommige verskille word hier uitgebeeld:

In XML (en gevolglik XHTML) moet alle etikette gesluit word. Die HTML-kode vir 'n lynbreuk ("line break") is:

<br>
Die regte XHTML-kode is:

<br />
Verduideliking: Die lynbreuk-etiket in die HTML-voorbeeld is nie afgesluit nie. Die reël in XHTML is dat etikette wat nie afgesluit word nie hulself moet afsluit. Hierdie etikette word leë etikette genoem. Nog 'n leë etiket is <hr /> wat 'n horisontale lyn vertoon.

Verder is XML (en gevolglik XHTML) kassensitief, d.w.s. dat die gebruik van hoofletters en kleinletters by etikette en attribute nie uitruilbaar is nie.

Sommige attribute in HTML kan afgekort word sonder dat 'n waarde gespesifiseer word. Só word 'n verstekwaarde toegeken. In HTML kan hierdie kode dui op 'n inskrywing in 'n keuselys wat die verstekkeuse is:

<option selected>
In XHTML moet die attribuutwaarde eksplisiet gespesifiseer word:

<option selected="selected">




</doc>
<doc id="68129" url="https://af.wikipedia.org/wiki?curid=68129" title="JQuery">
JQuery

jQuery is 'n vrye JavaScript-raamwerk wat webtuistes meer dinamiese en interaktief help maak. Dit kan gebruik word om veranderinge aan die DOM en CSS aan te bring en met die webbediener te kommunikeer (ook bekend as AJAX).

Die ontwikkeling van jQuery is deur John Resig begin. Dit word onder die MIT-lisensie en die GNU Algemene Publieke Lisensie vrygestel.

Enkele weergawes met verystellingsdatums:


</doc>
<doc id="68132" url="https://af.wikipedia.org/wiki?curid=68132" title="Tradisionele Chinese karakters">
Tradisionele Chinese karakters

Tradisionele Chinese karakters (tradisionele Chinees: 繁體字, vereenvoudigde Chinees: 繁体字, pinyin: Fántǐzì) is daardie Chinese karakters in enige karakterversameling wat nie die nuut geskape karakters of karaktervervangings wat na 1946 uitgevoer is, bevat nie. Oor die algemeen verwys hierdie beskrywing na die gestandardiseerde karakterversamelings van Taiwan, van Hongkong, en van die Kangsji-woordeboek. Die moderne fatsoene van die tradisionele Chinese karakters het die eerste met die opkoms van die klerklike skrif tydens die Han-dinastie verskyn en is sedert die 5de eeu en deur die Suidelike en Noordelike Dinasties min of meer onveranderd. Die retroniem "tradisionele Chinees" word gebruik om die tradisionele karakters van die Vereenvoudigde Chinese karakters, 'n gestandardiseerde karakterversameling wat deur die regering van die Volksrepubliek China tydens die 1950's op die Chinese Vasteland ingevoer is, te onderskei. Tradisionele Chinese karakters word vandag in Taiwan (Republiek China), Hongkong, Macau, en Kwangtsjou gebruik, alhoewel die aantal gedrukte materiaal in vereenvoudige karakters in Australië, die VSA, en Kanada aan die groei is om in die behoeftes van die al groterwordende Chinese Vastelandse diaspora te voldoen. 'n Groot aantal oorsese Chinese aanlynkoerante laat gebruikers toe om tussen beide karakterversamelings te kies (byvoorbeeld die Chinese weergawe van "The New York Times"). Vereenvoudige Chinese karakters word in die Chinese Vasteland, Singapoer en Maleisië se amptelike publikasies gebruik. Daar heers steeds debat oor die gebruik van tradisionele en vereenvoudige Chinese karakters onder Chinese gemeenskappe.



</doc>
<doc id="68138" url="https://af.wikipedia.org/wiki?curid=68138" title="XSL">
XSL

XSL (Engelse afkorting vir "Extensible Stylesheet Language") is 'n formele taal waarin beskryf word hoe XML-dokumente geformatteer moet word.

Die taal bestaan uit twee dele:


Hoewel daar al heelwat ondersteuning in toepassings (soos weblesers) vir XSLT is, was daar teen 2004 nog min ondersteuning vir XSL-FO, en as daar wel ondersteuning voor is, is dit dikwels nie vir die volledige standaard nie.

Die "XML Path"-taal (XPath) word in XSL gebruik om te beskryf hoe elemente van 'n XML-dokument bereik kan word.


</doc>
<doc id="68140" url="https://af.wikipedia.org/wiki?curid=68140" title="Poort van Hemelse Vrede">
Poort van Hemelse Vrede

Die Poort van Hemelse Vrede, of Tiananmen (letterlik "Tianan-poort"), is ’n monument in Beijing, die hoofstad van die Volksrepubliek China. Dit word algemeen as ’n nasionale simbool beskou. Dit is in 1420 tydens die Ming-dinastie gebou en word soms verkeerdelik die vooringang tot die Verbode Stad genoem. Laasgenoemde is egter die Middagpoort, terwyl Tiananmen die ingang tot die Keiserlike Stad was, waarbinne die Verbode Stad geleë was. Die Poort van Hemelse Vrede is noord van Tiananmen-plein geleë.

Die poort se oorspronklike naam was Chengtianmen (vereenvoudigde Sjinees: 承天门, tradisionele Sjinees: 承天門, pinyin: Chéngtiānmén), wat "Poort van die Aanvaarding van die Hemelse Mandaat" beteken, en is menigmaal vernietig en weer gebou. Die oorspronklike konstruksie is in 1420 gebou en is geskoei op die poort van ’n keiserlike gebou in Nanjing wat dieselfde naam gehad het. 

In Julie 1457 het weerlig die poort getref, waarna dit tot op die grond afgebrand het. In 1465 keiser Chenghua opdrag aan Zi Gui, die minister van ingenieurswese, gegee om die poort weer te bou, en die ontwerp is verander van die oorspronklike paifang-vorm in die poorthuisvorm wat vandag te sien is. In die oorlog aan die einde van die Ming-dinastie het die poort weer in die slag gebly toe dit in 1644 deur rebelle, gelei deur Li Zitsjeng, afgebrand is. Ná die stigting van die Qing-dinastie en die Mantsjoes se verowering van China is in 1645 begin met die herbou van die poort, en dit het sy huidige naam gekry nadat dit in 1651 voltooi is. Tiananmen is tussen 1969 en 1970 weer eens herbou omdat dit in die vorige 300 jaar geweldig agteruitgegaan het, deels te wyte aan hewige gebruik tydens die 1950's en 1960's. Aangesien die poort ’n nasionale simbool is, het die destydse premier, Zhou Enlai, opdrag gegee dat die herbouing in die geheim plaasvind. Die hele poort is agter steierwerk weggesteek, en die projek is amptelik ’n "opknapping" genoem. Met die herbouing is probeer om die poort se uitwendige voorkoms onveranderd te laat, terwyl dit die gebou meer bestand teen aardbewings maak en dit van moderne geriewe soos ’n hysbak, watertoevoer en ’n verhittingstelsel voorsien.

Die Chinese naam van die poort, 天安門, bestaan uit die Chinese karakters vir onderskeidelik "hemel", "vrede" en "poort", en daarom word dit konvensioneel as "Poort van Hemelse Vrede" vertaal. Hierdie vertaling is egter ietwat misleidend, aangesien die veel langer Chinese naam afgelei is van "die ontvangs van die hemelse mandaat, en die stabilisering van die dinastie" (受命于天，安邦治國). Die Mantsjoe transliterasie, "Abkai elhe obure duka", is nader aan die oorspronklike betekenis en kan letterlik vertaal word as "Poort van Hemelse Vredemaking". Die poort het ’n eweknie aan die noordekant van die Keiserlike Stad, 地安门 (pinyin: Dì'ānmén, Mantsjoe: Na i elhe obure duka), wat rofweg as "Poort van Aardse Vredemaking" vertaal kan word.

Die poort is 66 m lank, 37 m wyd en 32 m hoog. Net soos ander amptelike geboue van die ryk het dit unieke keiserlike dakversierings. Twee leeus staan voor die poort en nog twee staan wag voor die brûe. In die Chinese kultuur beskerm leeus mense van bose geeste.

Twee klippilare, wat as "huabiao" bekend staan, het elk ’n dier ("hou") bo-op en staan voor die poort. Oorspronklik was die doel van sulke voorwerpe om die volk toe te laat om hul griewe te lug deur petisies te skryf en dit aan die pilare te plak. Die pilare voor die Keiserlike Stad was egter bloot vir versiering en het ten doel gehad om die majesteit van die keiserlike regering te simboliseer.

Die westelike en oostelike muur het groot plakkate: Die linkerkantste een lui "Lank leef die Volksrepubliek China" (中华人民共和国万岁, pinyin: Zhōnghuá rénmín gònghéguó wànsuì) en die regterkantste een "Lank leef die groot eendrag van die wêreld se volke" (世界人民大团结万岁, pinyin: Shìjiè rénmín dà tuánjié wànsuì). Albei plakkate, wat eens in tradisionele Chinese karakters geskryf is, is in 1964 in vereenvoudigde Chinese karakters verander. Die woorde het belangrike simboliese waarde, aangesien die frase vir "lank leef", nes die Keiserlike Stad self, tradisioneel vir die keiser uitgehou is, maar vandag ook aan die algemene volk beskikbaar is.

Die paradepaviljoen op die voorgrond word op Internasionale Arbeidersdag (1 Mei) en op die Nasionale Dag van die Volksrepubliek van China (1 Oktober) gebruik.

Voor die paviljoen is die paleis se grag, wat steeds met water gevul is maar vandag dekoratiewe beligte fonteine bevat.

In antieke tye was Tiananmen, Tsjianmen en die Poort van China onder die belangrikste poorte van die Keiserlike Stad. Verder aan is die Regop Poort, met ’n identiese ontwerp as Tiananmen. Daaragter is die suidelike ingang van die Verbode Stad, wat as die Middagpoort bekend staan.

Aangesien die poort voor die Keiserlike Stad geleë is, en weens die geskiedkundige gebeurtenisse wat op Tiananmen-plein afgespeel het, is die poort polities geweldig belangrik. Tydens die Kuomintang-regering is in 1925 ’n groot portret van Sun Yat-sen ná sy dood aan die poort gehang. In 1945 is Chiang Kai-shek se portret opgehang.

Op 7 Julie 1949 is portrette van Zhu De en Mao Zedong opgehang om die Tweede Chinees-Japannese Oorlog te herdenk. Sedert 1 Oktober 1949, die stigtingsdatum van die Volksrepubliek China, is ’n portret van Mao opgehang. Dit word voor 1 Oktober elke jaar vervang. In uitsonderlike gevalle is die portret van iemand anders opgehang; op 9 Maart 1953 is byvoorbeeld ’n portret van Josef Stalin ná sy dood opgehang. 

Die portret van Mao weeg 1,5 ton en word gewoonlik vervang nadat dit gevandaliseer is. In 1989 het drie andersdenkendes dit met eiers aangeval. Een van hulle, Yu Dongyue, is tronk toe gestuur en is eers in 2006 ná 17 jaar vrygestel. Op 12 Mei 2007 het die portret van Mao aan die brand geslaan. 'n 35-jarige werklose man van Urumqi is in verband met die voorval in hegtenis geneem. Omtrent 15% van die portret is beskadig en dit moes herstel word. Op 5 April 2010 het ’n betoger ’n plastiekbottel gevul met ink teen ’n muur naby die portret gegooi. Hy is in hegtenis geneem.

Tiananmen is daagliks van 8:30 tot 17:00 oop vir besoek deur die publiek. Militêre personeel in aktiewe diens het gratis toegang.

Lyn 1 van die Beijing-moltrein het haltes by die stasies Tiananmen-Wes en Tiananmen-Oos, weerskante van Tiananmen.

Stadsbusse 1, 2, 4, 5, 10, 20, 22, 37, 37区, 52, 59, 82, 90, 99, 120, 125, 126, 203, 205, 210, 728 en 802 stop naby Tiananmen.



</doc>
<doc id="68153" url="https://af.wikipedia.org/wiki?curid=68153" title="Koemkwat">
Koemkwat

Koemkwate of kumkwate (soms verkeerdelik gespel: koemkwart of kumkwart) ("Fortunella japonica" of "Citrus japonica") is 'n groep van kleinerige sitrusbome. Hulle behoort óf tot die genus "Fortunella" óf tot die genus "Citrus" sensu lato. Hulle dra eetbare vrugte wat baie soos lemoene lyk, maar is kleiner en ovaalvormig. Die vrugte is gewoonlik suur, maar die skil is soet. Gevolglik word dit gewoonlik met skil en al geëet. Dit is ook geskik vir die kook van konfyt en ander kossoorte. Die naam "koemkwat" is afgelei van die Kantonese woord "gam gwat".

Koemkwate is stadiggroeiende immergroen struike of korterige bome. Hulle word van 2,5 tot 4,5 meter hoog en het digte blare. Die blomme is wit soos die van ander sitrus-spesies. Afhangende van die plant se grootte kan dit honderde of selfs duisende vrugte per jaar dra.

Die plant is inheems aan die suidelike en kus-gedeeltes van Asië. Die eerste historiese verwysing na koemkwate verskyn in die 12de eeu in Chinese letterkunde. Hulle word al 'n geruime tyd in Japan, Taiwan, die Filippyne en Suidoos-Asië verbou. Dit is in 1846 deur Robert Fortune na Europa geneem, en kort daarna na Noord-Amerika.



</doc>
<doc id="68157" url="https://af.wikipedia.org/wiki?curid=68157" title="Nico Carstens">
Nico Carstens

Nicolaas Cornelius Carstens (1926–2016) was 'n Suid-Afrikaanse trekklavierspeler, komponis en boereorkesleier. Carstens het letterlik honderde komposisies die lig laat sien en is veral bekend vir sy instrumentale treffer, "Zambezi".

Carstens is op 10 Februarie 1926 in Kaapstad van Nederlandse ouers gebore. Hy kry sy eerste trekklavier op die ouderdom van 13 en wen sy eerste musiekkompetisie ses maande later. Hy komponeer sy eerste musiekstuk op die ouderdom van 17 en het daarna ongeveer 'n verdere 1200 komposisies geskryf.

Hy het as 19-jarige in die orkes van Hendrik Susan begin speel en in 1950 sy eie orkes gestig. In 1959 word hy die eerste Suid-Afrikaanse kunstenaar wat ’n toekenning ontvang het vir die verkoop van meer as in miljoen musiekopnames.

Carstens is op 1 November 2016 in Kaapstad oorlede. Hy was 90 jaar oud.

Nico Carstens was die skrywer van verskeie treffers, soos ""Zambesi"" die ""Klokkiewals"" en ""Warmpatat"".

Sy bekendste liedjie, "Zambezi", het wêreldwyd 'n treffer geword en is deur kunstenaars soos Eddie Calvert, Acker Bilk, Bert Kaempfert, The Shadows, James Last, Chet Atkins, Floyd Cramer en Johnny Dankworth opgeneem. Ander komposisies daarvan is opgeneem deur Horst Wende, Henri René, Geoffliefde en orkeste in Australië, Italië en Pole.

"Aap Setties, Boerenooi, Boma Boma; Kombuis Kwela, Brakpan Kwela, Brakpan Setties, Casablanca, Die Ou Kalahari, Die Springbok Kwela, Die Wolf Kwela, Geenfonteinse Vastrap, Gertjie Wintervoël, Goue Tango, Goue Vingers, Grandma Dooley, Hasie, Helena Cha-Cha, Helena Tango, Herd Boy/ Veewagter, Mpi Zulu, Jampot Polka, Jazz-A-Roo, Jy's My Hart, Kariba, Katjiepieringwals, Kersfees Wals, Klokkiewals, Lente In Switzerland, Luanda, Meadowlands, Meerkat Samba, Mimosa Cha-Cha, Nader Aan Jou, Net Jy Alleen, Nico Se Wysie, Outa In Die Langpad, Pasop Vir Die Maan, Pondoland, Quietude, Ressano Garcia, Riksja Booi, Shirley Wals, Skoppelmaai, Skuus Bietjie Hier, Soetpatatta, Umfaan, Vaalpens Polka, Voom-Ba-Voom, Wag 'n Bietjie, Warm Patat" en "Zambezi".




</doc>
<doc id="68158" url="https://af.wikipedia.org/wiki?curid=68158" title="Diskografie van Nico Carstens">
Diskografie van Nico Carstens

Die artikel behandel die diskografie van die Suid-Afrikaanse trekklavierspeler en komponis, Nico Carstens.






</doc>
<doc id="68159" url="https://af.wikipedia.org/wiki?curid=68159" title="Jurie Ferreira">
Jurie Ferreira

Jurie Ferreira (1921 - 2002) was ’n Afrikaanse sanger. Van sy bekendste treffers is: "Die swaeltjie", "Die blonde matroos", "Tahiti", "Boereseun" en "Erika". Hy het ook sy verskyning in rolprente soos Kom saam, vanaand, Hier’s ons weer, Alles sal regkom en Altyd in my drome gemaak.

Ferreira is 1921 in Ventersdorp in die Noordwes gebore. In 1936 bring sy pa hom as 15-jarige na Johannesburg vir ’n sangopname. Sy eerste kommersiële plaat, "Tier", word 1939 opgeneem. In 1941 sluit hy by die orkes van Arnout Malherbe aan. Hendrik Susan bied hom in 1945 ’n kontrak aan en hulle toer vir sewe jaar saam deur die land. In 1954 begin hy sy eie orkes en in 1965 sluit hy by die leër aan.

Hy is op die ouderdom van 82 in 1 Militêre Hospitaal in Thaba Tshwane na ’n lang siekbed oorlede. Hy laat sy vrou, Sue, twee seuns en drie stiefseuns agter.




</doc>
<doc id="68160" url="https://af.wikipedia.org/wiki?curid=68160" title="Alles sal regkom">
Alles sal regkom

Alles sal regkom is 'n Afrikaanse rolprent wat in 1951 vrygestel is. Pierre de Wet het die regie behartig en die hoofrolspelers was Frederik Burgers, Al Debbo en Jan Jordaan.

Die rolprent is 'n komedie. Dit het geen ouderdomsperk nie en is goeie gesinsvermaak. 


Mnr. Spog en Mnr. Poel het snaakse maniertjies, maar hulle het groot harte en hulle doen omtrent alles in Spoggenpoelville. As iemand 'n skaap wil laat skeer, doen hulle dit, al lyk die skaap daarna soos 'n Franse poedel! As iemand se skuur afbrand, is hulle die brandweermanne wat eers alle papierwerk afhandel voordat hulle op hul noodtog vertrek. Hulle is ook die versekeraars, die burgemeester sowel as die onderburgemeester. Maar, wanneer twee ontwikkelaars hul vreedsame leefwyse kom versteur, moet Spog en Poel wys waartoe hulle regtig in staat is. Hoe sal hierdie twee goedhartige maar dom stadsvaders vaar? 




</doc>
<doc id="68161" url="https://af.wikipedia.org/wiki?curid=68161" title="Nikola Tesla">
Nikola Tesla

Nikola Tesla (* 10 Julie 1856, Smiljan, Keiserryk Oostenryk – † 7 Januarie 1943, New York, VSA) was 'n Serwies-Amerikaanse uitvinder, fisikus, meganiese ingenieur, elektroniese ingenieur en futuris. Hy is bekend vir sy bydraes tot die moderne wisselstroom-elektriese toevoerstelsel (AC). Tesla se patente en teoretiese werk het gehelp om die basis te vorm vir koordlose kommunikasie en die radio. Sy vele revolusionêre ontwikkelings in die studiegebied van elektromagnetisme is gebaseer op Michael Faraday se teorieë van elektromagnetiese tegnologie.

Tesla, die seun van Serwiese ouers, is gebore in die dorpie Smiljan (hedendaagse Kroasië) as onderdaan van die Keiserryk Oostenryk; hy het later ’n Amerikaanse burger geword. As gevolg van sy demonstrasie in 1894 van kortafstand koordlose kommunikasie deur radio en sy uiteindelike oorwinning in die “Oorlog van die strome” is hy wyd gerespekteer as een van die grootste elektroniese ingenieurs wat in Amerika gewerk het. Hy was die pionier van moderne elektroniese ingenieurswese en baie van sy ontdekkings was baanbrekerswerk. Gedurende hierdie tyd in die VSA was Tesla net so gewild as enige ander uitvinder of wetenskaplike in die geskiedenis op populêre kultuur. Tesla het koordlose energieoordrag om elektroniese toestele van krag te voorsien, in 1891 gedemonstreer en daarna gestreef om interkontinentale koordlose oordrag van industriële krag in sy onvoltooide Wardenclyffe-toringprojek te behaal.

In die 1930’s, naby die einde van sy lewe, het Tesla homself begin afsonder. Hy het alleen in New York gaan woon in ’n hotelkamer en het slegs per geleentheid verskyn om ongewone persverklarings te doen. Weens sy uitsprake en die aard van sy werk oor die jare, het Tesla ’n reputasie in die populêre kultuur opgebou as die kenmerkende “mal wetenskaplike”. Hy is op 7 Januarie 1943 brandarm en belas met skuld, oorlede.

Tesla se werk in na sy dood in die vergetelheid verval maar sedert die 1990’s het sy reputasie ’n terugkeer in die populêre kultuur ervaar. In 2005 is hy onder die top 100 kandidate in die televisieprogram "“Die Grootste Amerikaner”" gelys soos gestem deur ’n gewildheidstemming met ope toegang wat deur AOL en The Discovery Channel aangebied is.

Die SI-eenheid vir magnetiese velde B (daar word ook na verwys as die "magnetiese vloeddigtheid" en "magnetiese induksie"), die "tesla" (T), is na hom vernoem (tydens die "Algemene Konferensie oor Gewigte en Eenhede" in Parys in 1960).

Tesla is gebore op 10 Julie 1856 as die seun van Serwiese ouers in die dorpie Smiljan, Keiserryk Oostenryk (hedendaagse Kroasië). Sy vader, Milutin Tesla, was ’n priester in die Serwiese Ortodokse Kerk Tesla se moeder, Đuka Tesla ("née" Mandić), wie se vader ook ’n priester in die Serwiese Ortodokse Kerk was, het tuisnywerheidgereedskap gemaak en Serwiese epiese gedigte gememoriseer hoewel sy nooit geleer lees het nie. Tesla se voorouers het van Wes-Serwië naby Montenegro gekom.

Nikola was die vierde van vyf kinders. Sy ouer broer, Dane, is oorlede tydens ’n perdry-ongeluk toe Tesla vyf was. Hy het drie susters, Milka, Angelina en Marica gehad. Sommige bronne meen dat Tesla die perdry-ongeluk veroorsaak het deur die perd die skirk op die lyf te jaag.

In 1861 het Tesla die Krajina Laerskool in Smiljan bygewoon waar hy Duits, rekenkunde en godsdiens geleer het. In 1862 het die Teslagesin na Gospić verhuis waar Tesla se vader as pastoor gewerk het. Tesla het laerskool klaargemaak en is na die Gospić-gimnasium of Normaalskool.

In 1870 het Tesla na Karlovac, Kroasië verhuis om na die Karlovac-gimnasium waar sy wiskunde-onderwyser, Martin Makulić hom grootliks beïnvloed het. Hy het die vermoë gehad om integraalrekene uit sy kop te doen wat daartoe gelei het dat sy onderwysers gedink het hy is oneerlik. Hy het ’n vierjaartermyn in drie jaar voltooi en hoërskool in 1873 klaargemaak. Hierna is Tesla terug na sy tuisdorp, Smiljan. Kort na sy aankoms het hy cholera gekry; hy was bedlêend vir nege maande en het by die dood omgedraai. Tesla se vader het in ’n oomblik van wanhoop ingestem om hom na die beste ingenieurskool te stuur indien hy van die siekte herstel.

In 1874 het Tesla drie jaar diensplig ontduik deur na Tomingaj naby Gračac te gaan. Gedurende hierdie periode het hy die berge verken. Tesla reken dat hierdie kontak met die natuur hom geestelik en fisies sterker gemaak het. Hy het baie boeke gelees terwyl hy in Tomingaj en beweer dat die werke van Mark Twain hom gehelp het om van sy siekte te herstel.
In 1875 het Tesla ingeskryf by die Oostenrykse Politegnikum in Graz, Oostenryk met ’n militêre beurs. Gedurende sy eerste jaar het Tesla nooit ’n klas gemis nie, die hoogste punte moontlik verdien, nege eksamens geslaag, (naastenby dubbel soveel as wat vereis word), ’n Serwiese kultuurkulb begin, en selfs ’n aanbevelingsbrief van die dekaan van die tegniese fakulteit aan sy verder ontvang waarin vermeld word “U seun is eersterangse ster.” Tesla het sonder uitsondering tussen 03:00 tot 23:00 gewerk. Tesla was egter teleurgesteld toe sy vader sy prestasies as onbelangrik afgemaak het. Nadat sy vader oorlede is het Tesla ’n pak briewe gekry wat sy professore aan sy vader geskryf het waarin gewaarsku word dat Tesla sal sterf weens uitbranding indien hy nie van die universiteit verwyder word nie. Gedurende sy tweede jaar het Tesla met professor Poeschi gebots oor die Gramme-dinamo toe Tesla voorgestel het dat kommutatore nie nodig was nie. Aan die einde van sy tweede jaar het Tesla sy beurs verbeur en ’n dobbelverslaafde geword. Hy het die verslawing oorkom nadat hy al sy besittings verloor het. Naby die einde van sy eerste jaar het Tesla nie meer klasse bygewoon nie en hy het die volgende jaar sy studies gestaak.

In Desember 1878 het Tesla Graz verlaat en alle bande met sy gesin afgesny. Sy vriende het gedink hy het in die Murrivier verdrink het. Tesla is na Marburg (in die huidige Slowenië) waar hy as tegniese tekenaar werk gekry het. Tesla het al sy tyd in ’n kroeg spandeer waar hy kaarte en skaak gespeel het. In Maart 1879 het sy vader na Marburg gegaan en gepleit dat Tesla terugkom huistoe, maar Tesla het geweier. Tesla het in hierdie tyd ’n senuwee-ineenstorting gehad.
Op 24 Maart 1880 is Tesla onder polisiebegeleiding terug na Gospić omdat hy nie ’n verblyfpermit gehad het nie. Op 17 April 1880 is Tesla se vader oorlede nadat hy ’n onbekende siekte opgedoen het. Gedurende hierdie jaar het Tesla by sy ou hoërskool klas gegee. In Januarie 1880 het twee van Tesla se ooms genoeg geld bymekaar gemaak sodat hy na Praag kon vlug. Tesla kon egter nie by die Karelsuniversiteit Praag inskryf nie omdat hy te lank daarmee gedraal het, hy het ook nooit aan die vereiste van Grieks as taal voldoen nie en hy was ook ongeletterd was in Tsjeggies, wat ook ’n vereiste was. Tesla het lesings by die universiteit as ’n toehoorder bygewoon, maar nie ’n graad ontvang nie.

In 1881 het Tesla na Budapest verhuis om vir Ferenc Puskas by ’n telegraafmaatskappy, die Budapest Telegraafuitwisseling, te gaan werk. Met sy aankoms het Tesla besef dat die maatskappy, toe nog onder konstruksie, nie funksioneel was nie, en hy het besluit om liewer in die Sentrale Telegraafkantoor te gaan werk. Binne ’n paar maande het die Budapest Telegraafuitwisseling operatief gegaan en Tesl is aangewys in die posisie van hoofelektrieiën. Gedurende die tyd wat hy daar gewerk het, het Tesla baie verbeterings aangebring aan die toerusting van die Sentrale Stasie en ’n telefoon-herhaler of versterker vervolmaak. Dit is egter nooit gepatenteer of in die openbaar beskryf nie.

In 1882 het Tesla na Parys getrek om as ingenieur te werk vir die "Continental Edison-maatskappy" waar hy verbeterings op elektroniese toerusting ontwerp het. Tesla het daarna agter Edison aan na Amerika gegaan en op 6 Junie 1884 in New York Stad aangekom, met vier sent in sy sak, ’n aanbevelingsbrief, ’n paar gedigte en die oorblyfsels van sy besittings. Sy tog oor die Atlantiese Oseaan was nie aangenaam nie aangesien sy kaartjie, geld en sommige van sy bagasie gesteel is. Hy is ook amper oorboord gegooi nadat ’n muitery op die skip uitgebreek het.

In die aanbevelingsbrief van Charles Batchelor, ’n voormalige werkgewer, aan Thomas Edison, het Batchelor na bewering geskryf: “Ek ken twee groot manne en jy is een; die ander is hierdie jong man”, maar die presiese inhoud van die brief word betwis in McNichol se boek. Tesla is deur Edison gehuur om vir sy "Edison Machine Works" te werk. Tesla se werk daar het begin met eenvoudige elektroniese ingenieurswerk en het vinnige aanbeweeg na die oplos van die maatskappy se ingewikkeldste probleme. Daar is selfs vir Tesla voorgestel om die maatskappy se gelykstroomopwekker te herontwerp.

In 1885 het Tesla beweer dat hy Edison se oneffektiewe motor en opwekkers kon herontwerp sodat hulle sou verbeter in diens en meer ekonomies sou wees. Volgens Tesla was Edison se reaksie hierop “"Ek gee jou vyftig duisend dollar indien jy dit kan doen"”. Dit is gekonstateer as ’n vreemde stelling deur Edison wie se maatskappy suinig was en nie daardie hoeveelheid geld gehad het nie. Na maande se werk het Tesla uiteindelik die taak voltooi en navraag gedoen oor die betaling. Edison het gemeen dat hy dit as ’n grap bedoel het en het gesê: “Tesla, jy verstaan nie ons Amerikaanse humor nie”. Edison het ’n salarisverhoging van $10 per week (op Tesla se $18) voorgestel maar Tesla het dit geweier en onmiddellik bedank.

In 1886 het Tesla sy eie maatskappy, "Tesla Electric Light & Manufacturing" begin. Die maatskappy het elektroniese boogligte geïnstalleer wat gebaseer is op verligtingstelsels wat deur Tesla ontwerp is. Daar was ook ontwerpe vir dinamo elektriese masjienkommunitatore, wat die eerste patente is wat aan Tesla uitgereik is in die VSA. Toe Tesla voorgestel het dat die maatskappy sy ideë vir wisselstroomoordragstelsels en -motore moet ontwikkel, maar sy beleggers het nie saamgestem nie en hom afgedank.

Tesla is sonder ’n sent gelaat nadat hy by sy eie maatskappy weg is en hy moes as 'n slootgrawer te werk teen $2 per dag. Vir Tesla was die winter van 1886/1887 'n swaar tyd. Gedurende hierdie tyd het hy die waarde van sy opvoeding bevraagteken.

In 1887 het Tesla 'n borsellose wisselstroominduksiemotor gebou wat hy in 1888 aan die "Amerikaanse Instituut van Elektroniese Ingenieurs" gedemonstreer het en in daardie jaar ook gepatenteer het. Tot en met die ontwikkeling van induksiemotore is die voordele van wisselstroom vir langafstand hoogspanningsleiding geneutraliseer deur die onvermoë om motore op wisselstroom te laat werk. Tesla het beweer dat hy die induksiemotor reeds in 1882 bedink het. Die toe-eiening van die uitvinding bly kontroversieel aangesien ’n prototipe van die induksiemotor in 1885 in Europa deur Galileo Ferraris ten toon gestel is. Ferraris het sy bevindinge in 1888 gepubliseer. In 1897 het Tesla die beginsels van sy Teslaspoel ontwikkel.

In Julie 1888 het George Westinghouse Tesla se polifase induksiemotor- en transformatorontwerpe vir $60,000 in kontant en aandele en ’n tantieme van $2,50 per perdekrag wat deur elke motor gemaak is gelisensieer. Westinghouse het ook vir Tesla teen $2,000 per maand vir een jaar aangestel as konsultant by die Westinghouse Electric & Manufacturing Company se laboratoria in Pittsburgh.



</doc>
<doc id="68167" url="https://af.wikipedia.org/wiki?curid=68167" title="Plakkies">
Plakkies

Plakkies is skoene wat 'n mens maklik kan aan- en uittrek. Dit bestaan uit 'n sool van redelik stewige materiaal wat aan die voet bly deur een of meer Y-bandjies van sagte materiaal wat deur die tone vasgeknyp word. 'n Plakkie kan ook aan die voet gehou word deur 'n enkele voetbrugband vooraan die skoen. 

Hierdie tipe skoeisel word deur verskillende kulture van dwarsoor die wêreld gedra en vind sy oorsprong terug by Antieke Egipte in 4 000 v.C. Die moderne plakkie is afkomstig van die Japannese zōri, wat gewild geword het ná die Tweede Wêreldoorlog toe soldate met hierdie skoene na die Verenigde State teruggekeer het. Dit het veral gewild geword as slenterdrag sedert die 1960's. Ten spyte van kritiek, het sommige soorte ook in formeler drag, veral by dames, byval gevind. 

Plakkies is ideaal om mee oor warm sand te loop tydens 'n strandvakansie, maar dit bemoeilik wandelings oor ruwer terrein. Plakkies word ook gereeld by swembaddens, gimnasiums en sauna's opgemerk. Plastiekplakkies word ook dikwels op die strand gebruik om daarmee in die vlak see te loop. Dit voorkom snywonde aan die voetsole deur skerp rotse en koraalriwwe onder die water. 

Hierdie skoene kan egter ook beserings tot gevolg hê. Indiwidue wat lank daarmee geloop het kla van voet-, enkel- en kuitpyn. Behalwe die weinige ondersteuning vir die voet, sak die voete onnatuurlik binnewaarts tydens wandelings, wat beserings weens ooreising kan meebring. Dit kan ook tot platvoete en peesontsteking lei. 

Omrede plakkies oop skoene is, kan tone stukkend gestamp word en snye of kneusplekke opgedoen word. Dit kan ook tot enkelverstuitings en gebreekte bene aanleiding gee.


</doc>
<doc id="68178" url="https://af.wikipedia.org/wiki?curid=68178" title="Vereenvoudigde Chinese karakters">
Vereenvoudigde Chinese karakters

Vereenvoudigde Chinese karakters (vereenvoudigde Chinees: 简体字, tradisionele Chinees: 簡體字, pinyin: Jiǎntǐzì) is gestandardiseerde Chinese karakters wat deur die Sjiandai Hanju Tongjong Zibiao ("Lys van karakters wat algemeeen in Moderne Chinees gebruik word") vir gebruik in Vastelandse China voorgeskryf word. Tesame met tradisionele Chinese karakters is dit een van die twee standaard karakterversamelings vir hedendaagse geskrewe Chinees. Die regering van die Volksrepubliek China in Vastelandse China bevorder sedert die 1950's die ingebruikname van die vereenvoudigde karakters in 'n poging om geletterdheid te verbeter. Vereenvoudigde Chinese karakters word amptelik in die Volksrepubliek China en in Singapoer gebruik.

Vereenvoudigde Chinese karakters staan amptelik as 简化字 (tradisionele Chinees: 簡化字, pinyin: Jiǎnhuàzì) en informeel as 简体字 (tradisionele Chinees: 簡體字, pinyin: Jiǎntizì) bekend. Mao Zedong stel in 1952 in 'n neutedop die twee parallelle doelwitte van die vereenvoudigingsproses: dat die proses van vereenvoudiging beide die strukturele vereenvoudiging van karaktervorme sowel as die aansienlike verkleining van die totale aantal gestandardiseerde Chinese karakters moes behels.

Tradisionele Chinese karakters word vandag in Hongkong, Macau, en Taiwan (Republiek China) gebruik. Chinese diaspora gebruik gewoonlik tradisionele karakters, maar vereenvoudigde karakters word algemeen onder Vastelandse Chinese emigrante gebruik.

Vereenvoudigde karaktervorme is geskape deur die aantal stroke te verminder en die vorme van 'n aansienlike deel van tradisionele Chinese karakters te vereenvoudig. Sommige vereenvoudigings is op gewilde kursiewe vorme wat grafiese of fonetiese vereenvoudigings van die tradisionele vorme behels het, gebaseer. Sommige karakters is vereenvoudig deur reëlmatige reëls toe te pas, soos byvoorbeeld deur alle voorvalle van 'n sekere komponent met 'n vereenvoudigde weergawe van daardie komponent te vervang. Variantkarakters met dieselfde uitspraak en identiese betekenis is tot een gestandardiseerde karakter, gewoonlik die eenvoudigste van die variante, gereduseer. Uiteindelik is vele karakters ongeskonde deur die vereenvoudingsproses gelaat, en is dus identies aan die tradisionele Chinese ortografie.

Sommige vereenvoudigde karakters is baie anders, soms onvoorspelbaar so, aan hul tradisionele eweknieë, veral daardies waar 'n komponent deur 'n arbitrêre eenvoudige simbool vervang is. Dit lei gereeld opponente van vereenvoudiging wat die vereenvoudigingsmetodes nie goed ken nie tot die slotsom dat die algehele proses van karaktervereenvoudiging ook arbitrêr is. In der werklikheid is die metodes en reëls van vereenvoudiging min en intern konsewent. Aan die ander kant spog voorstanders van vereenvoudiging met 'n paar gekose vereenvoudigde karakters asof dit vernuftige uitvindsels sy, wanneer dit inderdaad reeds vir honderde jare as antieke variante bestaan. Die debat oor die gebruik van tradisionele teenoor vereenvoudigde Chinese karakters duur vandag nog voort in Chineessprekende lande.

'n Tweede ronde van vereenvoudiging is in 1977 uitgevaardig, maar is later weens 'n aantal redes teruggetrek. Die Chinese regering het egter nog nie amptelik die doelwit van verdere toekomstige vereenvoudiging laat vaar nie. In Augustus 2009 het die Volksrepubliek China begin om openbare terugvoer oor 'n gewysigde lys van vereenvoudigde karakters in te samel.



</doc>
<doc id="68180" url="https://af.wikipedia.org/wiki?curid=68180" title="Pinyin">
Pinyin

Hanyu pinyin (Vereenvoudigde Chinees: 汉语拼音, Tradisionele Chinees: 漢語拼音, pinyin: Hànyǔ pīnyīn, uitspraak: [pʰín ín]) is die amptelike stelsel waarmee Chinese karakters in die Volksrepubliek China, Taiwan (Republiek China), Singapoer en Maleisië na die Latynse alfabet getranskribeer word. Dit word algemeen gebruik om Standaard-Chinees te leer en om Chinese name in buitelandse publikasies te spel. Dit word ook as 'n invoermetode gebruik om Chinese karakters (汉字 / 漢字, "hànzì") op rekenaars te skryf.

Die pinyinstelsel is in die 1950's ontwikkel en is op vroeë vorme van romanisering gebaseer. Dit is in 1958 deur die Chinese regering gepubliseer en is sedertdien etlike male hersien. Die Internasionale Standaardeorganisasie het pinyin in 1982 as die standaard aanvaar. Die stelsel is in 2009 in Taiwan in gebruik geneem, waar dit algemeen as die Nuwe Fonetiese Stelsel bekend staan en slegs vir romanisering en nie vir opvoedkundige of rekenaarinvoerdoeleindes gebruik word nie.

"Hànyǔ" beteken die gesproke taal van die Han-mense, en "pinyin" beteken "gespelde klank" (fonetiek).

Die teenoorgestelde proses, d.i. transkripsie van Latynse letters na Chinees, geniet slegs semi-amptelike status en is hewig inkonsekwent weens die groot aantal homofone in Mandaryn-Chinees.




</doc>
<doc id="68183" url="https://af.wikipedia.org/wiki?curid=68183" title="Lonmin">
Lonmin

Lonmin plc, voorheen Lonrho plc, is 'n platinum-produsent in die bosveldstollingskompleks van Suid-Afrika. Dit is 'n filiaal van Anglo Platinum en is gelys op Londen se aandelebeurs as deel van die "FTSE 250 Indeks". Hulle geregistreerde kantoor is in Londen, maar die operasionele hoofkwartier is in Johannesburg, Suid-Afrika geleë.

Tiny Rowland was die maatskappy se hoof uitvoerende beampte vanaf 1962 tot 1994. Rowland word deur Nicholas J Morrell opgevolg, wat tot November 2000 aan die roer van sake gestaan het, waarna G Edward Haslem oorgeneem het. Bradford Mills is in Maart 2004 aangestel. Die huidige uitvoerende hoof is Ian Farmer (wat om en by September 2008 aangestel is).

Lonmin het in Augustus 2012 internasionaal aandag getrek nadat vier-en-dertig van sy mynwerkers in Marikana deur die polisie gedood en meer as 70 beseer is. Dit is die geweldadigste optrede deur Suid-Afrikaanse magte teenoor burgerlikes sedert die apartheidsjare.



</doc>
<doc id="68184" url="https://af.wikipedia.org/wiki?curid=68184" title="Kappiewulk">
Kappiewulk

Die Kappiewulk ("Nucella squamosa") is 'n ongewerwelde slak wat in die see voorkom aan die hele kuslyn van Suid-Afrika en word tot 3.5 cm groot. Die diertjie is 'n karnivoor en vreet mossels, klipmossels en eendmossels deur 'n gaatjie in hulle doppe te boor met 'n aangepaste snoet of buisvormige proboskis. Die slak het 'n dop met 'n skubberige voorkoms weens riwwe wat spiraalvormig oor die dop strek. Hulle leef in die lae strandgebied of benedegetysone.



</doc>
<doc id="68188" url="https://af.wikipedia.org/wiki?curid=68188" title="Vingerploegskulpslak">
Vingerploegskulpslak

Die Vingerploegskulpslak ("Bullia digitalis") is 'n ongewerwelde slak wat hoofsaaklik aan die wes- en suidkus van Suid-Afrika voorkom. Die diertjie het 'n gladde, roomkleurige skulp met 'n lang, gepunte toring. Dit leef in die sanderige gebiede langs die brandersone. Die spesie versamel in groot getalle om op dooie jellievisse en bloublasies te aas. 



</doc>
<doc id="68189" url="https://af.wikipedia.org/wiki?curid=68189" title="Kartelploegskulpslak">
Kartelploegskulpslak

Die Kartelploegskulpslak ("Bullia natalensis") is 'n ongewerwelde slak wat aan die ooskus van Suid-Afrika voorkom. Die slak se dop het windinge wat afgeplat is met plooie langs die kante. Hulle leef in sanderige gebiede in die brandersone. 'n Kenmerk van die spesie is dat wanneer die gety inkom, die slak uit die sand kruip, sy voet oopmaak en die branders ry tot op die strand om op dooie diere te aas. Die groot voet word ook gebruik om hom self in die sand te begrawe wanneer die sand terugtrek. Die diertjie vreet deur sy proboskis in die prooi se sagte weefsel in te steek en dit dan op te suig.



</doc>
<doc id="68190" url="https://af.wikipedia.org/wiki?curid=68190" title="Ingen">
Ingen

Ingen is ’n dorp in die munisipaliteit Buren in die provinsie Gelderland in Nederland.


</doc>
<doc id="68191" url="https://af.wikipedia.org/wiki?curid=68191" title="Indoornik">
Indoornik

Indoornik is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="68192" url="https://af.wikipedia.org/wiki?curid=68192" title="IJzerlo">
IJzerlo

IJzerlo is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="68193" url="https://af.wikipedia.org/wiki?curid=68193" title="IJzendoorn">
IJzendoorn

IJzendoorn is ’n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="68194" url="https://af.wikipedia.org/wiki?curid=68194" title="Kalkoentjie">
Kalkoentjie

Die Kalkoentjie ("Burnupena pubescens") – ook bekend as "Papier-burnapena" is 'n ongewerwelde wulk wat aan die hele kus van Suid-Afrika voorkom. Kenmerkend: wanneer die diertjie dood is trek die papieragtige buitenste laag van die skulp af. Die laag is in werklikheid 'n giftige mosdiertjie of briosoïet wat op die wulk se skulp leef en dit teen roofdiere beskerm.
Die skulp het vele riwwe met afwisselende bruin en wit strepe. Die wulk leef in die benedegetysone en vreet beseerde of dooie diere wat hulle opspoor deur die reuk in die waterstrome te volg.



</doc>
<doc id="68195" url="https://af.wikipedia.org/wiki?curid=68195" title="Hurwenen">
Hurwenen

Hurwenen is ’n dorp in die munisipaliteit Maasdriel in die provinsie Gelderland, Nederland. Die dorp lê ongeveer 11 km suidwes van Tiel.

Hurwenen was 'n aparte munisipaliteit tot 1955, waarna dit met Rossum versmelt is, behalwe vir 'n kort tydperk tussen 1818 en 1821, toe dit deel van Rossum was.

In 2001 het die dorp 285 inwoners gehad. Die opgeboude gebied was 0.11 km², wat 122 wonings bevat het. Die statistiese gebied "Hurwenen", wat omliggende gebiede insluit, het 'n bevolking van ongeveer 640 gehad.


</doc>
<doc id="68196" url="https://af.wikipedia.org/wiki?curid=68196" title="Hupsel">
Hupsel

Hupsel is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="68197" url="https://af.wikipedia.org/wiki?curid=68197" title="Huppel, Nederland">
Huppel, Nederland

Huppel is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="68198" url="https://af.wikipedia.org/wiki?curid=68198" title="Hummelo">
Hummelo

Hummelo is ’n dorp in die munisipaliteit Bronckhorst in die provinsie Gelderland in Nederland.


</doc>
<doc id="68199" url="https://af.wikipedia.org/wiki?curid=68199" title="Hulshorst">
Hulshorst

Hulshorst is ’n dorp in die munisipaliteit Nunspeet in die provinsie Gelderland in Nederland.


</doc>
<doc id="68200" url="https://af.wikipedia.org/wiki?curid=68200" title="Hulhuizen">
Hulhuizen

Hulhuizen is ’n gehuggie in die munisipaliteit Lingewaard in die provinsie Gelderland in Nederland en word omring deur Doornenburg en die Waalrivier.

In 1608 was Hulhuizen nog ongeskonde. Op ou kaarte is 'n steeds verder uitkalwende gebied voor die plek te sien. Die dorp is deur die loop van die 17de en 18de eeu oorstroom deur die veranderinge wat aan die loop van die Waal aangebring is. In 1707 word Hulhuizen heeltemal deur rivierwater verwoes, waarna dit as 'n gehuggie herbou word. In 1844 word die kerk in Hulhuizen gesloop. Op die plek van die priesterkoor (die Rooms-Katolieke verhoogde kerkgedeelte waar die hoogaltaar staan) word 'n kapelletjie gebou. Hierdie kapel verdwyn in 1961. Die huidige kapel is volgens die plaatjie 'n replika van die vroeë kapel en is in 1998-1999 gebou.


</doc>
<doc id="68201" url="https://af.wikipedia.org/wiki?curid=68201" title="Huissen">
Huissen

Huissen is ’n stad in die munisipaliteit Lingewaard in die provinsie Gelderland in Nederland.


</doc>
<doc id="68202" url="https://af.wikipedia.org/wiki?curid=68202" title="Huinerwal">
Huinerwal

Huinerwal is ’n nedersetting in die munisipaliteit Putten in die provinsie Gelderland in Nederland.


</doc>
<doc id="68203" url="https://af.wikipedia.org/wiki?curid=68203" title="Huinerbroek">
Huinerbroek

Huinerbroek is ’n nedersetting in die munisipaliteit Putten in die provinsie Gelderland in Nederland.


</doc>
<doc id="68204" url="https://af.wikipedia.org/wiki?curid=68204" title="Huinen">
Huinen

Huinen is ’n nedersetting in die munisipaliteit Putten in die provinsie Gelderland in Nederland.


</doc>
<doc id="68206" url="https://af.wikipedia.org/wiki?curid=68206" title="Hucht">
Hucht

Hucht is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="68207" url="https://af.wikipedia.org/wiki?curid=68207" title="Kaulsdorf">
Kaulsdorf

Kaulsdorf is 'n stadsdeel in die Berlynse distrik Marzahn-Hellersdorf wat in Oktober 1920 by Berlyn ingesluit is. In Kaulsorf en die aangrensende stadsdele Biesdorf en Mahlsdorf is die grootste samehangende gebied met enkel- en tweegesinshuise in Duitsland geleë.

Die huidige nedersetting het voor 1200 gedurende die Duitse kolonisasie in die ooste ontstaan, maar nie as 'n nuwe stigting nie. Soos uit argeologiese vondse in die gebied blyk, waarby laat-Slawiese en vroeg-Duitse skerwe naas mekaar opgegrawe is, is hier 'n bestaande Slawiese nedersetting geherstruktureer. Omstreeks 1250 is die dorpskerk van Kaulsdorf opgerig.

Die eerste historiese verwysing na Kaulsdorf (as "Caulsdorp") kom in 'n skenkingsdokument van markgraaf Lodewyk die Ouere aan die Kalandsbroederskap in Bernau voor. Die dorpsnaam is egter al vroeër in verband met 'n inwoner, "Nicolao de Caulestorp", gebruik. In 1412 het die dorp 'n altaargoed van die Petrikerk Cölln aan die Spreerivier geword. Die Petrikerk het sy regte in 1534 aan die Domkerk te Berlyn afgestaan. Kaulsdorf het met die Protestantse Hervorming in 1539 'n dogterkerk van Biesdorf geword.

Die dorpskern van Kaulsdorf is as 'n tipiese "Angerdorf" aangelê, met 'n sentrale meent en huise wat rondom die kerkgebou opgerig is. Opvallend is egter die meent se driehoeksvorm. Gedurende die Dertigjarige Oorlog is in 1638 alle plase in die dorp vernietig en het vervolgens sonder bewoners gebly. Eers in 1652 is boerderyaktiwiteite hervat. Franz Carl Achard, 'n lid van die Berlynse Akademie, het in 1782 die belastingvrye landgoed gekoop om die verbouing van suikerbeet te toets en suiker te produseer. In 1869 is 'n treinstasie as deel van die Pruisiese "Ostbahn" (Oostelike Spoorwegroete) geopen.

In 1874 is Kaulsdorf by die nuwe administratiewe distrik Biesdorf ingesluit en munisipale verkiesings gehou. Vanaf 1914 het die nuutgeboude plaaslike wateraanleg die bewoners van Kaulsdorf van drinkwater voorsien. Tot en met 1920 het Kaulsdorf deel uitgemaak van die distrik Neder-Barnim ("Niederbarnim") en is daarna as deel van die stadsdistrik Lichtenberg by Groot-Berlyn ingesluit. In Maart van dieselfde jaar het plaaslike huishoudings toegang tot elektrisiteit gekry. Die militêre hospitaal, wat tussen 1942 en 1945 ontstaan het, is later omgeskep tot die Kaulsdorf-hospitaal en maak sedert 1997 deel uit van die "Vivantes Klinikum Hellersdorf".
Die Oos-Berlynse stadsregering het in 1979 administratiewe hervormings deurgevoer waarvolgens Kaulsdorf by die nuutgestigte stadsdistrik Marzahn ingelyf is. Nadat Marzahn in 1986 opgedeel is, is Kaulsdorf by die nuwe stadsdistrik Hellersdorf ingesluit wat uit die stadsdele Hellersdorf, Kaulsdorf en Mahlsdorf bestaan het. In 2001 is die stadsdistrikte Marzahn en Hellersdorf saamgesmelt tot die nuwe Berlynse stadsdistrik Marzahn-Hellersdorf.

In 1895 het Kaulsdorf net 750 inwoners getel, maar danksy die oprigting van nuwe woonhuise langs die spoorweglyn het die dorpsbevolking vinnig toegeneem tot sowat 4 000 in 1920.

Ná die hereniging van Wes- en Oos-Berlyn het Kaulsdorf 'n gewilde woonbuurt geword en vinnige bevolkingsgroei ervaar. Tussen 1995 en 2011 het die bevolking toegeneem van 13 089 tot 18 675. Hierdie sterk groei is te danke aan die oprigting van nuwe enkelgesinswoonhuise, die renovasie van ou plaashuise, waarin nuwe moderne woonstelle ontstaan het, en nuwe woongebiede rondom Hugo-Distler-straat suid van Alt-Kaulsdorf, in Steffenshagener-straat en die Kaulsdorfse Tuine ("Kaulsdorfer Gärten") in die noorde van die stadsdeel.

Die ou dorpskern rondom die sentrale meent en Dorpstraat ("Dorfstraße") het sy landelike karakter bewaar, alhoewel die meeste plaashuise omgebou is tot moderne woongeboue. Die dorpskern grens aan 'n uitgestrekte groen ruimte, die "Landschaftspark Wuhletal" met die Biesdorfer Berg, 'n klein heuwel wat sedert die laat 18de eeu as vullishoop gebruik is. Ná die Tweede Wêreldoorlog is puin uit die Berlynse middestad, waaronder ook dié van die Berlynse stadskasteel wat deur die Oos-Berlynse owerheid afgebreek is, hier gestort. Die piek se hoogte het sodoende van 42 meter tot 82 meter toegeneem.


</doc>
<doc id="68212" url="https://af.wikipedia.org/wiki?curid=68212" title="Harigeriftriton">
Harigeriftriton

Die Harigeriftriton ("Cymatium cutaceum africanum") – ook bekend as die "mandjieskulpslak" – is 'n ongewerwelde slak wat aan die hele kuslyn van Suid-Afrika voorkom. Kenmerkend van die diertjie is dat die skulp bedek is met bruin "hare" terwyl dit lewe. Die skulpvorm van die slak varieer maar almal het sewe opvallende riwwe op die skulp. Die slak leef in die lae tussengetysone tot die benedegety water in rotsagtige gebiede. Hulle kom dikwels voor tussen rooiaas wat hulle vreet.



</doc>
<doc id="68215" url="https://af.wikipedia.org/wiki?curid=68215" title="Bosluis (seedier)">
Bosluis (seedier)

Die Bosluis ("Nassarius kraussianus") is 'n klein slakkie wat aan die hele kuslyn van Suid-Afrika voorkom, behalwe die noordelikste punt van die weskus. Die ongewerwelde diertjie is tussen 0.7 en 1 cm groot en is dus net so klein soos 'n bosluis met 'n skulpie wat 'n kort torinkie het. Die onderkant van die slakkie is bedek met 'n gladde, blinkgeel stof. Die diertjie leef in modderbanke of riviermondings en vreet klein tweekleppiges of dierlike oorblyfsels.


</doc>
<doc id="68218" url="https://af.wikipedia.org/wiki?curid=68218" title="Arabiese kaurie">
Arabiese kaurie

Die Arabiese kaurie ("Cypraea arabica") is 'n slak wat voorkom aan die ooskus van Suid-Afrika en word tot 10 cm groot. Die skulp is glad en eiervormig. Dit is ligbruin van kleur met digte, donkerbruin vlekke en patrone op. Die ongewerwelde dier leef in die tussengetysone of in vlak riwwe waar dit in skeure skuil. 'n Mantel bedek die skulp wat verhoed dat ander organismes hulle op die dop vestig.



</doc>
<doc id="68221" url="https://af.wikipedia.org/wiki?curid=68221" title="Borrelvlotskulpslak">
Borrelvlotskulpslak

Die Borrelvlotskulpslak ("Janthina janthina") is 'n slak wat voorkom aan die suid- en ooskus van Suid-Afrika en word tot 3.4 cm groot. Die slak leef op die oppervlak van die water waar dit ronddryf. 'n Vlot van lugborrels hou die skulp onderstebo in die water sodat dit kan dryf en met ander plankton meng. Die diertjie vreet bloublasies en word deur weer deur jong seeskilpaaie gevreet. Die skulp is lig, broos en violetkleurig.



</doc>
<doc id="68222" url="https://af.wikipedia.org/wiki?curid=68222" title="Bonthalssnoerskulpslak">
Bonthalssnoerskulpslak

Die Bonthalssnoerskulpslak ("Natica tecta") is 'n slak wat aan die wes- en suidkus van Suid-Afrika voorkom en leef in die sand op kusstrande of in riviermondings. Die skulp is ligbruin met donkerder bruin kolle op. Die ongewerwelde dier vreet mossels deur 'n suur af te skei en daarmee 'n gat in die skulp van die prooi te boor.



</doc>
<doc id="68223" url="https://af.wikipedia.org/wiki?curid=68223" title="Gewone pylinkvis">
Gewone pylinkvis

Die Gewone pylinkvis ("Sepia vermiculata") is 'n koppotige dier wat aan die kuslyn van Suid-Afrika voorkom en word tot 15 cm lank. Die dier het 'n verlengde afgeplatte lyf met kort vinne weerskante van die lyf. Die tjokka daarteen het nie die lang vinne nie maar twee kort driehoekige vinne en ook 'n slanker lyf. Daar is agt kort arms en twee lang tentakels aan die kop vas. Die dier leef in kalm water van strandmere en riviermondings. Die dier vang sy prooi deur sy tentakels uit te skiet. Die dier se skulp is 'n interne skelet wat gereeld op die strande uitspoel.



</doc>
<doc id="68227" url="https://af.wikipedia.org/wiki?curid=68227" title="Ramshoringskulp">
Ramshoringskulp

Die ramshoringskulp ("Spirula spirula") is klein, inkvisagtige diere wat selde gesien word. Die skulp is silindries in 'n spiraal gevorm. Die dier leef in die diepsee waar dit in die water dryf. Dit verwar roofdiere deur ink uit inkkliere te spuit.



</doc>
<doc id="68229" url="https://af.wikipedia.org/wiki?curid=68229" title="Stekelseester">
Stekelseester

Die Stekelseester ("Marthasterias glacialis") is 'n seester wat voorkom aan die suidkus van Suid-Afrika en word tot 20 cm breed. Die oranje kleurige liggaam is oortrek met blougrys knoppiesagtige stekels. Die seester leef in tussengetypoele en vreet mossels deur die skulp oop te forseer met die "voete". Dan word die pens uitgestulp om die vleis te verteer. Hulle vreet ook klipmossels, tolskulpe en eendmossels.



</doc>
<doc id="68230" url="https://af.wikipedia.org/wiki?curid=68230" title="Dwergkussingseester">
Dwergkussingseester

Die Dwergkussingseester ("Patiriella exigua") is 'n seester wat aan die hele Suid-Afrikaanse kuslyn voorkom en word tot 2 cm breed. Die diertjie lyk meer soos 'n vyfkant as 'n ster omrede die pote nie goed ontwikkel is nie. Die kleur wissel van bruin, groen, oranje tot wit. Daar is klein teëlagtige plate op die bokant wat oortrek is met knoppiesagtige stekels. Die ongewerwelde diertjie leef in die tussengetysone in vlak rotspoele waar hulle mikroskopiese alge vreet wat op die rotse leef.



</doc>
<doc id="68231" url="https://af.wikipedia.org/wiki?curid=68231" title="Harige slangster">
Harige slangster

Die Harige slangster ("Ophiothrix fragilis") is 'n seester wat aan die hele Suid-Afrikaanse kuslyn voorkom. Die diertjie het 'n ronde lyf waaraan vyf, buigbare pote vas is. Die pote is oortrek met lang, skerp stekels terwyl die liggaam oortrek is met kort stekels. Die seester kom voor in rotsagtige kuste tot op dieptes van 100 m waar dit in skeure skuil. Hulle is kuddediere en word dikwels in digte groepe aangetref. Die seesterre vreet deur hul pote in die water rond te swaai en vang sodoende dooie plant- en diermateriaal.



</doc>
<doc id="68237" url="https://af.wikipedia.org/wiki?curid=68237" title="Dwight F. Davis">
Dwight F. Davis

Dwight Filley Davis (5 Julie 1879 - 28 November 1945) was 'n politikus en professionele tennisspeler van die Verenigde State van Amerika. Hy is veral bekend as die stigter van die Davisbeker. Hy was van 1923 tot 1925 die Amerikaanse minister van oorlog.


</doc>
<doc id="68238" url="https://af.wikipedia.org/wiki?curid=68238" title="Doringkroonseester">
Doringkroonseester

Die Doringkroonseester ("Acanthaster planci") is 'n seester wat voorkom aan die noordelike kus van 
KwaZulu-Natal.



</doc>
<doc id="68248" url="https://af.wikipedia.org/wiki?curid=68248" title="Ovaalster">
Ovaalster

Die Ovaalster ("Echinometra mathaei") is 'n seekastaiing wat aan die ooskus van Suid-Afrika voorkom. Die diertjie bly in 'n skulp en buispote steek deur klein gaatjies uit die skulp en word gebruik om aan die rotse vas te klou en ook om te beweeg. Die skulp is pers tot swart van kleur, oortrek met pers, bruin of groen stekels. Die stekels is lank en sterk met vlymskerp punte. Die ongewerwelde diertjie leef in rotspoele en benedegetyriwwe. Die ovaalster is 'n nagdier en vreet alge. In die dag skuil hulle in holtes of onder oorhange.



</doc>
<doc id="68252" url="https://af.wikipedia.org/wiki?curid=68252" title="Kaapse kastaiing">
Kaapse kastaiing

Die Kaapse kastaiing ("Parechinus angulosus") is 'n seekastaiing, is endemies aan Suid-Afrika en kom aan die Weskus en suidkus voor. In Engels staan die kastaiing bekend as die "Cape urchin". 

Die diertjie word tot 6cm lank. Die diertjie leef in 'n skulp en het dun, pers, rooi of groen stekels wat deur gaatjies uit die skulp steek. Die ongewerwelde diertjie leef in die tussengetypoele en rotspoele. Hulle vreet seewier (kelp) en alge. Die diertjie gebruik leë skulpe as "hoede" vir beskerming teen die son. Nadat die diertjie doodgaan is die skulp rond, hol, groenerig en knopperig. Die kastaiing se stekels verskaf beskerming vir jong perlemoen ("Haliotis midae").



</doc>
<doc id="68257" url="https://af.wikipedia.org/wiki?curid=68257" title="Craven-week">
Craven-week

Die Craven-week is 'n jaarlikse rugbytoernooi vir skoolseuns in Suid-Afrika. Die toernooi is vir die eerste keer in Julie 1964 georganiseer en is na die legendariese Springbok Dr Danie Craven genoem. Die toernooi staan tans as die "Coca-Cola Craven-week" bekend, met Coca-Cola as die hoofborg. Jong spelers gebruik die kompetisie as 'n geleentheid om 'n moontlike rugbyloopbaan los te slaan, terwyl talentsoekers dit gebruik om nuwe spelers vir hulle provinsies te identifiseer.

Die idee vir die toernooi kom van die Springbok-flank Piet Malan in 1949, kort voor die Suid-Afrikaanse Rugbyraad (SARR) se 75ste verjaardag. Hy wou hê dat skole aan die feesvieringe deelneem en het Danie Craven in Potgietersrus om hulp genader.

Dr Craven lê die idee voor die raad, waarna besluit word om die 15 skoolunies vir 'n week bymekaar te kry. Die man wat die idee egter lewendig gehou het was Jan Preuyt, 'n voormalige student aan die Universiteit Stellenbosch en onderwyser by die Port Rex Tegniese Skool in Oos-Londen. Preuyt het vir Griekwaland-Wes rugby gespeel en was ook die voorsitter van die Grens Skole.

Op daai tyd was daar nie 'n Suid-Afrikaanse Skoleorganisasie nie en die Suid-Afrikaanse Rugbyraad was ook nie by skole betrokke nie. Preuyt en Grens Skole sit daad by woord en reël die eerste Cravenweek-toernooi op hul eie inisiatief.

Die kompetisie begin met 15 spanne in 1964, groei tot 28 in 1987 en 32 in 2000. In 2001 word die formaat verander om vir 20 spanne voorsiening te maak.

Die kompetisie is sedert 1980 vir spelers van alle rasse oopgestel nadat Craven self versoek het dat dit gedoen word.

Omdat daar geen amptelike finale vir die Craven-week-toernooi is nie, is daar elke jaar 'n groot wedstryd tussen die twee beste spanne tydens die toernooi. Die resultate van hierdie belangrikste wedstryde sedert 1971 is:



</doc>
<doc id="68258" url="https://af.wikipedia.org/wiki?curid=68258" title="Gesiggiester">
Gesiggiester

Die Gesiggiester ("Echinodiscus bisperforatus") is 'n seekastaiing wat voorkom aan die suid- en ooskus van Suid-Afrika. Die ongewerwelde diertjie word tot 9 cm lank. Daar is 'n kenmerkende gesiggie op die plat skulp van 'n dooie diertjie terwyl die skulp van 'n lewende diertjie oortrek is met stekels. Die diertjie leef in sanderige gebiede in beskutte water waar hy hom self begrawe. Hy vreet klein organismes en ander oorblyfsels.



</doc>
<doc id="68259" url="https://af.wikipedia.org/wiki?curid=68259" title="Hartster">
Hartster

Die Hartster ("Echinocardium cordatum") is 'n seekastaiing wat voorkom aan die hele kuslyn van Suid-Afrika en word tot 4 cm groot. Op die skulp is daar 'n gesiggie patroon terwyl dit oortrek is met kort, digte wit stekeltjies. Aan die voorkant van die liggaam is die lepelagtige lip wat die diertjie gebruik om dooie plant- en diermateriaal te vreet. Die diertjie begraaf homself in fyn sand. 



</doc>
<doc id="68260" url="https://af.wikipedia.org/wiki?curid=68260" title="Kuifkopseekomkommer">
Kuifkopseekomkommer

Die Kuifkopseekomkommer ("Holothuria cinerascens") is 'n seekomkommer wat aan die ooskus van Suid-Afrika voorkom en tot 40 cm lank kan word. Die diertjie het 'n swart, lang, silindervormige liggaam met 18 - 20 tentakels met klossies aan die kopkant. Hy leef onder groot rotse in poele in die benedegetysone. Hulle voed deur hul tentakels deur die sand te trek om dooie plant- en diermateriaal op te spoor. Indien die diertjie bedreig word kan dit taai, wit drade uitskiet wat die aanvaller kan verstrik. 



</doc>
<doc id="68263" url="https://af.wikipedia.org/wiki?curid=68263" title="Peerklipmossel">
Peerklipmossel

Die Peerklipmossel ("Scutellastra cochlear") is 'n klipmossel (gastropood) wat voorkom feitlik aan die hele kuslyn van Suid-Afrika. Die skulp is peervormig en word tot 7 cm lank. Die binnekant is glad, wit en blougetint met swart vlekke. Daar is 'n swart, u-vormige merk waar die diertjie se spier vasgeheg was binne die skulp. Die diertjie leef in die tussengetysone, gewoonlik aan die laagste strook.



</doc>
<doc id="68266" url="https://af.wikipedia.org/wiki?curid=68266" title="Skerppuntklipmossel">
Skerppuntklipmossel

Die Skerppuntklipmossel ("Scutellastra longicosta") is 'n klipmossel (Engels: limpet) wat voorkom aan die suid- en ooskus van Suid-Afrika. Die diertjie word tot 7 cm lank en is stervormig met 11 lang ribpunte wat oor die rand van die skulp uitsteek. Daar is 'n swart rand aan die binnekant van die skulp. Die diertjie kom voor in die tussengetysone maar aan die lae kant op rotsriwwe.



</doc>
<doc id="68268" url="https://af.wikipedia.org/wiki?curid=68268" title="Dwelmoorlog in Meksiko">
Dwelmoorlog in Meksiko

Die Dwelmoorlog in Meksiko (Spaans: "Guerra contra el narcotráfico en México") is 'n asimmetriese oorlog tussen die Meksikaanse staat en die Meksikaanse dwelmkartelle, wat amptelik op 11 Desember 2006 met "Operasie Michoacan" onder president Felipe Calderón begin het. Reeds in die 1990's en vroeë 2000's het gewelddadige konflikte tussen die dwelmkartelle en die regering onder president Vicente Fox plaasgevind.

Die belangrikste rede vir die oorlog is die dwelmhandel na die Verenigde State en Kanada, wat die kartelle tot 90% oorheers. Intussen is die kartelle ook in onwettige transaksies soos smokkelhandel van mense, wapensmokkelary en prostitusie betrokke.

Die invloedsfeer van die kartelle strek van Vancouver in Kanada tot die VSA, vanaf Guatemala tot Colombia en Wes-Afrika. In Noord-Meksiko aan die grens met die VSA het die kartelle die staat se houvas op vrede en geregtigheid geneutraliseer. So is Ciudad Juárez, aan die grens met die VSA, sedert die begin van die oorlog die stad met die meeste moorde per jaar. Elke dag word gemiddeld sewe mense vermoor.




</doc>
<doc id="68273" url="https://af.wikipedia.org/wiki?curid=68273" title="Bokoogklipmossel">
Bokoogklipmossel

Die Bokoogklipmossel ("Cymbula oculus") kom aan die suid- en ooskus van Suid-Afrika voor. Die skulp is plat, dofbruin met tien ribbe wat oor die rand steek. Daar is 'n swart rand aan die binnekant van die skulp. Die diertjie kom voor in die tussengetysone en word tot 10 cm lank. 



</doc>
<doc id="68274" url="https://af.wikipedia.org/wiki?curid=68274" title="Kaneelklipmossel">
Kaneelklipmossel

Die Kaneelklipmossel ("Cymbula miniata") is 'n klipmossel wat voorkom aan die wes- en suidkus van Suid-Afrika en word tot 8 cm lank. Die skulp het 'n aantal strale wat van die middelpunt uitsprei. Die strale het 'n pienkerige kleur. Die diertjie leef in die tussengetysone.



</doc>
<doc id="68275" url="https://af.wikipedia.org/wiki?curid=68275" title="Hindoestani">
Hindoestani

Hindoestani (ہندوستانی, हिन्दुस्तानी) stam hoofsaaklik uit die Khariboli dialekte van Delhi, en bevat groot hoeveelhede van woorde uit Persies, Arabies, Sanskrit en Turks. Dit is 'n plurisentriese taal, met twee amptelike vorme Hindi en Oerdoe, wat twee gestandaardiseerde vorme daarvan is. 'n Derde vorm is Fidjiaanse Hindi, een van drie amptelike tale van Fidji.


</doc>
<doc id="68276" url="https://af.wikipedia.org/wiki?curid=68276" title="Kaapse valsklipmossel">
Kaapse valsklipmossel

Die Kaapse valsklipmossel ("Siphonaria capensis") kom aan die hele kus van Suid-Afrika voor en word tot 2.5 cm groot. Die skulp is ovaalvormig met die spits amper in die middel. Die skulp is gerib aan die buitekant met 'n gekartelde rand terwyl die binnekant glad is. Daar is bruin strepe in die binnekant wat uitstraal vanaf die middel. Die diertjie leef in die tussengetysone in poele of blootgestelde rots gebiede. Hierdie klipmossel het nie soos die ander spesies kieue nie maar kieuagtige uitgroeisels wat hulle toelaat om onder die water asem te haal. 



</doc>
<doc id="68277" url="https://af.wikipedia.org/wiki?curid=68277" title="Perlemoen">
Perlemoen

Perlemoen ("Haliotis midae") is 'n gastropood of buikvoetige seedier wat aan die suid- en ooskus van Suid-Afrika voorkom. Dit is 'n gesogte lekkerny en onderhewig aan stropery, wat tot totale uitroeiing kan lei.

Die grootte van die dop wissel tussen 12 en 20 cm (4.7-7.9 in). "Die groot dop het 'n afgeronde ovaal vorm en is matig konveks. Die afstand van die punt van die marge is gelyk aan een vyfde die grootste lengte van die dop. Die liggaamshorrel is sterk in die posisie van die perforasies, loodreg aflopend van die hoek tot by die kolomellêre marge. Die oppervlak toon sterk, verhewe, uitstralende rimpels of lamelle, maar geen spiraalmerke wanneer volwassenes nie. Die 6 tot 11 perforasies is klein, subirkelvormig en geskei deur ruimtes groter as hul eie deursnee. is ongeveer ewe geboë. Die konveksiteit wissel van ouderdom. Die kleur van die dop is geelgrys. Die voue is gewoonlik gekleurd met koraalrooi. Die oppervlak is saai, met fyn skuinsgroei-plooie en growwe, prominente, minder skuins verhewe en golwende stralende lamellae Die lae spiraal bestaan ​​uit sowat 3 hoererye. Die liggaamshorrel is in die ry van perforasies vasgegrawe. Die binneste oppervlak is pêrel, baiekleurig, rooi oorheersend in jong monsters. is groot, afgerond, baie ruwe, veral in ou skulpe, wat dikwels binne-in-die-vlekke is. Die kolomellêre bord is taamlik breed (een-sewende tot een-tiende die breedte van die dop), wat binne skuins skuins. Sy gesig is 'n bietjie konkaaf en glad nie afgeknip by die basis nie. Die holte van die spiraal is groot, wat ongeveer 1½ horings van onder wys. "


</doc>
<doc id="68278" url="https://af.wikipedia.org/wiki?curid=68278" title="Siffie">
Siffie

Siffie ("Haliotis spadicea") is 'n gastropood of buikvoetige seedier wat aan die suid- en ooskus van Suid-Afrika voorkom. Die seedier is deel van dieselfde genus as die bekende perlemoen en staan ook bekend as "Venusoortjie" want die skulp lyk soos 'n menseoor met die dier aan die binnekant. Die toringspits is rooi binne. Die dier leef in die tussengetysone tot vlak water in skeure en ook tussen rooiaas op rotsagtige gebiede.



</doc>
<doc id="68279" url="https://af.wikipedia.org/wiki?curid=68279" title="Saalvormige sleutelgatklipmossel">
Saalvormige sleutelgatklipmossel

Die Saalvormige sleutelgatklipmossel ("Dendrofissurella scutellum") is 'n klipmossel wat aan die hele kuslyn van Suid-Afrika voorkom en word tot 4 cm lank. Alle ander sleutelgatklipmossels het 'n plat, ovaalvormige skulp met 'n gat in die middel. Hierdie spesie se skulp is saalvormig; dus wieg dit op 'n plat oppervlakte. Daar steek 'n sifon uit by die sleutelgat in die skulp waardeur die diertjie suurstofarme water uitspuit. Die diertjie leef in die lae tussengety- en benedegetysones. 



</doc>
<doc id="68282" url="https://af.wikipedia.org/wiki?curid=68282" title="Pantoffelklipmossel">
Pantoffelklipmossel

Die Pantoffelklipmossel ("Crepidula porcellana") kom aan die hele kuslyn van Suid-Afrika voor. Dit het 'n traandruppelvorm met 'n gladde skulp wat bruin tot roesbruin van kleur is.



</doc>
<doc id="68283" url="https://af.wikipedia.org/wiki?curid=68283" title="Swartsnoek">
Swartsnoek

Die Swartsnoek ("Thyrsitoides marleyi") is 'n vis wat in die Indo-Pasifiese area en aan die ooskus van Afrika suidwaarts tot by Algoabaai voorkom. Die volwasse vis is donkerbruin en die onvolwasse vis is silwerkleurig met 'n swart vlek voor op die dorsale vin. Die vis kan tot 1.5 m lank word. In Engels staan die vis bekend as die "Blacksail snake mackerel".





</doc>
<doc id="68285" url="https://af.wikipedia.org/wiki?curid=68285" title="Bottersnoek">
Bottersnoek

Die Bottersnoek ("Lepidopus caudatus") is 'n vis wat voorkom in die oostelike Atlantiese Oseaan tot by die weskus van Suid-Afrika, Australië en Nieu-Seeland. Die vis het 'n lang lyf met 'n kleinerige gevurkte stertvin en die dorsale vin strek van die kop tot by die stert. In Engels staan die vis bekend as die "buttersnoek".





</doc>
<doc id="68286" url="https://af.wikipedia.org/wiki?curid=68286" title="Franse intervensie in Meksiko">
Franse intervensie in Meksiko

Die Franse intervensie in Meksiko (Frans: "Intervention française au Mexique" of "expédition du Mexique", Spaans: "Segunda intervención francesa en México") was 'n intervensie in Meksiko, wat deur 'n ekspedisiemag, gestuur deur die Tweede Franse Keiserryk onder Napoléon III en in die begin deur die Verenigde Koninkryk en die Koninkryk van Spanje ondersteun is. Dit het gevolg op die opskorting van rente betalings aan ander lande deur President Benito Juárez op 17 Julie 1861, wat Meksiko se grootste krediteure Frankryk, Spanje en die Verenigde Koninkryk verontrus het.

Die drie magte het op 31 Oktober 1861 die Verdrag van Londen onderteken, om hulle aansprake teen Meksiko saam te span. Op 8 Desember bereik Spaanse skepe met soldate uit Kuba Meksiko se belangrikste hawestad aan die Golf van Meksiko, Veracruz. Nadat die Britse en Spaanse ontdek het dat die Franse beplan Meksiko in te val, het hulle onttrek.

Die daaropvolgende Franse intervensie het gelei tot die stigting van die Tweede Meksikaanse Keiserryk, wat ondersteun is deur Rooms-Katolieke predikante, baie konserwatiewe elemente van die boonste klas, en sommige inheemse gemeenskappe; die presidensiële terme van Benito Juárez (1858–1871) is onderbreek deur die heerskappy van die Habsburgse monargie in Meksiko onder Maksimiliaan I (1864–1867). Konserwatiewe, en baie in die Meksikaanse adel, het probeer om die monargie te laat herleef (soos die Eerste Meksikaanse Keiserryk) wanneer hulle gehelp het om met die militêre steun van Frankryk 'n aartshertog van die koninklike huis van Oostenryk op die troon van Meksiko te bring. Frankryk het verskeie belange in hierdie Meksikaanse saak gehad, soos die versoening met Oostenryk, wat tydens die Frans-Oostenrykse Oorlog van 1859 verslaan is, die groeiende Amerikaanse krag teen te staan deur die stigting van 'n kragtige Katolieke naburige keiserryk en die ontginning van die rykmyne in die noord-weste van die land.




</doc>
<doc id="68288" url="https://af.wikipedia.org/wiki?curid=68288" title="Israeliese Akademie van Wetenskap en Geesteswetenskappe">
Israeliese Akademie van Wetenskap en Geesteswetenskappe

Die Israeliese Akademie van Wetenskap en Geesteswetenskappe, met sy hoofkwartier in Jerusalem, is in 1961 deur Israel gestig om kontak tussen geleerdes in wetenskap en geesteswetenskappe in Israel te bevorder; om die regering te adviseer oor navorsingsprojekte van nasionale belang; en om uitnemendheid te bevorder. Dit bestaan uit 102 van Israel se mees vooraanstaande geleerdes.

Die akademie se hoofkwartier is langs die ampswoning van die president van Israel en die gebou van die raad vir hoër onderwys op die Albert Einstein-plein in Jerusalem.

Die akademie befonds wetenskapprojekte in geologie, flora en fauna; en fasiliteer die deelname van Israeliese wetenskaplikes aan navorsing in internasionale projekte, soos hoë-energiefisika by CERN en sinkrotronbestraling by die Europese Inrigting vir Sinkrotronbestraling. 

In die geesteswetenskappe word geld verskaf vir navorsing oor die Hebreeuse Bybel, Talmoed, Joodse geskiedenis, filosofie, kuns en die Hebreeuse taal, prosa en poësie.

Die akademie administreer die Einstein-genootskappefonds, wat verhoudings tussen wetenskaplikes van oor die wêreld en in die Israeliese akademiese gemeenskap bevorder; die Israeliese Wetenskapfonds met 'n jaarlikse begroting van $53 miljoen en 'n aantal navorsingsfondse. Die akademie bedryf ook die Israeliese Akademiese Sentrum in Kaïro, wat Israeliese geleerdes help met navorsing oor Egipte en die Egiptiese kultuur, en samewerking met Egiptiese akademici bevorder.

Die Akademie het waarnemerstatus by die Europese Wetenskapstigting en uitruilprogramme met die Britse Royal Society, die Britse Akademie, die Sweedse Akademie en die Nasionale Navorsingsraad van Singapoer.



</doc>
<doc id="68296" url="https://af.wikipedia.org/wiki?curid=68296" title="Paralimpiese Somerspele 2016">
Paralimpiese Somerspele 2016

Die Paralimpiese Somerspele 2016 (Portugees: "Jogos Paralímpicos de Verão de 2016") is tussen 7 en 18 September 2016 in Rio de Janeiro, Brasilië, aangebied. Tydens die geleentheid het 4 342 atlete uit 159 nasies aan 528 items in 22 verskillende sportsoorte deelgeneem. Dit was die 15de Paralimpiese Somerspele wat aangebied is asook die eerste in Latyns- en Suid-Amerika.
Die opening- en sluitingseremonies het in die Maracanã-stadion plaasgevind. Soos gebruiklik het die lande in alfabetiese volgorde die stadion ingestap met Griekeland die eerste en die gasheer Brasilië die laaste. Zanele Situ het die Suid-Afrikaanse vlag ingedra.

Die Olimpiese Somerspele 2016 is tussen 5 Julie en 21 Augustus in Rio de Janeiro gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2016 ook die gasheer vir die Paralimpiese Somerspele 2016. Rio den Janeiro is op 2 Oktober 2009 in Kopenhagen deur die Internasionale Olimpiese Komitee gekies as die gasheer vir die Olimpiese Somerspele in 2016.

Die stemming het as volg verloop:

22 Paralimpiese sporte is tydens die Spele beoefen. Tydens die Spele is 528 medaljes oorhandig. Twee nuwe sporte is ook by die Paralimpiese Somerspele in Rio gehou word: Parakanovaart en paradriekamp.

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Tydens die vorige Paralimpiese Spele het Suid-Afrika 29 medaljes (8 goud, 12 silwer en 9 brons) ingepalm en in die 18de plek geëindig.

Suid-Afrika het 44 atlete na die Spele gestuur. Hulle eindig in die algehele 22de plek met 17 medaljes. Hiervan is 7 goud-, 6 silwer en 4 bronsmedaljes.




Hier is die voorste tien lande wat medaljes tydens die Spele verower het.



</doc>
<doc id="68298" url="https://af.wikipedia.org/wiki?curid=68298" title="Geskiedenis van Indië">
Geskiedenis van Indië

Die geskiedenis van Indië begin met die eerste bewyse van menslike aktiwiteit van Homo sapiens, ongeveer 75.000 jaar gelede, of met vroeër hominiede waaronder Homo erectus van ongeveer 500.000 jaar gelede. 

Die Indusvalleibeskawing in die noordwestelike deel van die Indiese subkontinent van ongeveer 3300 tot 1300 v.C. in die huidige Pakistan en die noordweste van Indië, was Suid-Asië se eerste groot beskawing. 'n Tegnologies gevorderde stedelike kultuur ontwikkel in die Ryp-Harappa-periode 2600-1900 v.C.. 

Hierdie beskawing van die Bronstydperk verdwyn voor die einde van die tweede millennium v.C. en is gevolg deur die Vediese beskawing van die Ystertydperk. Dit het oor 'n groot deel van die Indo-Ganges-gebied gestrek en het die opkoms van groot state, die sogenaamde Mahajanapadas, gesien. In een van hierdie koninkryke, Magadha, is Mahavira en Gautama Boeddha in die 6de of 5de eeu v.C gebore en het hulle filosofieë gepropageer en daarmee die Jaïnisme en die Boeddhisme gestig. 

Die grootste deel van die subkontinent word in die 4e en 3e eeu v.C. deur die Maurya Ryk verower. Dit het gefragmenteer geraak, met verskeie dele wat deur 'n groot aantal Midde-koninkryke vir die komende 1.500 jaar regeer word. Hierdie tyd staan bekend as die klassieke periode van die Indiese geskiedenis. Indië word in hierdie tyd soms beskou as die grootste ekonomie van die antieke en Middeleeuse wêreld, met sy enorme bevolking wat tussen 'n derde en 'n vierde van die inkomste van die wêreld tot aan die 18e eeu genereer.

'n Groot deel van Noord-en Sentraal-Indië was in die 4e eeu verenig onder die Gupta Ryk, en bly dit gedurende twee eeue. Hierdie periode is vanweë 'n Hindoe-religieuse en intellektuele herlewing onder sy bewonderaars as die "Goue Eeu van Indië" bekend. Vanaf dié tyd, en vir enkele eeue later, beleef die suide van Indië, onder die bewind van die Chalukyas, Cholas, Pallavas en Pandyas sy eie goue eeu. Elemente van die Indiese beskawing, administrasie, kultuur en godsdiens (Hindoeïsme en Boeddhisme) brei in hierdie tyd na 'n groot deel van Asië uit. Koninkryke in die suide van Indië onderhou van ongeveer 77 oorsese saaklike bande met die Romeinse Ryk. 

Die Islamitiese heerskappy in die subkontinent begin in die 8ste eeu, toe die Arabiese generaal Mohammed Bin Qasim die streke Sindh en Multan in die suide van Pundjab in die huidige Pakistan verower. Dit is gevolg deur verskeie opeenvolgende invalle uit Sentraal-Asië tussen die 10de en 15de eeu, wat lei tot die vorming van Islamitiese ryke in die Indiese subkontinent, soos die Delhi Sultanaat en die Mugal Ryk.

Die Mogol-oorheersing het vanuit Sentraal-Asië oor die grootste deel van die noordelike dele van die subkontinent uitgebrei. Die Mogol-heersers het Sentraal-Asiatiese kuns en argitektuur na Indië ingevoer. Naas die Mughals en verskeie Rajput-koninkryke, het verskillende onafhanklike Hindoe state gefloreer, soos die Vijayanagara Ryk in die suide, die Maratha Ryk in die weste, die Oos-Ganga Ryk in die ooste en die Ahom Koninkrykin die noordooste van Indië. Die Mogolryk ondergaan in die begin van die 18de eeu 'n geleidelike verval, wat geleentheid bied vir die Afghane, Balochis, Sikhs en Marathas om in die noordweste van die subkontinent die beheer oor groot gebiede uit te oefen tot die Britse Oos-Indiese Kompanjie sy oorheersing oor Suid-Asië gevestig het.

Vanaf die middel van die 18de eeu en in die komende eeu, is groot dele van Indië deur die Britse Oos-Indiese Kompanjie geannekseer. Ontevredenheid oor die Kompanie se oorheersing het gelei tot die Indiese Opstand van 1857, waarna die Britse provinsies van Indië direk deur die Britse kroon bestuur word. . 

Tydens die eerste helfte van die 20ste eeu, is 'n landelike stryd vir onafhanklikheid van stapel gestuur deur die Indian National Congress en later deur die Muslim League. Die subkontinent verkry sy onafhanklikheid van die Verenigde Koninkryk in 1947, nadat die Britse provinsies verdeel was in die domeine van Indië en Pakistan en die vorstedomme alle tot een van die nuwe state aangesluit het.

Die mense van Indië het van die vroegste tye groot vooruitgang op die gebied van die mediese wetenskap gemaak. Geskrifte oor die medisyne in 'n Indiese taal is gevind wat dateer uit die die 6de eeu v.C. Uit die geskrifte is dit duidelik dat hulle 'n gevorderde kennis oor die senuweestelsel en die verteringsorgane gehad het. In die 2de eeu v.C. het Soesjroeta, Indiese hoogleraaar in die mediese wetenskap aan die Universiteit van Benares, een van die heiligste plekke in die Hindoe-godsdiens, 'n belangrike verhandeling oor die snykunde geskryf. Daarin het hy meer as vyftig operasies in die kleinste besonderhede beskryf.

Die Hindoes was ook knap wiskundiges. Hulle het die Arabiese syfers uitgevind - dit word Arabiese syfers genoem omdat Arabiese wiskundiges dit na Europa gebring het - hulle was geskoolde ysterwerkers en hulle het ook die looikuns geken.

Die enigste geskrewe bron van die antieke geskiedenis van Indië is die "Veda," die heilige boeke van Indië. Die oudste van hierdie boeke dateer vermoedelik uit die jaar 1500 v.C., en hoewel hulle meestal mites bevat, verskaf hulle tog baie feite oor die veranderinge wat op die inval van die Ariërs gevolg het. Net vier van die baie Vedas het behoue gebly,  maar hulle gee ons 'n goeie aanduiding van die primi­tiewe godsdiens van  Indië. “Veda" beteken letterlik “godsdienskennis", en dit is dan ook die vernaamste onderwerp van die boeke.

Die primitiewe godsdiens in Indië was, soos alle ander vroeë godsdienste, 'n natuur-godsdiens, d.w.s. die oogmerk was om die magte van die natuur, waarvan die mens se bestaan afgehang het, te plesier en te paai. Hoewel die Hindoeïsme, een van die twee groot godsdienste vandag in Indië, sedert daardie dae baie ontwikkel het, kan sy basiese geloofsoortuiginge tot hierdie primitiewe godsdiens nagespeur word. Die hoofgode was die ver­skillende natuurkragte: die lug, vuur, lig, water en die aarde. Hierdie kragte is as mense beskou en elkeen het 'n naam gehad.

In die vroeë ontwikkeling van Hindoeïsme was die belangrikste god die god van vuur, Agni. Op standbeelde en ander beeldjies word hy met twee koppe uitgebeeld – die een verteenwoordig die vuur­herd, en die ander kop die vuur wat aangesteek word wanneer daar aan hom geoffer word.

Die vroeë Hindoes het nie tem­pels vir hul gode gebou nie, maar telkens wanneer hulle iets wou offer (selfs perde is geoffer), is 'n altaar gebou. Een van die kenmerke van 'n hedendaagse Hindoe-tempel is die groot poel waarin gelowigeshulself bad om rein te word. Sulke poele is ook in die stede van die Indusvallei-beskawing gevind; party van die Hindoe-gebruike het dus 'n baie lang geskiedenis.

Hindoeïsme en Boeddhisme is die twee hoofgods­dienste in Indië, hoewel daar in die suide 'n taamlike aantal Christene is. Deur die eeue het Hindoeïsme 'n suiwerder en meer filosofiese godsdiens geword. Drie gode het belangrik geword, naamlik Brahma, Wisjnoe en Siwa. Hierdie drie gode verteenwoordig die hoofprosesse van lewe en die heelal - "skepping, behoud" en "vernietiging." Brahma was die magtigste van die drie en hy word met vier gesigte uitgebeeld sodat hy gelyktydig in alle rigtings kan kyk.

Die priesters van Brahma word  Brahmane genoem.  Baie van die Hindoe-Iegendes oor hul gode is aangrypend en het 'n diepe betekenis.

In die 6de eeu v.C. het Gautama Siddhartha, wat as die "Boeddha" of die "Verligte" bekend gestaan het, die hele Indië deurreis en 'n nuwe godsdiens, die, verkondig. Hoewel hierdie godsdiens meer gevorderd as die Hindoeïsme was, het nie alle Indiërs hulle daarby aangesluit nie. Die Boeddhisme het egter vin­nig na die omliggende lande, veral China, ver­sprei.

Die godsdienstige geboue van antieke Indië is luisterryk en pragtig. Die oudste geboue is nie ouer as omtrent 300 v.C. nie, aangesien die wat voor hierdie tyd gebou is, van hout was en nie behoue gebly het nie. Sowel die Boeddhiste as die Hindoes het tempels gebou. Die Boeddhiste het heuwels, bekend as "stospas," gebou op elke plek wat betrekking het op Boeddha as herdenking aan die stigter van hul geloof. Die Hindoes het tempels ter ere van hul vernaamste gode opgerig.

Een van die mooiste en merkwaardigste tempels is dié by Elura in Suid-Indië. Die bouwerk daaraan is in 760 n.C. begin, en die tempel is gebou ter ere van die god Siwa. Dit is uit soliede rots gekap en word met reg as een van die wonders van die wêreld beskou. Pelgrims van heinde en verre onder­neem jaarliks die moeilike reis daarheen. Elke muur is versier met vlakreliëfte, wat die een of  ander  voorval in die lewe van die god uitbeeld.

'n Ander merkwaardige tempel is die Boeddhistiese tempel by Gaja, waar Boeddha na bewering vir die eerste keer sy nuwe godsdiens gepredik het. Dit is gebou in die vorm van 'n piramide en is byna 45 m hoog. In die tempel is 'n groot standbeeld  van Boeddha. Lampe brand gedurig voor die beeld



</doc>
<doc id="68302" url="https://af.wikipedia.org/wiki?curid=68302" title="Ernst van Dyk">
Ernst van Dyk

Ernst van Dyk OIS (gebore 4 April 1973) is 'n Suid-Afrikaanse handfiets-renjaer. Hy het 'n rekord van 10 rolstoel-titels in die Boston-marathon verower. In 2006 ontvang hy die gesogte "Laureus World Sports Awards"-toekenning en word as die "Gestremde sportpersoon van die jaar" aangewys.

Van Dyk is op 4 April 1973 in Ceres in die Wes-Kaap sonder bene gebore. Sy ouers, beide provinsiale atlete, het sy atletiese vermoëns raakgesien en hom aangemoedig om aan sport deel te neem. Hy begin sy skoolopleiding in Graaff-Reinet, maar die skool kon nie aan sy behoeftes voorsien nie. Daarna woon hy die "Elizabeth Conradie"-skool vir gestremde kinders in Kimberley by. Hy het in sy tienerjare nasionaal aan swemgalas deelgeneem. In 1992 skryf hy by die Universiteit Stellenbosch in en neem op die Barcelona Paralimpiese Spele aan swem en rolstoelresies deel. Daarna begin hy op rolstoel-atletiek konsentreer.

Hy woon in die Paarl met sy vrou en dogter, en besit 'n besigheid wat in sporttoerusting vir gestremdes spesialiseer.

Tydens die Paralimpiese Somerspele van 2000 in Sydney wen hy 'n bronsmedalje in die 400 meter-rolstoelresies. In die daaropvolgende Spele van 2004 in Athene wen hy silwer in die 800 meter-rolstoelresies, nog 'n silwer in die 1500 meter, en 'n brons in die 5000 meter. In Beijing tydens die Paralimpiese Spele van 2008 wen hy goud in die handfiets-marathon asook 'n brons in die rolstoelmarathon. Die Spele in Londen was Van Dyk se sesde Paralimpiese Spele en die Spele in Rio de Janeiro se sewende.

Van sy ander prestasies sluit in: dubbele goud (padwedren en tydtoets) by die 2007 Wêreldfietsrykampioenskap in Bordeaux en silwer en ​​brons by die 2009 Wêreldfietsrykampioenskap in Italië.



</doc>
<doc id="68303" url="https://af.wikipedia.org/wiki?curid=68303" title="Handfiets">
Handfiets

'n Handfiets is 'n voertuig, soortgelyk aan 'n fiets, wat met die ryer se arms instede van die bene aangedryf word. Die meeste handfietse het drie wiele: waarvan twee vrylopende agterwiele en een 'n bestuurbare voorwiel is.




</doc>
<doc id="68304" url="https://af.wikipedia.org/wiki?curid=68304" title="Stoke Mandeville">
Stoke Mandeville

Stoke Mandeville is 'n dorp asook 'n "civil parish" in die Verenigde Koninkryk. Die dorp lê binne die Aylesbury Vale-distrik, 4,8 kilometer (3 myl) suidoos van Aylesbury in die graafskap Buckinghamshire. Volgens die sensusopname beslaan Stoke Mandeville 'n gebied van 1,460 akkers (5.9 km2).

Die Paralimpiese Somerspele van 1984 is deels hier en deels in New York Stad in die Verenigde State aangebied.



</doc>
<doc id="68305" url="https://af.wikipedia.org/wiki?curid=68305" title="Rolbal">
Rolbal

Rolbal is 'n sport waar balle op 'n grasbaan gerol word. Die doel is om jou bal so naby as moontlik aan die kleiner doelbal, die "witte" ook die "jack" of "kitty" genoem, te rol. Vir elke bal wat nader as die teenstander se bal opeindig, kry jy 'n punt. Dit word individueel of in spanne van twee, drie of vier spelers elk gespeel. Dit word meestal buitekant op grasbane beoefen, hoewel dit in sekere stadions ook binnenshuis op natuurlike gras of 'n kunsoppervlak gespeel word.

Dit word deur sowel mans as vroue gespeel, en hoewel dit hoofsaaklik deur ouer mense beoefen word, stel al hoe meer jong mense teenswoordig ook daarin belang. In Suid-Afrika is rolbal baie gewild en die land het al van die wêreld se voorste spelers opgelewer. 

Die spel Rolbal word op 'n grasperk met 'n oppervlakte van 36,5 tot 38,5 m gespeel. Die grasperk is gewoonlik in 6 bane verdeel sodat 6 wedstryde tegelykertyd kan plaasvind. Die groot bruin of swart balle wat gebruik word, moet 'n deursnee van 12 tot 13 cm en 'n massa van 1,3 tot 1,6 kg hê. Aan die een kant van die balle is 'n massastuk ingevoeg sodat dit effens eenkant toe swaai wanneer dit gerol word. 

'n Wedstryd begin deur 'n wit balletjie (die "witte") van die een kant van die baan na die ander kant te rol. Die deelnemers probeer dan vervolgens om die beurt om die groot balle op so 'n wyse oor die baan te rol dat dit so na as moontlik aan die witte gaan lê. Na afloop van elke speelbeurt kry 'n speler 'n punt vir elke bal wat nader aan die witte lê as enigeen van die van sy teenstander. 

In enkelspelwedstryde rol elke speler 4 balle om die beurt en stap daarna na die oorkant om die telling te bereken en die volgende speelbeurt van daar af te begin. Die speler wat eerste 21 punte behaal, wen die wedstryd. By parespel wedstryde (2 spelers per span) rol elke speler 4 balle beurtelings en die span wat na 21 speelbeurte voorloop, wen. 

Wedstryde vir vierspanne word net soos parespelle gespeel, maar elke speler rol net 2 balle per speelbeurt. Wedstryde vir driespanne word oor 18 speelbeurte beslis en elke speler rol 3 balle per speelbeurt.



</doc>
<doc id="68306" url="https://af.wikipedia.org/wiki?curid=68306" title="Johannes Egbertus Vixseboxse">
Johannes Egbertus Vixseboxse

Johannes Egbertus Vixseboxse (* 31 Augustus 1863, Almelo, Nederland – † 18 Januarie 1943, Johannesburg) was ’n Nederlands-gebore Suid-Afrikaanse argitek en bouaannemer.

Vixseboxse was die jongste van ses kinders van Bernardus Vixseboxse, ’n timmerman-aannemer, en sy vrou Jenneken Lulof. Vixseboxse was waarskynlik soos sy twee ouer broers, Bernardus en Gerrit Willem, bedags in die timmermansbedryf van sy vader werksaam en saans as leerling by ’n tekenskool ingeskryf, voordat hy met sy eie onderneming kon begin. Op 9 September 1888 het hy uit Rotterdam na die Zuid-Afrikaansche Republiek vertrek om daar te gaan werk. Hy het by die Departement Openbare Werke van die Republiek aangesluit waar hy gewerk het onder leiding van Sytze Wierda wat die vorige jaar op uitnodiging van pres. Paul Kruger na Transvaal gekom het. Kort na sy aankoms in die ZAR het Vixseboxse die broer van sy swaer, Mattheus Meischke, oorreed om hom in die Republiek as boukontrakteur te kom vestig.

Net soos in die ZAR was daar ’n groot behoefte aan opgeleide argitekte in die Oranje-Vrystaat en op 10 September 1890 is Vixseboxse as inspekteur-generaal van dié republiek aangestel — ’n betrekking wat hy tot 1 Mei 1893 beklee het. Gedurende die drie jaar van sy verblyf in die OVS was Vixseboxse baie aktief. Hy was verantwoordelik vir die ontwerp van verskeie geboue in Bloemfontein, ondermeer die Meisieskool Eunice (Upperhouse) in 1890, die stasiegebou (1891), die Volkshospitaal (1892), die Greenhill-kloosterskool (1892), die eerste geboue vir die inrigting vir melaatses (1892) en die poskantoor in Hoffmanplein in 1892 (in samewerking met Dirk Wentink). ’n Belangrike projek wat in aanbou was tussen 1890 en 1895 was die Vierde Raadsaal waarvan die argitekte Goad en Canning van Johannesburg was, maar aangesien Vixseboxse toesig oor die bouwerk gehou het, is die ontwerp van dié gebou verkeerdelik aan hom toegeskryf.

Met President F.W. Reitz se toestemming is Vixseboxse toegelaat om ’n praktyk te beoefen en saam met sy medewerker, Wentink, het hy ’n prysvraag vir die ontwerp van die Suid-Afrikaanse Museum in Kaapstad verower. Na die uitslag op 17 Maart 1893 bekend gemaak is, het Vixseboxse op 25 Maart 1893 uit sy pos by die Departement Openbare Werke en Geboue bedank en na Kaapstad vertrek waar die voltooiing van die museumprojek en die woning van die kurator in Koningin Victoriastraat as van sy belangrikste skeppings beskou word.

Na die Tweede Vryheidsoorlog het die gesin Vixseboxse na Nederland vertrek, maar op 20 November 1907 het Vixseboxse, met sy vrou en kind na Suid-Afrika terugkeer. Tydens die groot oplewing in die volstruisveremark gedurende die eerste dekade van die twintigste eeu, het Vixseboxse in Maart 1909 ’n praktyk op Oudtshoorn geopen waar hy tydens sy vyf jaar lange verblyf ’n aantal belangrike openbare en private geboue, wat uit plaaslike sandsteen vervaardig is, ontwerp het. Hieronder is die nuwe nywerheidskool (1912) en Pinehurst, die woning van Edwin T.L. Edmeades, een van die treffendste geboue in daardie tyd wat in 1966 tot historiese gedenkwaardigheid verklaar is. Sy laaste groot opdrag voordat hy Oudtshoorn in 1914, na die insinking van die veremark verlaat het, wat die Gaiety Thearte, ’n ontwerp in die Art Nouveau-styl van die laat Eduardiaanse tydperk.

Tydens sy verblyf op Oudtshoorn het Vixseboxse as toesighoudende argitek van die NG Kerkgebou op Calitzdorp wat op 26 April 1912 ingewy is, opgetree. Hy het ook die preekstoel van die NG Kerk op De Rust wat uit geel- en stinkhout vervaardig is, ontwerp en was verantwoordelik vir die fasade van die skoolsaal van die Boys’ High School (1913) (tans die C.P. Nel-museum) in die sogenaamde "Transvaalse" Neo-Renaissancestyl. In 1918 wat Vixseboxse betrokke by die herstel van die NG Kerkgebou op Beaufort-Wes wat deur Charles Freeman ontwerp is.

Vixseboxse is op 9 Augustus 1890 in Kaapstad met Anne Maria Witzand, wat ook uit Almelo afkomstig was, getroud.



</doc>
<doc id="68317" url="https://af.wikipedia.org/wiki?curid=68317" title="Rolstoelresies">
Rolstoelresies

Rolstoelresies is 'n sport vir gestremde atlete waar rolstoele vir baan- en padwedlope ingespan word.

Rolstoelresies is oop vir atlete met enige kwalifiserende tipe gestremdheid: geamputeerde ledemate, rugmurgbeserings, serebrale gestremdheid en swaksiendheid (gekombineer met 'n ander gestremdheid). Atlete word in ooreenstemming met die aard en erns van hul gestremdheid of kombinasie van gestremdhede geklassifiseer. Die belangrikste kompetisies is die Paralimpiese Spele wat sedert 1960 vir rolstoelatlete voorsiening maak.

Soos naellope, word Rolstoel-wedrenne op 'n baan of as 'n padwedloop beoefen. Die atlete kompeteer in gespesialiseerde rolstoele wat 'n spoed van 30 km/h of meer kan bereik.



</doc>
<doc id="68325" url="https://af.wikipedia.org/wiki?curid=68325" title="Lothar von Trotha">
Lothar von Trotha

Lothar von Trotha (*3 Julie 1848, Magdeburg, Pruisiese Sakse – †31 Maart 1920, Bonn, Duitsland) was ’n Duitse militêre bevelvoerder onder andere tydens die Herero-oorloë in Duits-Suidwes-Afrika.

Trotha was die vierde kind van die Pruisiese offisier Wolf Thilo von Trotha en sy vrou, Friederike Henriette Mariane von Boehn. Omdat sy vader dikwels verplaas is, het Trotha verskeie skole, onder meer die gimnasia in Koblenz, Keulen en Kulm besoek. Hy het selfs ’n rukkie aan die Universiteit van Berlyn gestudeer, maar die militêre atmosfeer waarin hy grootgeword het asook die prominente rol wat die offisierskorps in die opkomende Pruisiese staat gespeel het, het hom op ’n militêre loopbaan laat besluit. Sy sterk gevoel vir dissipline en pligsbesef is reeds daar gevestig.

Op 24 November 1865 het Trotha by 2. Infanteriegarderegiment (Berlyn-Plotzensee) aangesluit en saam met hulle in 1866 in die Seweweekse Oorlog teen Oostenryk geveg. Gedurende 1870-1871 het hy met die rang van adjudant aan die Frans-Pruisiese Oorlog deelgeneem waartydens hy twee keer gewond is en die Ysterkruis in die tweede klas aan hom toegeken is. Na dienstermyne in Straatsburg, Mainz, Rastatt, Berlyn en Ratzeburg het hy in 1893 gevorder tot luitenant-kolonel.

Die jaar daarna is hy na die Departement van Buitelandse Sake oorgeplaas vir diens in die kolonies. Sy eerste buitelandse opdrag was in Duits-Oos-Afrika waar hy van 1894 tot 1897 waarnemende goewerneur en bevelvoerder van die "Schutztruppe" (koloniale troepe) was. Hier het sy militêre aansien skerp gestyg nadat hy in 1896 die Wahehe-opstand onderdruk het. Terug in Duitsland in Maart 1897 het hy gevorder tot generaal-majoor toe hy in 1900 die tweede keer koloniale diens verrig het met die onderdrukking van die Bokseropstand in China. Hiervoor is hy met die Orde van die Rooi Adelaar in die tweede klas gedekoreer. Terug in Duitsland is hy in Maart 1903 bevorder tot luitenant-generaal.

Toe goewerneur Theodor Leutwein in 1904 oënskynlik sukkel om die Herero-opstand in Duits-Suidwes-Afrika te onderdruk, is von Trotha vanweë sy ervaring op 16 Mei 1904 aangestel as opperbevelvoerder van die "Schutstruppe" in Duits-Suidwes-Afrika. Dit het die mees omstrede gedeelte van sy loopbaan ingelui.

As bevelvoerder was hy slegs aan die Duitse Generale Staf verantwoording verskuldig en kon sy veldtog na eie goeddunke beplan. Binne drie maande is die Herero’s teen die Waterberg vasgekeer. Hoewel die Duitsers hulle op 11 Augustus 1904 in verskeie gevegte by Waterberg verslaan het, kon von Trotha hulle nie tot oorgawe dwing nie. Eerder as om oor te gee het die Herero’s die droë Sandveld ingevlug en Betsjoeanaland probeer bereik. Omdat von Trotha die moontlikheid dat die Herero’s hulle in die toekoms weer teen die Duitse bewind sou verset finaal wou uitskakel, het hy verkies om die militêre stryd voort te sit eerder as om ’n vredesaanbod te maak. Die Duitse troepe het die Herero’s agtervolg en hulle het in groot getalle in die Sandveld van dors omgekom.

Von Trotha se naam is in die geskiedenis van Duits-Suidwes-Afrika verewig onder meer vanweë ’n dispuut wat oor ’n dokument ontstaan het waarvolgens hy op 2 Oktober 1904 ’n bevel sou uitgevaardig het dat Herero-mans nie krygsgevange geneem mag word nie. Hierdie dokument is egter nie onderteken nie en historici verskil steeds oor die egtheid daarvan. Daar word ook beweer dat die bewoording van die bevel in ooreenstemming met von Trotha se beleid was, en andersyds word, te midde van groot opspraak wat in Duitsland verwek is, beweer dat die bevel nooit uitgevoer is nie. Volgens von Trotha was die verlies aan mense- en dierelewens in Duits-Suidwes-Afrika glad nie uniek nie en tiperend van die kolonisasieproses van alle lande van daardie tyd.

Voordat von Trotha op 19 November 1905 na Duitsland teruggekeer het, het hy eers in die suide van Duits-Suidwes-Afrika ’n Duitse oorwinning oor die Hottentotte verseker. Vir sy militêre prestasies in hierdie kolonie is hy op 18 Augustus 1905 met die Pour le Mérite-toekenning vereer. Hy het op 21 Mei 1906 met pensioen uit aktiewe diens getree.

Behalwe ’n militaris, was von Trotha ’n natuurliefhebber, plantkundige en ornitoloog en hy het tydens sy dienstydperk oorsee heelwat eksemplare in dié verband versamel. Twee voëlspesies, die "Ploceur trothae" en die "Bubo ascalaphus trothae", is spesiaal deur die Koninklike Museum in Berlyn na hom genoem. In 1933 het die Duitse regering ’n straat in München tot “Von-Trotha-Straße” genoem maar in 2006 het die stadsraad van München die straat herdoop na “Herero-Straße”.

Na die dood van sy eerste vrou op 9 Oktober 1905 is hy in 1912 met Lucy Brinkman (gebore Goldstein) getroud.



</doc>
<doc id="68327" url="https://af.wikipedia.org/wiki?curid=68327" title="Atlantiese seilvis">
Atlantiese seilvis

Die Atlantiese seilvis ("Istiophorus albicans") is 'n vis wat in die Atlantiese Oseaan voorkom en lyk baie soos die Pasifiese seilvis. Party outeurs beskou die twee visse as een spesie. Die Atlantiese spesie het langer maag- en stertvinne as die Pasifiese seilvis, maar is kleiner met 'n rekordvangs van 64 kg. In Engels staan die vis bekend as "Sailfish".





</doc>
<doc id="68335" url="https://af.wikipedia.org/wiki?curid=68335" title="Koeël-tuna">
Koeël-tuna

Die Koeël-tuna ("Auxis rochei") is 'n vis wat voorkom in die Stille-, Atlantiese- en Indiese Oseaan en word tot 50 cm lank. In Engels staan die vis bekend as die "Bullet tuna" en word verwar met die Pensstreep-tuna ("Katsuwonus pelamis").





</doc>
<doc id="68338" url="https://af.wikipedia.org/wiki?curid=68338" title="Bles-dikkop">
Bles-dikkop

Die Bles-dikkop ("Caffrogobius nudiceps") is 'n vis wat endemies is aan Suid-Afrika en voorkom vanaf Walvisbaai tot by Oos-Londen. Die vis leef op rotsriwwe en in strandmere. In Engels staan die vis bekend as die "Barehead goby".





</doc>
<doc id="68340" url="https://af.wikipedia.org/wiki?curid=68340" title="Cherise Taylor">
Cherise Taylor

Cherise Taylor (6 November 1989, Pretoria - ) is 'n Suid-Afrikaanse fietsryer wat al verskeie kere die nasionale padfiets-kampioenskap gewen het. Sy wen ook die Nasionale Bergfiets Marathon-titel in 2012. 

Sy is in Mei 2012 met die bekende fietsryer Burry Stander getroud. Haar man is egter op 3 Januarie 2013 op die ouderdom van 25 in 'n tragiese ongeluk oorlede.



</doc>
<doc id="68346" url="https://af.wikipedia.org/wiki?curid=68346" title="Lys van varswater visfamilies">
Lys van varswater visfamilies

Hier is 'n tabel met al die varswater visfamilies wat in damme, riviere en mere in Suider-Afrika voorkom. Dit sluit al die riviere noordwaarts tot by die Kunene- en Zambeziriviere in. Van die families het spesies wat ook in die see voorkom.


"A Complete Guide to the FRESHWATER FISHES of Southern Africa." Paul Skelton. 2001. ISBN 978-1-86872-643-1


</doc>
<doc id="68347" url="https://af.wikipedia.org/wiki?curid=68347" title="Balk-juweelvis">
Balk-juweelvis

Die Balk-juweelvis ("Hemichromis elongatus") is 'n varswatervis wat voorkom in die Okavangorivier en boonste gedeelte van die Zambezirivier. Die vis kom ook voor in die Kongorivier-stelsel en in Wes-Afrika. In Engels staan die vis bekend as die "Banded jewelfish". In die Caprivi staan die vis doodgewoon bekend as die "Juweelvis".

Die kop is groot met groot oë en ‘n effens skuins, groot bek. In die bokaak is twee rye tande waarvan twee oogtande in die middle langer is as die res (slagtande). Daar is ‘n enkelry kegelvormige tande in die onderkaak.

Die vis is kleurryk; die lyf is donker olyfkleurig aan die bokant, ligter groen aan die sye en pienk tot rooi aan die onderkant, veral by broeimannetjies.

Op die bokant van die kieue is duidelike rooi en swart kolle.

Die vinne is olyfkleurig, die punte van die rugvin is rooi en die bekkenvin is swart.

Daar is vier tot vyf diamantvormige, swart bande oor die sye en 'n swart band wat deur die oë gaan.

Die skubbe is grof met 28-32 op die systreep. Die vis word tot 25 cm groot, maar die gemiddelde grootte is 10 tot 15 cm.

Die vis leef in riviere en permanent-gevulde vloedvlaktes in helder water.

Waar tiervis afwesig is kom dit in enige water voor, anders waar daar goeie skuiling is. Hulle verkies ‘n rots bodem bo sand, maar hou van skuiling, hetsy rotse, oewerplantegroei of waterplante.

Hulle byt aan enige kleinerige kunsaas maar is baie aggressief en val maklik groot kunsaas aan. Hulle hoofvoedsel is ander klein vissies maar hul vreet ook erdwurms en insekte.

Hulle broei vroegsomer.





</doc>
<doc id="68348" url="https://af.wikipedia.org/wiki?curid=68348" title="Okavangorivier">
Okavangorivier

Die Okavangorivier ontspring in die hooglande van Angola en vloei dan suidooswaarts voor dit in die Okavangodelta invloei in Botswana. Dit is een van die min riviere wat nie in die see uitmond nie. Die rivier vorm ook 'n deel van die grens tussen Angola en Namibië. In Angola staan die rivier bekend as die Kubangorivier.

Van die visse wat hier voorkom sluit in:


</doc>
<doc id="68354" url="https://af.wikipedia.org/wiki?curid=68354" title="Hemichromis">
Hemichromis

Hemichromis is 'n genus van visse wat aan die familie Cichlidae behoort. Die genus verkies om in riviere en mere in woude in Sentraal- en Wes-Afrika te leef en kom glad nie in Oos-Afrika voor nie. Daar is elf spesies wat hoort tot die genus en slegs een kom in Suider-Afrika voor.





</doc>
<doc id="68356" url="https://af.wikipedia.org/wiki?curid=68356" title="Kunene dwerg-mondbroeier">
Kunene dwerg-mondbroeier

Die Kunene dwerg-mondbroeier ("Orthochromis machadoi") is 'n varswatervis wat voorkom in die Kunenerivier in Angola en Namibië en word tot 65 mm groot. In Engels staan die vis bekend as die "Cunene dwarf bream".

Die vis is ietwat lank met 'n ronde stertvin en die mond is klein. Daar is 10 - 12 vertikale bane oor die vis se lyf en swart vlek op die stertvin se basis. Daar is twee donker strepe op die gesig: een van die mond deur die oog en die ander van die oog tot by die boonste punt van die operkulum. Die mannetjie word rooi gedurende broei tyd.

Daar is baie min om die vis bekend behalwe dat hulle mondbroeiers is.


"A Complete Guide to the FRESHWATER FISHES of Southern Africa." Paul Skelton. 2001. ISBN 978-1-86872-643-1



</doc>
<doc id="68357" url="https://af.wikipedia.org/wiki?curid=68357" title="Orthochromis">
Orthochromis

Orthochromis is 'n genus van visse wat aan die familie Cichlidae behoort. Daar is vier spesies wat hoort tot die genus en slegs een kom in Suider-Afrika voor.





</doc>
<doc id="68358" url="https://af.wikipedia.org/wiki?curid=68358" title="Andrew Carnegie">
Andrew Carnegie

Andrew Carnegie ([kɑrˈneɪɡi], maar meestal uitgespreek as [ˈkɑrnɨɡi]; (* 25 November 1835 in Dunfermline, Skotland; † 11 Augustus 1919 in Lenox, Massachusetts, Verenigde State) was 'n Skots-Amerikaanse nyweraar wat 'n leidende rol by die grootskaalse uitbreiding van die Amerikaanse staalbedryf in die laat 19de eeu gespeel het. Hy het die meeste van sy geld weggegee en was een van die belangrikste filantrope van sy tyd.

Carnegie het in 1848 saam met sy ouers na die Verenigde State geëmigreer en sy loopbaan as werker in 'n katoenspinnery begin. Later is hy deur 'n telegraafmaatskappy aangestel waar hy in sy loopbaan gevorder het. Hy het in die 1870's Pittsburgh se "Carnegie Steel Company" gestig en uitgebou. Hierdie maatskappy was in die 1890's die grootste en mees winsgewende industriële onderneming ter wêreld. Carnegie het dit in 1901 vir $480 miljoen aan J.P. Morgan verkoop wat dit met Elbert H. Gray se "Federal Steel Company" en 'n aantal kleiner maatskappye saamgesmelt het tot "U.S. Steel".

Dikwels word na Carnegie as die tweede rykste man in die geskiedenis ná John D. Rockefeller verwys. Naas sy telegraafmaatskappy het hy sy belange tot in die 1860's uitgebrei na spoorweë, slaapwaens, brûe en olieboortorings.

Met die fortuin, wat hy in dié bedrywe gemaak het, het hy onder meer "Carnegie Hall" laat bou en het hom later tot filantropie en onderwys gewend om die wêreldvrede te bewaar en die stigting van biblioteke, onderwys en wetenskaplike navorsing te bevorder. Hy het instellings soos die "Carnegie Corporation of New York", die "Carnegie Endowment for International Peace", die "Carnegie Institution of Washington", die Carnegie Mellon-universiteit en die Carnegie-museums te Pittsburgh gestig.

Carnegie het die meeste van sy geld aan die stigting van biblioteke, skole en universiteite in die Verenigde State, die Verenigde Koninkryk, Kanada en ander lande asook 'n pensioenfonds vir sy personeel bestee.


</doc>
<doc id="68359" url="https://af.wikipedia.org/wiki?curid=68359" title="Kunenerivier">
Kunenerivier

Die Kunenerivier is 'n rivier wat ontspring in die hooglande van Angola en dan eers suidwaarts vloei voor dit draai en weswaarts vloei om in die Atlantiese Oseaan uit te mond. Dit vorm ook die grens tussen Angola en Namibië op die weswaartse tog. Daar is twee watervalle in die rivier: Epupawaterval en Ruacanawaterval.

Van die visse wat hier voorkom sluit in:


</doc>
<doc id="68360" url="https://af.wikipedia.org/wiki?curid=68360" title="Suidelike mondbroeier">
Suidelike mondbroeier

Die Suidelike mondbroeier ("Pseudocrenilabrus philander") is 'n varswatervis wat voorkom in die Oranjerivier-stelsel en rivierstelsels verder noord in Suider-Afrika. Dit kom ook voor in KwaZulu-Natal, sytakke van die Kongorivier en Malawimeer. In Engels staan die vis bekend as "Southern mouthbrooder".

Die vis het 'n bolronde stertvin en die mond is klein. Die wyfies is ligbruin met swart vertikale strepe en die vinne is liggeel. Die mannetjies se kleur wissel na aanleiding van area. Hulle is gewoonlik helder lig blou en geel met 'n skuins streep deur die oog, die onderkaak helder blou. Die dorsalevin het 'n rooi punt, die voorste rant is swart en agter is helder blou kolle op. Die bekkenvinne is swart, die stert- en analevinne het helder blou en rooi kolle op en die analevin het 'n oranje rant. Die kleure staan baie meer uit gedurende die broeityd. Die vis word tot 130 mm lank.

Die vis leef in 'n verskeidenheid habitatte, van vloeiende water tot mere en geïsoleerde sinkgate. Hulle verkies normaalweg die gedeeltes met meer plantegroei en vreet insekte, varswater garnale en selfs klein vissies. Die visse broei in die vroeë lente tot laat somer. Die mannetjie pen 'n gebied af en verdedig dit. Hy maak 'n nes in die gebied en lok dan wyfies aan. Die eiers word gelê in die nes, bevrug en dan deur die wyfie in haar mond geneem. Sy onttrek na 'n stil area, broei die eiers uit, versorg die larwes en klein vissies totdat hulle vir hulle self kan sorg.





</doc>
<doc id="68361" url="https://af.wikipedia.org/wiki?curid=68361" title="Pseudocrenilabrus">
Pseudocrenilabrus

Pseudocrenilabrus is 'n genus van visse wat aan die familie Cichlidae behoort. Daar is drie spesies wat hoort tot die genus en slegs een kom in Suider-Afrika voor. Al die spesies is mondbroeiers.





</doc>
<doc id="68362" url="https://af.wikipedia.org/wiki?curid=68362" title="Woolworths">
Woolworths

Woolworths is 'n Suid-Afrikaanse winkelgroep wat op die Johannesburgse Effektebeurs genoteer is. Die winkelgroep is deur Max Sonnenberg saam met sy seun Richard en Fred Kossuth gestig. Die eerste Woolworthswinkel is in Oktober 1931 in die Ou Royal Hotel in Kaapstad geopen. 

Die winkelgroep het in 2010 opslae gemaak nadat hulle besluit het om alle Christelike tydskrifte van hulle rakke te verban. Die besluit is later teruggetrek. 

Hulle weier ook om enige Afrikaans in hulle winkels te gebruik. 

In September 2012 het hulle 'n rasherrie ontketen omdat hulle advertensies vir poste wit persone uitsluit. Volgens Solidariteit maak die Wet op Gelyke Indiensneming nie voorsiening vir die uitsluiting van enige ras tydens die aansoekproses nie, en eis dat dit vir alle rasse oopgestel word.



</doc>
<doc id="68363" url="https://af.wikipedia.org/wiki?curid=68363" title="Oranjerand-kurper">
Oranjerand-kurper

Die Oranjerand-kurper ("Chetia brevis") is 'n vis wat voorkom in die Komatirivier-stelsel in Mpumalanga en kusmere in Mosambiek. Die vis word tot 150 mm lank en staan in Engels bekend as "Orange-fringed river bream".

Die vis het 'n groot kop en bek en is olyfbruin. Die sye is turkoois en die skubbe se basisse is baksteenrooi. Die onderkant van die vis is wit en daar is 8-9 donker, vertikale bane op die lyf. Die dorsale vin het oranje kolle op en die rante is ook oranje. Op die stertvin is daar oranje blokkies en die rant is ook oranje. Die mannetjie se analvin het groot oranje kolle op wat in twee rye gerangskik is. Die vis word tot 150 mm lank.

Die vis leef in poele of staande water en floreer in beskutte water. Hulle vreet water insekte en klein vissies. Die vis is 'n mondbroeier, die wyfie dra die eiers en larwes in haar mond rond.

Die vis word bedreig; besoedeling en water ontrekking bedreig die vis. Die vis is suksesvol gevestig in die damme van die Krugerwildtuin.





</doc>
<doc id="68364" url="https://af.wikipedia.org/wiki?curid=68364" title="Chetia">
Chetia

Chetia is 'n genus van visse wat aan die familie Cichlidae behoort. Daar is vyf spesies wat hoort tot die genus en vier kom in Suider-Afrika voor. Een spesie moet nog beskryf word.




</doc>
<doc id="68365" url="https://af.wikipedia.org/wiki?curid=68365" title="Kanariekurper">
Kanariekurper

Die Kanariekurper ("Chetia flaviventris") is 'n varswatervis wat voorkom in sytakke en die boonste gedeelte van die Limpoporivier. Die vis word tot 20 cm groot en staan in Engels bekend as die "Canary kurper".

Die vis is olyfbruin aan die bokant, silwer tot wit aan die sye en onderkant. Die skubbe het 'n oranje-rooi basis. Volwasse mannetjies het 'n heldergeel bors en 6-7 dowwe vertikale strepe oor die lyf. Die membrane van die dorsale- en stertvinne het rye donker kolle op. Die mannetjie se analevin is geel met oranje kolle op. Die vis word tot 200 mm lank en die Suid-Afrikaanse hengelrekord is 0.815 kg.

Die vis leef in die groter sytakke en verkies staande of stadig vloeiende water en floreer in beskermde water. Hulle vreet ongewerweldes en klein vissies. Die vis broei in die somer; die wyfie mondbroei die eiers en larwes.





</doc>
<doc id="68369" url="https://af.wikipedia.org/wiki?curid=68369" title="Angola-kurper">
Angola-kurper

Die Angola-kurper ("Chetia welwitschi") is 'n varswatervis wat in die Kunenerivier voorkom. In Engels staan die vis bekend as die "Angolan river bream".

Die vis is redelik onbekend en daar is onsekerheid omtrent die kleur; die vis word tot 147 mm lank. Data is verkry vanaf museum spesies, meer visse word benodig vir navorsing.





</doc>
<doc id="68370" url="https://af.wikipedia.org/wiki?curid=68370" title="Slanke-kurper">
Slanke-kurper

Die Slankekurper ("Chetia gracilis") is 'n varswatervis wat in die Cutatorivier in Angola voorkom. In Engels staan die vis bekend as die "Slender river bream".

Daar is baie min omtrent die vis bekend en inligting is verkry van 'n museumspesie. Die vis word tot 118 mm lank.





</doc>
<doc id="68374" url="https://af.wikipedia.org/wiki?curid=68374" title="Alvaro Uribe">
Alvaro Uribe

Álvaro Uribe Vélez (gebore 4 Julie 1952) is 'n Colombiaanse politikus wat van 2002 tot 2010 as die 39ste President van Colombia gedien het.

Uribe is op 4 Julie 1952 in Medellín in die departement Antioquia gebore. Sy pa was 'n veehandelaar en grondbaron. Sy punte op middelbare skool was voldoende om hom van die eindeksamens (1970) vry te stel en hy kry daardeur 'n beurs om verder te studeer. Hy behaal 'n universitêre graad in 1977 in regte en politieke wetenskap. In 1993 verwerf hy 'n post-doktorale graad in bestuurskunde aan die Harvard-universiteit.

Hy is in Augustus 2010 aangestel as die ondervoorsitter van die VN-komitee wat die onderskepping van die skeepskonvooi voor Gaza ondersoek het.


</doc>
<doc id="68375" url="https://af.wikipedia.org/wiki?curid=68375" title="Moctezuma II">
Moctezuma II

Moctezuma II (1465 – 30 Junie 1520) was van 1502-1520 die hueyi tlahtoani, die leier van die Asteke.

Moctezuma word gewoonlik in Spaanse geskrifte gebruik, terwyl Montezuma 'n ou Engelse spelling van die naam is. Motecuhzoma of Motecuzoma is die oorspronklike naam in Nahuatl (uitgespreek as "mo-tek-w-zo-ma") wat "hy wat homself heerser maak deur sy woede" beteken. Dit stam af van "mo", derdepersoon besittend, "techuhtli", "heer", en "zoma", "bose" of "met gefronsde gesig". Die gebruik van 'n regeringsnommer is slegs bedoel as 'n moderne onderskeid van die ander Moctezuma, na wie as Moctezuma I verwys word. Nog 'n manier om hulle te onderskei, naas die gebruik van Romeinse syfers, is dat Moctezuma I Motecuhzoma Ilhuicamina in Nahuatl genoem word en Moctezuma II "Motēcuhzōma Xōcoyōtzin". Die eerste van hierdie benaminge beteken "eensame wat 'n pyl in die hemel skiet"; "Xocoyotzin" beteken "die geëerde jonge", uit te spreek as "tsjo-ko-jot-zin" (waar "Xocoyotl" eenvoudig "die jonge" of "junior" sou beteken).

Hy het die uitbreiding van die Asteekse Ryk aangehou en het die gebied van Xoconosco in die huidige Chiapas tot die Landengte van Tehuantepec verower. Hy het onder andere die Zapoteke en Yopi verslaan. Onder Moctezuma II se regering het die Asteekse ryk sy grootste uitbreiding bereik. Vanaf 1519 het hy teen die Spaanse verowering van die Asteekse Ryk onder conquistador Hernán Cortés geveg, maar in 1521 het die Spanjaarde die hoofstad Tenochtitlan verower en Moctezuma II gevange geneem. Ná 'n onsuksesvolle opstand teen die Spanjaarde is Tenochtitlan vernietig en Moctezuma II gesneuwel. Moctezuma II is deur Cuitláhuac opgevolg.



</doc>
<doc id="68380" url="https://af.wikipedia.org/wiki?curid=68380" title="Antioquia">
Antioquia

Antioquia is 'n departement in die noordooste van Colombia. Die departement het ongeveer 5,3 miljoen inwoners wat "antioqueño" genoem word. Die hoofstad is Medellín. Die goewerneur is Aníbal Gaviria Correa.

Antioquia is in nege streke verdeel om die departement se administrasie te behartig. Hierdie streke bevat 'n totaal van 126 munisipaliteite. Die streke met hulle munisipaliteite is:


</doc>
<doc id="68383" url="https://af.wikipedia.org/wiki?curid=68383" title="Marikana-slagting">
Marikana-slagting

Die Marikana-slagting het op 16 Augustus 2012 by die Lonmin-myn in Marikana, Noordwes, plaasgevind. Verskeie mynwerkers van die AMCU-vakbond is deur die polisie doodgeskiet. Die polisie het probeer om geweldadige stakers wat op 'n heuwel saamgedrom het uitmekaar te jaag, waarna die skietery begin het. Vier-en-dertig betogers is in die voorval dood. 

Volgens die Azanian People's Organization herinner die slagting aan die massamoord op 21 Maart 1960 in Sharpeville, op 16 Junie 1976 in Soweto en op 17 Junie 1992 in Boipatong.

Omstredenheid het na vore getree toe nadoodse ondersoeke toon dat die meeste myners probeer vlug het en in die rug geskiet is, en dat baie slagoffers ver van polisielyne geskiet is. Op 18 September het 'n bemiddelaar aangekondig dat 'n oplossing vir die konflik beding is, deur te verklaar dat die stakende mynwerkers 'n 22% salarisverhoging en 'n eenmalige betaling van R2000 aanvaar het, en sal terugkeer werk toe op 20 September. Die staking is beskou as 'n seminale gebeurtenis in die moderne Suid-Afrikaanse geskiedenis, en is gevolg deur soortgelyke stakings by ander myne in Suid-Afrika, gebeure wat gesamentlik gesorg het dat 2012 die ergste protesjaar in die land se geskiedenis was sedert die einde van apartheid.

Die Marikana-slagting het as 'n onbeskermde staking begin by 'n myn wat deur Lonmin besit word in die Marikana-gebied, naby Rustenburg, Suid-Afrika in 2012. Die staking het daarna internasionale aandag gevestig op 'n reeks voorvalle van geweld tussen die Suid-Afrikaanse Polisiediens, Lonminsekuriteit en die leierskap van die National Union of Mineworkers (NUM) aan die een kant en die stakende mynwerkers aan die ander kant, wat gelei het tot die dood van 44 mense, van wie 41 stakende mynwerkers was wat deur die polisie doodgeskiet is. Tydens dieselfde voorval is ook ten minste 78 bykomende werkers beseer. Die totale aantal beserings tydens die staking is onbekend. In reaksie op die Lonminstaking, was daar 'n golf van ander stakings in die Suid-Afrikaanse mynbedryf.

Die eerste voorvalle van geweld is op 11 Augustus aangemeld, ná NUM-leiers op NUM-lede losgebrand het wat gestaak het. In aanvanklike verslae is berig dat twee stakers daardie dag gesterf het, maar later geblyk dat twee stakers slegs ernstig gewond is, maar nie dood is nie, in die skietery deur NUM-lede. Hierdie geweld is gevolg deur die dood van agt ander stakers, polisielede en sekuriteitspersoneel in die opvolgende drie dae.


</doc>
<doc id="68386" url="https://af.wikipedia.org/wiki?curid=68386" title="Oostelike kurper">
Oostelike kurper

Die Oostelike kurper ("Astatotilapia calliptera") is 'n varswatervis wat voorkom in die laer Zambezi-, Pungwe-, Buzi- en Saverivier-stelsels. Dit kom ook voor in die Malawimeer se opvang gebied. In Engels staan die vis bekend as die "Eastern river bream".

Die vis is olyfgroen van kleur met 8-9 donker, vertikale olyf bane oor die lyf. Daar is 'n breë donker streep van die oë tot by die hoek van die bek. Die skubbe in die middel van die vis het blou rante en is geeloranje in die middel. Die onderkant van die kop is blou en die dorsalevin is ligswart met geeloranje kolle op en die rant is rooi. Die stertvin is geel met donker oranje kolle op. Die analevin is ook ligswart by die basis en word geel na die rante met oranje kolle op.

Broeiende mannetjies het helderblou koppe en die agterste, onderste gedeelte van die lyf is ook blou met 'n geel pens. Daar is helder oranje kolle en blou-en-rooi skynsels op die dorsale- en analevinne. Die vis word tot 110 mm groot.

Die vis leef in 'n verskeidenheid riviere en moerasagtige areas.





</doc>
<doc id="68387" url="https://af.wikipedia.org/wiki?curid=68387" title="Astatotilapia">
Astatotilapia

Astatotilapia is 'n genus van visse wat aan die familie Cichlidae behoort. Daar is nege spesies wat hoort tot die genus en slegs een kom in Suider-Afrika voor. Kenmerke van die genus is dat daar kolle op die mannetjies se stertvinne is en dat daar weinig verskil tussen die grootte van die maag en ander skubbe.




</doc>
<doc id="68389" url="https://af.wikipedia.org/wiki?curid=68389" title="Zambezikurper">
Zambezikurper

Die Zambezikurper ("Pharyngochromis acuticeps") is 'n varswatervis wat voorkom in die Zambezi-, Okavango- en boonste gedeelte van die Saverivier-stelsels. In Engels staan die vis bekend as die "Zambezi river bream".

Die vis is bruin met swart vertikale bane oor die lyf en helder groen skakerings. Die skubbe op die lyf is donker rooi in die middel met oranje-rooi rante. Daar is bruin kolle op die stertvin en die analevin het 'n oranje rant met helder oranje kolle op. Die vis word tot 220 mm lank.

Die vis word in 'n groot verskeidenheid habitatte aangetref waar daar gewoonlik beskerming is soos plante of boomwortels. Hulle vreet insekte, vissies en eiers en larwes van ander vissies. Hulle is weer die slagoffers van kormorante. Die wyfie is 'n mondbroeier en lê haar eiers in die somer.





</doc>
<doc id="68390" url="https://af.wikipedia.org/wiki?curid=68390" title="Pharyngochromis">
Pharyngochromis

Pharyngochromis is 'n genus van visse wat aan die familie Cichlidae behoort. Daar is slegs een spesie wat hoort tot die genus en die spesie kom in Suider-Afrika voor. 'n Kenmerk van die genus is dat daar helder kolle op die mannetjies se analevin is. Hierdie genus lyk baie soos die genus Chetia.





</doc>
<doc id="68393" url="https://af.wikipedia.org/wiki?curid=68393" title="Mont Blanc">
Mont Blanc

Mont Blanc (Frans: [mõˈblɑ̃], Italiaans: "Monte Bianco" [ˌmonteˈbi̯aŋko]) is 'n berg in Europa wat op die grens tussen Frankryk en Italië geleë is. Met sy hoogte van 4 810 meter is dit die hoogste berg in die Alpe en die Europese Unie en word gewoonlik as die hoogste berg van Europa beskou. Volgens 'n ander definisie van die Eurasiese grens is die Elbroes in die Kaukasus met 5 642 meter die hoogste berg van Europa.



</doc>
<doc id="68394" url="https://af.wikipedia.org/wiki?curid=68394" title="Elbroes">
Elbroes

Elbroes (Russies: Эльбрус; Karatsjai-Balkaries: Минги тау, "Miñi taw", [mɪˈŋːi taw]) is 'n berg in Eurasië wat in die suidweste van Rusland aan die grens met Georgië geleë is. Met 'n hoogte van 5 642 meter is dit die hoogste berg in die Kaukasus en Rusland en word soms as die hoogste berg van Europa beskou. Volgens die algemene definisie van die Eurasiese grens is Mont Blanc in die Alpe met 4 810 meter die hoogste berg in Europa.
Die naam "Elbroes" is afgelei van dié van "Harā Barazaitī", 'n legendariese berg in die Avesta, die hoofteks van die Zoroastrisme. "Harā Barazaitī" weerkaats die Proto-Iranse *"Harā Bṛzatī". *"Bṛzatī" is die vroulike vorm van die byvoeglike naamwoord *"bṛzant-" "hoog", die gerekonstrueerde stamvader van die moderne Ossetiese "bærzond" ("hoog", "spits"); Persies بلند "barz" ("hoog"), "berāzande" ("elegant") en "Barz/Berazandeh"; Koerdies "barz" ("hoog"); almal is verwant aan Sanskrit "Brihat" (बृहत्). "Harā" kan geïnterpreteer word as "wagter" of "beskermer", afgelei van 'n Indo-Europese wortel *"ser" "beskerm". In Middel-Persies het "Harā Barazaitī" "Harborz" geword, in moderne Persies "Alborz", wat verwant is aan die naam van "Elboers", die hoogste bergpiek van Iran.


</doc>
<doc id="68396" url="https://af.wikipedia.org/wiki?curid=68396" title="Aconcagua">
Aconcagua

Aconcagua (volle naam: "Cerro Aconcagua") is 'n berg in Suid-Amerika wat in die weste van Argentinië aan die grens ná Chili geleë is. Met 'n hoogte van 6 962 meter is dit die hoogste berg in die Andes, Suid-Amerika, die Amerikas, die Suidelike Halfrond en die Westelike halfrond. Die Aconcagua is die hoogste berg buite van Asië en die 188ste hoogste berg ter wêreld.



</doc>
<doc id="68397" url="https://af.wikipedia.org/wiki?curid=68397" title="Denali">
Denali

Denali (/dɨˈnɑːli/), tussen 1917 en 2015 amptelik Mount McKinley genoem, is 'n berg in Noord-Amerika wat in die Amerikaanse deelstaat Alaska geleë is. Met 'n hoogte van 6 194 meter is dit die hoogste berg in die Rotsgebergte, Noord-Amerika en die Verenigde State van Amerika. Denali is oorspronklik genoem ná die 25ste President van die Verenigde State van Amerika, William McKinley. Denali beteken in Athapaskies "die grote" of "die hoë" en is die oorspronklike naam, wat in Alaska gebruik is.


</doc>
<doc id="68398" url="https://af.wikipedia.org/wiki?curid=68398" title="Mount Vinson">
Mount Vinson

Mount Vinson is 'n berg in die Antarktika, wat naby die Antarktiese skiereiland geleë is. Met 'n hoogte van 4 892 meter is dit die hoogste berg in die Antarktika. Die Mount Vinson is genoem ná die Amerikaanse senator Carl Vinson, wat die verkenning van die Antarktika bevorder het.

Die berg is tydens 'n vlug van die Amerikaanse Lugmag in 1957 ontdek en op 17 Desember 1966 deur 'n ekspedisie van die Amerikaanse Alpine Club onder Nicholas Clinch met finansiële ondersteuning deur die National Geographic Society vir die eerste keer bestyg.


</doc>
<doc id="68403" url="https://af.wikipedia.org/wiki?curid=68403" title="Mauna Loa">
Mauna Loa

Mauna Loa is 'n aktiewe vulkaan op Big Island (Hawaii), die grootste eiland van die Amerikaanse deelstaat Hawaii, en een van altesaam vyf vulkane waaruit hierdie eiland bestaan. Mokuʻāweoweo, een van talle slakkekeëls op die piekplato, is een van die hoogste punte in die deelstaat op 'n hoogte van 4 169 meter (13 679 voet) bo seevlak.

Mauna Loa is een van die hoogste bergpieke ter wêreld as 'n mens sy hoogte vanaf die voet meet wat teen 'n diepte van 5 800 meter (19 000 voet) onder die seespieël van die Stille Oseaan lê. Mauna Loa bereik sodoende 'n totale hoogte van 9 969 meter (32 709 voet).

In die inheemse Hawaiïese taal beteken "Mauna Loa" letterlik "Lang Berg", 'n verwysing na sy groot uitbreiding oor die hoofeiland van Hawaii.

Mauna Loa staan vandag veral bekend vir sy sterrewagte teen 'n hoogte van 3 397 meter.



</doc>
<doc id="68412" url="https://af.wikipedia.org/wiki?curid=68412" title="Lord Byron">
Lord Byron

George Gordon Byron, 6de Baron Byron of Rochdale, later George Gordon Noel, 6de Baron Byron, algemeen bekend as Lord Byron (1788–1824), was 'n Engelse digter en 'n leidende figuur in die Romantiese beweging. Byron se bekendste werke sluit die kort gedigte "She Walks in Beauty", "When We Two Parted" en "So, we'll go no more a roving" in, asook die verhalende gedigte "Childe Harold's Pilgrimage" en "Don Juan". Hy word as een van die grootste en invloedrykste Britse digters beskou en steeds wyd gelees. Hy word ook onthou vir sy rits liefdesverhoudings en sy dood weens koors in Griekeland terwyl hy teen die Turke vir Griekse onafhanklikheid geveg het.
Nadat hy Engeland vir goed verlaat het, het Lord Byron deur Europa gereis en aan die Griekse onafhanklikheidsoorlog teen die Ottomaanse Ryk deelgeneem waarvoor hy deur die Grieke as nasionale held vereer word. Nadat hy 'n ruk lank in Switserland was, waar hy op goeie voet met Shelley verkeer het, is hy na Italië. In 1823 het hy saam met die Grieke vir hul onafhanklikheid teen Turkye geveg Hy het groot bedrae geld vir die stryd geskenk en militêre bevelvoerder in die stad Messolonghi (ook gespel as Missolonghi) geword. Tydens sy verblyf daar het hy 'n koors opgedoen en is daar op 19 April 1824 in die ouderdom van 36 jaar oorlede. Byron het sy laaste rusplek in St. Mary Magdalene Church, Hucknall Torkard in die Engelse graafskap Nottinghamshire gevind. Daar word beweer dat Byron se hart in Messolonghi begrawe is.

Van al die Engelse Romantiese digters was Lord Byron seker die opsienbarendste en boeiendste digter, wat in sy lewe die sensasionele aspekte van die Romantiek beliggaam het - veral teen die agtergrond van maatskaplike en kulturele ontwikkelinge in die Engelse Regency-tydperk met al sy kontraste en uiterstes. Net soos sy vriend Percy Bysshe Shelley het hy hom teen die aanvaarde morele en ander waardes verset en politieke en persoonlike vryheid voorgestaan. So was Lord Byron - 'n aantreklike man met skare vroulike aanhangers - in sy lewenstyd een van die eerste literêre sterre wat by sy gehore nie net vir sy werke gewild was nie, maar ook vir sy aristokratiese leefstyl en die losse en ongebonde lewe wat hy gelei het - die vroeë 19de eeuse ekwivalent van 'n moderne rock-ster. 

Sy skulde, talle liefdesverhoudings, gerugte oor 'n skandalige bloedskandelike verhouding met sy halfsuster en selfopgelegde ballingskap het landwyd opslae gemaak en spekulasies aangehelp dat hy moontlik aan 'n bipolêre gemoedsversteuring of maniese depressie gely het. In 1815 is Byron met Anabelle Milbanke getroud, maar reeds 'n jaar later het hulle van mekaar ontvreem geraak en uiteengegaan. Uit die huwelik is 'n dogter gebore, die wiskundige en skryfster Ada Lovelace na wie as die eerste rekenaarprogrammeerder verwys word.

Byron het sy eerste digbundel "Hours of Idleness" in 1807 gepubliseer toe hy negentien was. Nadat hierdie bundel in "The Edinburgh Review" gekritiseer is, het hy teruggekap met die satire "English Bards and Scotch Reviewers". Nadat hy van 'n lang reis deur Spanje, Portugal, Griekeland en Turkye teruggekeer het, is die eerste twee dele van "Childe Harold's Pilgrimage" (1812), 'n beskrywing van sy reis, gepubliseer. Dit was onmiddellik 'n sukses.

Hoewel van sy gedigte immoreel beskou is, was dit baie gewild in Engeland en Europa. Sy bewonderaars, veral vroue, het hom geïdentifiseer met die eksotiese karakters van sy gedigte, soos "The Giaour: A Fragment of a Turkish Tale" (1813), "The Corsair "(1814), "Manfred" (1817) en "Cain" (1821). Van 1818 tot 1824 het hy aan sy grootste en bekendste werk, die satiriese "Don Juan", gewerk - tans die bekendste van sy gedigte. Van sy ander werke is onder meer "The Bride of Abydos" (1813), "The Prisoner of Chillon and other poems" (1816), "Beppo" (1818) en "The Vision of Judgement" (1822).

George Gordon Byron is op 22 Januarie 1788 in Holles Street, Londen gebore en deur sy moeder Catherine, née Catherine Gordon of Gight, 'n Skotse adellike en erfgename van die Gight-landgoed in Aberdeenshire, grootgemaak in 'n beskeie woning in Aberdeen, Skotland. Byron se kinderjare is erg bemoeilik deur 'n aangebore defek - 'n klompvoet wat volgens moderne geneeskundige ontleding moontlik die newe-effek van displasie of polio was - en die karaktertrekke van sy ouers. 

Catherine Byron het volgens oorlewering aan 'n sielkundige steuring gely wat haar geneig gemaak het tot onbeheerste uitbarstings. Sy word as halsstarrig en ydel beskryf en was blykbaar aan drank verslaaf. Haar dranksug en taamlik korpulente figuur was aanstootlik vir haar seun, en hy het dit openlik geuiter. Catherine het dié kritiek vergeld deur hom 'n "verlamde kêrel" te noem.

Sy vader John, 'n offisier in die Britse leër, het onder 'n groot skuldlas gebuk gegaan toe hy in 1791 in Frankryk oorlede is. Volgens sommige oorlewerings het hy selfmoord gepleeg, maar dit lyk asof tuberkulose die doodsoorsaak was. Ondanks die moeilike finansiële omstandighede, waarin Catherine Byron verkeer het, kon haar seun 'n suksesvolle skoolloopbaan volg. Sy lot het nogtans verbeter toe hy in 1798 die adellike titel en die Engelse landgoed Newstead Abbey in Nottinghamshire van sy grootoom geërf het. Die herehuis was in 'n slegte toestand en kon dus net vir 'n kort tyd as woning vir Catherine en haar seun dien.


</doc>
<doc id="68413" url="https://af.wikipedia.org/wiki?curid=68413" title="William Wordsworth">
William Wordsworth

William Wordsworth was een van die grootste Romantiese digters van Engeland. Sy "Lyrical Ballads", 'n digbundel wat hy saam met sy vriend Samuel Taylor Coleridge in 1798 gepubliseer het, vorm die beginpunt van die Romantiese tydperk in die Engelse letterkunde.

"The Prelude", 'n halfbiografiese gedig uit sy vroeë jare wat hy verskeie kere hersien en uitgebrei het, word algemeen as Wordsworth se beduidendste werk beskou. Dit is postuum betitel en gepubliseer en het voorheen algemeen as die gedig "aan Coleridge" bekend gestaan. Wordsworth was vanaf 1843 tot en met sy afsterwe in 1850 Groot-Brittanje se "Poet Laureate".


</doc>
<doc id="68416" url="https://af.wikipedia.org/wiki?curid=68416" title="Neville Alexander">
Neville Alexander

Neville Alexander (1936–2012) was 'n Suid-Afrikaanse taalkundige, akademikus en oudstryder teen apartheid. Hy het veeltaligheid bepleit en die ontwikkeling van Suid-Afrika se inheemse tale voorgestaan. In 2008 is hy met die internasionale Linguapax-prys vir sy bydrae tot taalkundige diversiteit en veeltalige onderwys bekroon.

Alexander is op 22 Oktober 1936 in Cradock in die Oos-Kaap, Suid-Afrika gebore. Sy ouers was David James Alexander, 'n timmerman, en Dimbiti Bisho Alexander, 'n skoolonderwyser. Sy moeder se ouma was 'n Ethiopiër wat deur die Britte van slawerny gered is.

Hy word by die "Holy Rosary Convent" in Cradock geskool en matrikuleer in 1952. Daarna studeer hy ses jaar aan die Universiteit van Kaapstad, waar hy 'n BA-graad in Duits en Geskiedenis verwerf (1955). Hy voltooi sy Honneurs in Duits 'n jaar later. Daarna doen hy 'n MA in Duits. Sy tesis is oor die Silesiese barokdramaturge Andreas Gryphius en Daniel Caspar von Lohenstein. In 1961 verwerf hy 'n PhD van die Universiteit van Tübingen met 'n verhandeling oor die stylverandering in die dramatiese werk van Gerhart Hauptmann.

Alexander was 'n medestigter van die Nasionale Bevrydingsfront in 1963. In 1964 is hy gearresteer en skuldig bevind aan sameswering om sabotasie te pleeg. Hy is vanaf 1964 tot 1974 op Robbeneiland aangehou.

In 2008 ontvang Alexander die Linguapax-prys. Die prys word jaarliks sedert 2000 toegeken vir bydraes tot taalkundige diversiteit en veeltalige onderwys. Volgens die sitaat het hy meer as 20 jaar van sy beroepslewe gewy om meertaligheid in 'n post-Apartheid Suid-Afrika te bevorder en het hy een van die groot voorstanders van taalkundige diversiteit geword.

Hy het in 2005 omstrede uitlatings gemaak en onder andere 'n deelnemer van die Afrikaanse Taalberaad op Stellenbosch uitgejou met: ""Die Afrikaner is 'n lyk. Dis net jy wat nog daaraan glo omdat jy oningelig is.""

Hy was ook 'n voorstander vir die herstandaardisering van Afrikaans.

Alexander is op 27 Augustus 2012, op 75-jarige ouderdom, na 'n lang siekbed aan kanker oorlede.

Sy boeke sluit in:



</doc>
<doc id="68418" url="https://af.wikipedia.org/wiki?curid=68418" title="Lionel Bernstein">
Lionel Bernstein

Lionel "Rusty" Bernstein (20 Maart 1920 - 23 Junie 2002) was ‘n Suid-Afrikaanse anti-apartheid aktivis en politieke aangehoudende.

Bernstein is gebore in Durban, die jongste van vier kinders van Joodse immigrante van Europa. Hy word op agt wees gelaat en word deur familielede versorg. Hy voltooi sy skoolloopbaan aan die Hilton kollege, ‘n private skool in Natal.

Na matrikulasie gaan hy na Johannesburg waar hy begin werk in ‘n argitekskantoor, terwyl hy argitektuur deeltyds aan die Universiteit van die Witwatersrand bestudeer. Nadat hy in 1936, gekwalifiseer het, werk hy voltyds as ‘n argitek.

In 1937 sluit hy aan by die Labour League of Youth. Later, word hy ‘n lid van dieKommunistiese Party van Suid-Afrika waarin hy gou ‘n leidende figuur word. Gedurende die tyd werk hy ook een jaar voltyds as partyamptenaar en sekretaris van die Johannesburgse Distrik van die Kommunistiese Party. In Maart 1941 trou hy met Hilda, ‘n immigrant van die VK, wie hy in die Labour League of Youth ontmoet het.

Gedurende dié jaar sluit hy as vrywilliger aan by die Suid-Afrikaanse Leër en dien in Noord-Afrika en Italië gedurende die Tweede Wêreldoorlog. Hy word gerepatrieer en ontslaan vanuit die Leër in die begin van 1946. Gedurende ‘n staking van mynwerkers in 1946, is hy verantwoordelik vir die uitgee van die stakingbulletins. Hiervoor word hy en sy vrou na die staking gearresteer en aangekla vir sedisie. Hulle word skuldig bevind dat hulle betrokke was by ‘n onwettige staking en ontvang opgeskorte vonnise.

Oor die volgende vyf-en-twintig jaar skryf hy gereeld vir ‘n aantal joernale, insluitende Liberation en die Suid-Afrikaanse koerant The Guardian. Hy is ook die redakteur van Fighting Talk (wat later verban word),’n publikasie vir oudgediendes. Sy bydraes fokus op die boodskap dat Suid-Afrika besig was om die laaste geleenteid vir ’n vreedsame oorgang na ’n demokrasie te nader. Nadat by ingeperk word het hy onder skuilname voortgegaan om artikels teen die Suid-Afrikaanse apartheidsbestel te skryf. 

Die Kommunistiese Party van Suid-Afrika word in 1950 verban. Alle partylede se vryhede word daarna ingeperk, insluitende ‘n verbod op die publikasie van enige skryfwerk. Bernstein neem deel aan die vestiging van ‘n ondergrondse Kommunistieseparty. Hy was ook betrokke by die stigting van die Congress of Democrats (COD), ‘n organisasie wat ten doel gehad het om Blankes vir samewerking met die African National Congress (ANC) te mobliseer. Die ANC het op daardie staduim hul lidmaatskap beperk tot Swartes. Die Congress Alliance het ook die steun van radikale vakbonde en ander nie-rassige politieke organisasies bekom.

In 1954, het die ANC ‘n inisiatief begin om saam met sy politieke vennote ‘n Kongres van die Mense (Congress of the People) te hou ten einde alle rasse te mobiliseer in opposisie teen die apartheidsbestel. Tydens die byeenkoms is die Vryheidsmanifes aanvaar, wat die doelwitte en aspirasies van die opponente teen apartheid uitgespel het. Dit word opgestel en onderteken in Kliptown, Soweto gedurende die Kongres van die Mense op 26 Junie 1955. Die byeenkoms word gereël deur die ANC en sy bondgenote die South African Indian Congress, die South African Congress of Democrats en die Coloured People's Congress. Dié manifes word later aanvaar deur al vier organisasies.

Bernstein was ‘n prominente lid van die organiseeringskomitee en werk ten nouste saam met Nelson Mandela, Walter Sisulu en Oliver Tambo. Hoewel, hy dikwels geidentifiseer word as die opsteller van die Vryheidsmanifes verwerp hy dit in sy eie biografie. Volgens hom het hy die Manifes saamgestel vanuit die duisende insette wat die organiseerders van oor die land ontvang het. Die dokument is veral bekend vir die verbintenis tot 'n nie-rassige Suid-Afrika. Nie-rassigheid het die politieke platform van die ANC gebly in kontras met die Afrikanistiese opposisie. In April 1959 word die Pan Africanist Congress (PAC) gestig deur Robert Sobukwe en 'n groep ANC-lede wat gekant is teen die ANC se wending weg van swart nasionalisme af. 

Teen die einde van 1956 word Bernstein en 155 ander gearresteer op aanklagte van verraad. Die verhoor sloer vir meer as 4 jaar waarna alle beskuldiges ontskuldig bevind word. 

In 1960,vind die Sharpeville massamoord plaas en word hy en sy vrou gearresteer ingevolge die noodtoestand wat daarna afgekondig is. Hy word vyf maande later met die opheffing van die noodtoestand vrygelaat. In 1962 word hy onder huisarres geplaas en word net weekdae tussen 6:00vm en 6:00nm toegelaat om die huis te verlaat.

Sy koverte ANC en Suid-Afrikaanse Kommunistiese Party aktiwiteite duur voort tot sy arrestasie tydens ‘n polisie klopjag op die Liliesleaf plaas, Rivonia op 11 Julie 1963. Hy word saam met 10 ander prominente ANC leiers gearresteer. Bernstein word in afsondering aangehou in terme van die Negentigdaeaanhoudingswet. Na die tydperk verstryk het word hy saam met Nelson Mandela en ander van hoogverraad aangekla. Aan die einde van die verhoor wat as die Rivonia verhoor bekend gestaan het, word almal behalwe Bernstein skuldig bevind. Bernstein word vrygelaat.

Hy word onmiddellik weer gearresteer en word later op borg vrygelaat. Kort na sy vrylating poog die polisie om sy vrou Hilda te arresteer. Sy slag daarin om die polisie te ontwyk en skuil van die owerhede.

Rusty en Hilda besluit om Suid-Afrika te verlaat aangesien hul kinders die gevaar gestaan het om wees gelaat te word weens die risiko wat hulle politieke aktiwiteite ingehou het. 
Hulle laat hul kinders in die sorg van hul oudste dogter en haar man, steek die grens te voet oor na Botswana. Hierdie vlugtog uit Suid-Afrika word later deur Hilda in haar boek “The World That Was Ours” verwoord.

Rusty en Hilda gaan daarna na Zambië. Hoewel Zambië op pad was na onafhanklikheid en die ANC die respek van die inkomende owerheid geniet het, word hulle as onwelkome immigrante verklaar deur die Britse owerhede. Hulle gaan na Tanzanië en uiteindelik na Engeland. Hulle kinders het hulle een vir een by hulle aangesluit in Londen. Bernstein het as ‘n argitek in Londen gewerk.

Hy het voortgegaan om teen apartheid te agiteer. In 1987 bied hy ‘n aantal seminare aan vir die ANC in Moskou, oor die geskiedenis van die Suid-Afrikaanse bevrydingstryd. Hy spandeer ook ‘n jaar in Tanzanië by die ANC se Solomon Mahlangu Vryheidskollege. Hy vestig ’n politiekewetenskapskool en bied geskiedenis van die vryheidstyd aan jong Suid-Afrikaanse uitgewekenes.

Bernstein keer terug na Suid-Afrika vir ’n tydperk van vier maande in 1994 vir die eerste algemene nie-rassige verkiesing. Hy werk gedurende die tyd in die ANC media kantoor, met die spesifieke verantwoordelikheid om blanke deelname aan die eerste algemene nie-rassige verkiesing te bevorder.

In 1998, ontvang beide Rusty en Hilda ere-grade van die Universiteit van Natal vir hul bydrae tot die vestiging van demokrasie in Suid-Afrika. Hierna publiseer Rusty ‘n boek oor die ongeskrewe geskiedenis van Suid-Afrikaanse politiek tussen 1938 en 1964.
Rusty Bernstein sterf by sy huis op 23 Junie 2002, in die ouderdom van 82.


</doc>
<doc id="68419" url="https://af.wikipedia.org/wiki?curid=68419" title="Tenochtitlan">
Tenochtitlan

Tenochtitlan (Nahuatl: "Tenōchtitlan", [te.noːʧ.'ti.tɬan]; letterlik: "Stad van Ténoch"; Spaans: [ˈmexiko tenotʃˈtitlan], ) was van die 14de eeu tot 1521 die hoofstad van die Asteke, totdat dit deur Spaanse conquistadores onder Hernán Cortés verower en vernietig is.

Vermoedelik het die stad by die begin van die 16de eeu 'n bevolking van meer as 100 000 gehad en was dus die grootste stad van die Amerikas en een van die grootste stede wêreldwyd. Die ruïnes is byna volledig van die huidige Meksikaanse hoofstad Meksikostad beboude. Die paar oorblywende ruïnes in die moderne stadsentrum is in 1987 deur Unesco as wêrelderfenisgebied gelys.

Tenochtitlan het op verskeie eilande in die weste van die Texcocomeer geleë, wat in 2240 meter bo seevlak in die Vallei van Meksiko lê. In die noorde, ooste en suide is die vallei deur 'n bergreeks omring, wat deur die vulkane Popocatépetl en Iztaccíhuatl oorheers word. Die stad was deur vyf damme in die noorde, weste en suide met die vasteland verbind. Op 'n naburige eiland, wat net deur 'n kanaal van die stad geskei was, was die aanvanklik onafhanklike stad Tlatelolco geleë.

Vandag bestaan die Texcocomeer nie meer nie, wat deur die Spanjaarde geleidelik gedreineer is. Net in Xochimilco in die suide van Meksikostad vorm klein waters 'n laaste oorblyfsel van die meer.



</doc>
<doc id="68422" url="https://af.wikipedia.org/wiki?curid=68422" title="Yasmin Levy">
Yasmin Levy

Yasmin Levy (Hebreeus: יסמין לוי), gebore op 23 Desember 1975 in Jerusalem, is 'n Israeliese sanger-liedjieskrywer van Judeo-Spaanse musiek.

Yasmin Levy is gebore in 'n ​​Sefardiese familie van Izmir, Turkye. Haar vader, Itshak (Isak) Levy (1919-1977) was 'n komponis en hassan (kantor), en ook 'n pionier navorser in die lang en ryk geskiedenis van die Ladino musiek en kultuur van die Spaanse Jode en sy diaspora, synde die redakteur van Ladino taal tydskrif Aki Yerushalayim. Sy sing in Ladino, Hebreeus en Spaans.






</doc>
<doc id="68423" url="https://af.wikipedia.org/wiki?curid=68423" title="Chichén Itzá">
Chichén Itzá

Chichén Itzá (Spaans: [tʃiˈtʃen iˈtsa]; Mayathan: "Chi'ch'èen Ìitsha", [tɕʰiʔtɕʼèːn ìːtsʰaʔ], letterlik: "aan die rand van die Itzáfontein") is een van die belangrikste ruïnes op die Meksikaanse Yucatán-skiereiland. Die stad dateer uit die latere Majatydperk en is sowat 120 kilometer oos van die hoofstad Mérida in die Meksikaanse deelstaat Yucatán geleë.

Met 'n amptelike oppervlak van 1547 hektaar is Chichén Itzá een van die grootste argeologiese vondsplekke in Yucatán. Die sentrum word deur talle monumentale voorstellingstelsels met 'n godsdienstige en politieke agtergrond beheers, wat deur die behuisingskomplekse van die boonste bevolkingsklas omring word. Die hele terrein word deur 'n groot, grotendeels bewaarde Trappiramide gekenmerk.

Tussen die 8ste en die 11de eeu moet hierdie stad 'n nasionaal belangrike rol gespeel het. Hoe dit gelyk het, kon tot vandag nog nie presies bepaal word nie. Dit is uniek hoe verskillende argitektoniese style in Chichén Itzá langs mekaar vertoon. Benewens geboue in 'n gewysigde Puuc-styl is daar ontwerpe wat Tolteekse kenmerke toon. In die verlede is dit dikwels aan 'n direkte invloed van emigrante uit Sentraal-Meksiko en oorwinnaars van Tula toegeskryf. Vandag word dit egter aan diffusionistiese modelle met 'n verreikende gelyktydigheid van verskillende style in die monumentale geboue toegeskryf.

Chichén Itzá was een van die grootste Majastede en waarskynlik een van die mitiese groot stede, of "Tollans", waarna in die latere Meso-Amerikaanse letterkunde verwys word. Die stad kan die mees uiteenlopende bevolking in die Majawêreld gehad het, 'n faktor wat tot die verskeidenheid aan argitektoniese style op die terrein kon bygedra het. Die ruïnes van Chichén Itzá is federale eiendom, en die bestuurderskap van die terrein word deur Meksiko se "Instituto Nacional de Antropología e Historia" ("Nasionale Instituut vir Antropologie en Geskiedenis") gehandhaaf. Die land onder die monumente was in privaat besit tot 29 Maart 2010, toe dit deur die deelstaat Yucatán aangekoop is.

Die Voor-Spaanse stad van Chichén Itzá is in 1988 deur Unesco as wêrelderfenisgebied gelys. Dit is die tweede mees besoeke argeologiese terrein in Meksiko net na Teotihuacán, met sowat 2,6 miljoen besoekers in 2017. Op 30 Maart 2015 is die argeologiese terrein by die Internasionale Register van Kulturele Eiendom onder spesiale beskerming van die Haagse Konvensie oor die Beskerming van Kulturele Eiendom tydens Gewapende Konflikte gelys.




</doc>
<doc id="68430" url="https://af.wikipedia.org/wiki?curid=68430" title="Pieter du Preez">
Pieter du Preez

Pieter du Preez is 'n Suid-Afrikaanse atleet en handfiets-renjaer. Hy is deel van Suid-Afrika se 2012 Paralimiese span. Hy is op 6 Oktober 2003 op 'n fiets deur 'n motor raakgery en is nou 'n kwadrupleeg. Du Preez het beperkte beweeglikheid in sy boonste ledemate en kan glad nie sy vingers beweeg nie.

Hy het 'n silwermedalje tydens die 2011 IPC Atletiek Wêreldkampioenskap in die mans 200-meter gewen.

Du Preez sal tydens die 2012 Paralimpiese Spele aan die 100 meter T51 afdeling meeding.


</doc>
<doc id="68433" url="https://af.wikipedia.org/wiki?curid=68433" title="Braam Raubenheimer">
Braam Raubenheimer

Abraham Jacobus (Braam) Raubenheimer (1920-2014) was 'n voormalige Suid-Afrikaanse politikus en die minister van waterwese in die kabinet van president John Vorster.

Raubenheimer is in 1920 naby Vryburg gebore. Hy het in 1938 aan die Hoërskool Belfast gematrikuleer en daarna die graad BSc Agric aan die Universiteit van Pretoria verwerf.

Hy was vanaf 1966 tot 1980 LV vir Nelspruit, vanaf 1971 tot 1976 adjunkminister van Bantoe Ontwikkeling en vanaf 1976 tot 1980 Minister van Waterwese en Bosbou. 

'n Dam in die Krokodilrivier naby Lydenburg is na hom vernoem. Die dam se naam is later na die Kwenadam verander.

Hy is ook die skrywer van die boek "My Afrikaner Pad & Nalatenskap", wat in 1999 verskyn het.

Raubenheimer is op 8 Julie 2014 op 93-jarige ouderdom aan kanker oorlede. Hy word deur sy vrou en vyf dogters oorleef.


</doc>
<doc id="68434" url="https://af.wikipedia.org/wiki?curid=68434" title="Fitzroy North">
Fitzroy North

Fitzroy North is 'n voorstad van Melbourne, Victoria, Australië, 4 km noord-oos van Melbourne se sentrale sakegebied op . Die Plaaslike Regering Area is die stede van Moreland en Yarra. Volgens die 2011-sensus het Fitzroy North 'n bevolking van 11 473 inwoners.


</doc>
<doc id="68436" url="https://af.wikipedia.org/wiki?curid=68436" title="Río Paraná">
Río Paraná

Die Río Paraná (Guaraní: "Ysyry Parana", Portugees: "Rio Paraná"), is 'n groot suid-vloeiende rivier in Suid-Amerika. Die rivier, met 'n lengte van 4 880 km, is die tweede langste rivier in Suid-Amerika ná die Amesonerivier. Die naam van die rivier is afgelei van die Tupi-frase "para rehe onáva", wat beteken "soos die meer" (dit is, "so groot soos die meer").

Die Río Paraná ontstaan deur die saamvloei van die Rio Paranaíba en die Rio Grande aan die plek, waar die Brasiliaanse deelstate Minas Gerais, São Paulo en Mato Grosso do Sul 'n drielandepunt vorm. Aansluitend vloei die rivier 619 km in suidwestelike rigting, waar dit baie damme deurvloei. Later bereik die Río Paraná Saltos del Guaira in Paraguay. Vir die volgende 200 km vorm die rivier die grens tussen Paraguay en Brasilië, voordat die Rio Iguaçu in die Río Paraná uitmond. Vanaf hier vorm die Río Paraná die grens tussen Paraguay en Argentinië. Die rivier vloei verdere 468 km in suidelike rigting, voordat dit vir 820 km in westelike rigting vloei. Aansluitend mond die Río Paraguay, die rivier se grootste sytak, in die Río Paraná uit. Vanaf hier vloei die rivier vir 820 km in suidelike rigting deur Argentinië, met 'n klein terugdraai in oostelike rigting naby Rosario. Aansluitend vloei die Río Paraná 500 km in suidoostelike rigting, voordat die rivier saam met die Río Uruguay in die Rio de la Plata saamvloei, wat naby Buenos Aires in die Atlantiese Oseaan uitmond.


</doc>
<doc id="68439" url="https://af.wikipedia.org/wiki?curid=68439" title="Herlaai">
Herlaai

Herlaai, of handlaai, is die proses waartydens vuurwapenammunisie deur die herlaaier, self gelaai word, deur die samestelling van individuele komponente, (dop, slagdop, kruit en koeël) eerder as om voorafgelaaide fabrieksammunisie aan te koop. Die doel van herlaai is om koste te bespaar en om die werkverrigting en akkuraatheid van jou vuurwapen te verbeter.

Naas herlaai kan die kopspasie en loopbedding van die vuurwapen self die akkuraatheid ernstig beïnvloed.

Enige vuurwapen bestaan uit 5 substelsels: dryfmiddel, patroondop, slagdoppie, koeël en die vuurwapen self.































Skei doppe van verskillende vervaardigers 

Skei doppe van verskillende kalibers

Verwyder doppe wat: gekraakte nekke het, gebuig of misvorm is, krake om kop het vergrote slagdoppie-gate 

Dop-lengte moet gemeet word en indien nodig gesny word 

Doppies moet gesmeer word 

Met elke skoot vloei die geelkoper van die dop vorentoe en word die doppie daardeur verleng. Die doppie moet dus gesny word om te verhoed dat die doppie se nek tydens die laai van die geweer in die loop gedruk word. Dit sou ´n krimpende effek hê op die doppie en die groewe van die loop sal die punt te styf vasdruk. Dit is gevaarlik om ´n patroon in so ´n toestand af te vuur omdat die druk onbepaald verhoog kan word. Dit sal die akkuraatheid van die skoot beïnvloed en soms ook tot ´n beskadiging van die geweer lei. Die doppies moet dus voor smering gesny word. Nadat die dop gesny is moet die bek geruim word. Na die sny moet die dop-lengte weer gemeet word. As ´n reel moet die doppe na elke tweede skoot gesny word. 

Hervorming van doppies 

Tydens elke skoot veroorsaak die druk dat die geelkoper van die doppie uitsit. Die doppies moet dus voor die vul van die doppies na die oorspronklike vorm "hervorm" word. ´n Doppie wat nie vollengte hervorm is nie, mag dalk nie meer in die laai-kamer pas nie of in die laai-kamer vassit. Om hervormings-matrys behoorlik in te stel (sodat vollengte hervorming kan plaasvind) moet die matrys so in die drukpers gelaai word sodat dit net bokant die doppie is wanneer die hefboom in sy hoogste posisie is. . 

Oorsake van oormatige druk

Tekens van oormatige druk


</doc>
<doc id="68441" url="https://af.wikipedia.org/wiki?curid=68441" title="Teotihuacán">
Teotihuacán

Teotihuacán (Nahuatl: "Tēotīhuacān", ; Spaans: "Teotihuacán", [teotiwa'kan], ) is 'n voormalige stad in die Meksikaanse deelstaat México. Die huidige ruïnes is naby die stad San Juan Teotihuacán met 'n bevolking van sowat 45 000 en sowat 45 km in die noordooste van die hoofstad Meksikostad geleë.

Die stadsgebied was reeds sedert die sesde eeu voor Christus blywend gevestig. Tussen 100 en 650 n.C. was Teotihuacán die oorheersende kulturele, ekonomiese en militêre sentrum van Meso-Amerika. Op die hoogtepunt van sy ontwikkeling het die stad vermoedelik 'n bevolking van tussen 100 000 en 200 000 gehad en was dus in sy tyd by verre die grootste stad in die Amerikas en een van die grootste stede in die wêreld. Van ongeveer 650 het sy invloed begin afneem, totdat die stad omstreeks 750 heeltemal verlaat is, maar die kulturele invloede het tot die Spaanse verowering van Meksiko voortgehou. Die Asteke, wat die ruïne in die Hoogland van Mexiko reeds as verlate plek gevind het, het dit as mitiese plek beskou en "Tēotīhuacān" genoem, wat beteken "waar 'n mens 'n god word".

Die stad word sedert die tyd van die aankoms van die eerste Spanjaarde bestudeer, maar professionele opgrawings vind egter eers sedert ongeveer 1900 plaas. Die afwesigheid van 'n skriftelike nalatenskappe belemmer die navorsing in geen geringe mate, en baie resultate kan slegs deur middel van die interpretasie van die bevindinge verkry word. Vir baie jare is vermoed dat Teotihuacán deur Tolteke gestig is, omdat sommige tekste uit die koloniale tydperk soos die "Florentine Codex" dié terrein aan Tolteke toeskryf. Die Nahuatl-woord "Toltek" verwys egter algemeen na 'n "vakman van die hoogste vlak" en mag nie altyd na die Tolteekse beskawing van Tula in die hedendaagse Hidalgo verwys nie. Omdat die Tolteekse beskawing eeue na Teotihuacán floreer het, kon die mense nie die stad gestig het nie. 'n Groot invloed van die vroeë Teotihuacán-beskawing op die latere Tolteke is egter waarskynlik.

Die Voor-Spaanse stad van Teotihuacán is in 1987 deur Unesco as wêrelderfenisgebied gelys. Dit is die mees besoeke argeologiese terrein in Meksiko, met 4 185 017 besoekers in 2017.




</doc>
<doc id="68443" url="https://af.wikipedia.org/wiki?curid=68443" title="Uxmal">
Uxmal

Uxmal (Mayathan: "Óoxmáal", [óˑʃmáˑl], Spaans: [ʊʃ.ˈmal]) verwys na die ruïnes van 'n voormalige groot en kultureel belangrike Majastad in Meksiko. Die naam "Uxmal" is moontlik afgelei van die Mayathanse word "ox-mal" wat "drie keer" beteken. Die ruïnes is in die effens golwende karstlandskap Puuc (Mayathan: "pu'uk") op die Yucatán-skiereiland in die gelyknamige Meksikaanse deelstaat sowat 80 km suid vanaf Mérida geleë.

Uxmal word as een van die belangrikste argeologiese terreine van die Majabeskawing beskou, saam met Palenque, Chichén Itzá en Calakmul in Meksiko, Caracol en Xunantunich in Belize, en Tikal in Guatemala. Dit is in die Puuc-streek geleë en word as een van die mees representatiewe Majastede vir dié streek se argitektoniese styl beskou. Sy geboue is bekend vir hul grootte en versierings. Antieke paaie, "sacbes" genoem, verbind die geboue met mekaar en is ook na ander stede in die omgewing, soos Chichén Itzá in hedendaagse Meksiko, Caracol en Xunantunich in hedendaagse Belize, en Tikal in hedendaagse Guatemala gebou.

Die stad het sy goue eeu aan die einde van die Laat-Klassieke tydperk in die 9de en vroeë 10de eeu beleef, maar is reeds een of twee eeue later heeltemal verlaat. Die geboue word deur die "Piramide van die Towenaar" oorheers, wat soos die meeste ander geboue in Uxmal tydens die vestiging van die stad weer en weer herbou en uitgebrei is. Die sogenaamde "Goewerneur se Paleis" is die mees kragtige enkele gebou en is geleë op 'n hoë platform. Uxmal is een van die mees besoekte Majaruïnes en deur restourasie van geboue bied dit 'n goeie insig in die oorspronklike voorkoms van die stad.

Uxmal se geboue is kenmerkend vir die Puuc-stil, met gladde, lae mure wat op versierde friese oopmaak, gebaseer op voorstellings van tipiese Majahutte. Dit word voorgestel deur kolomme (wat die riete vir die mure van die hutte verteenwoordig) en sweefstokvormige (wat die rietdakke verteenwoordig). Verweefde slange en in baie gevalle tweekopige slange is vir maskers van die reëngod Chaac gebruik; sy groot neuse verteenwoordig die strale van die storms. Gevederde slange met oop toutjies word getoon toe hulle dieselfde mense verlaat. In sommige stede kan ook die invloed van die Nahua gesien word, wat aanhangers van die kultus van Quetzalcoatl en Tlaloc was. Hierdie is geïntegreer met die oorspronklike elemente van die Puuc-tradisie.

Die geboue trek voordeel uit die terrein om hoogte te kry en belangrike volumes te bekom, insluitende die Piramide van die Towenaar, met vyf vlakke, en die Goewerneurspaleis, wat 'n oppervlakte van meer as 1 200 m² (12 917 vt²) beslaan.

Die Voor-Spaanse stad van Uxmal is in 1996 deur Unesco as wêrelderfenisgebied gelys.




</doc>
<doc id="68448" url="https://af.wikipedia.org/wiki?curid=68448" title="Haketia">
Haketia

Haketia (Hebreeus: חקיטייה, Arabies: حاكيتيا) is 'n bedreigde Joods-Marokkaanse Romaanse taal, ook bekend as "Djudeo-Español" of "Ladino Occidental" (westelike Ladino). Dit is versprei oor die hele noorde van Marokko soos in Tétouan en Tangier en die Spaanse dorpe Ceuta en Melilla. In Ceuta en Melilla het dit gedeeltelik die status van 'n amptelike taal gehad voor dit vanaf 1860 deur moderne Spaans verdring is. 'n Variant van Haketia word ook in Algerië (Oran) gepraat en staan bekend as Tetuani.




</doc>
<doc id="68457" url="https://af.wikipedia.org/wiki?curid=68457" title="Lys van Nasionale Erfenisgebiede in Limpopo">
Lys van Nasionale Erfenisgebiede in Limpopo

Dit is 'n lys van die Nasionale Erfenisgebiede in Limpopo soos erken deur die Suid-Afrikaanse Erfenishulpbronagentskap.


</doc>
<doc id="68460" url="https://af.wikipedia.org/wiki?curid=68460" title="Malawimeer">
Malawimeer

Die Malawimeer is 'n natuurlike meer in Oos-Afrika en vorm deel van die Groot Mere van Afrika en die Groot Skeurvallei. Dit is 560 tot 580 km lank en 75 km breed. Dit staan ook bekend as die Njassameer. Dit bevat meer as 600 visspesies uit tien verskillende families. Die meeste spesies behoort tot die Cichlidae-familie. Die Shirerivier, 'n sytak van die Zambezirivier, is die enigste uitloop van die meer.

Die hele wesoewer van die meer lê in Malawi, terwyl die boonste gedeelte van die oosoewer in Tanzanië, die middelste gedeelte van die oosoewer in Mosambiek en 'n klein stukkie van die oosoewer in Malawi lê.

Van die eilande in die meer is Chizumulu- en Likoma-eiland.



</doc>
<doc id="68461" url="https://af.wikipedia.org/wiki?curid=68461" title="Wilhelm Keitel">
Wilhelm Keitel

Wilhelm Bodewin Johann Gustav Keitel (22 September 1882 – 16 Oktober 1946) was 'n Duitse Veldmaarskalk (Generalfeldmarschall). As hoof van die Oberkommando der Wehrmacht (OKW) (opperbevel van die gewapende magte) en de facto oorlogsminister onder Adolf Hitler, was hy een van Nazi-Duitsland se mees senior militêre leiers tydens die Tweede Wêreldoorlog. Hy is deur die Geallieerdehof by Neurenberg verhoor, tot die dood veroordeel en opgehang as 'n oorlogsmisdadiger.


</doc>
<doc id="68462" url="https://af.wikipedia.org/wiki?curid=68462" title="Groot Skeurvallei">
Groot Skeurvallei

Die Groot Skeurvallei is 'n slenkdal in Oos-Afrika wat die grootste van sy soort in die wêreld is. Dit is bykans 5600 km lank en strek van die Afar depressie in die Horing van Afrika tot by die mond van die Zambezirivier. Die meeste van die groot mere van Afrika lê in die Groot Skeurvallei. Daar is drie punte van die Skeurvallei wat laer as seevlak is: die Danakil depressie en die bodems van die Malawi en Tanganyikamere. 

Die Skeurvallei gaan deur Djiboeti‎, Eritrea, Ethiopië, Kenia, Tanzanië, Malawi en Mosambiek. Die gedeelte van Eritrea deur Ethiopië staan bekend as die Abessiniese skeurvallei, die gedeelte vanaf Ethiopië deur Kenia tot in Tanzanië staan bekend as die Oostelike skeurvallei en die gedeelte vanaf Uganda tot by Malawi as die Westelike skeurvallei. 

Hierdie gedeelte van die Groot Skeurvallei begin by Djiboeti. Hier kom drie tektoniese plate byeen: Afrika plaat, Indiese plaat en die Arabiese plaat. Die skeurvallei volg hiervandaan 'n suidwestelike rigting en verdeel Ethiopië in twee tot by Turkanameer. Daar is agt kleiner mere slegs in hierdie gedeelte van die Groot Skeurvallei en die Awashrivier vloei ook in die Abessiniese skeurvallei en mond uit in die Abbemeer. Net wes van Djiboete is die Danakil depressie. Die depessie se laagste punt, die Assalmeer, is 155 meter onder seevlak en is die laagste punt in Afrika.

Die Oostelike skeurvallei sluit Turkanameer in, in die noorde van Kenia en strek suidwaarts tot by die grens met Tanzanië. Suid van die grens sluit dit die Natronmeer en die vulkaan Ol doinyo in. Dit sluit ook verskeie kleiner mere in. Suid van die Tanzaniese grens staan die vallei ook bekend as die "Gregory Skeurvallei". Die skeurvallei sluit dan aan by die Westelike skeurvallei net noord van die Malawimeer. 

Die Westelike skeurvallei is ongeveer 600 myl lank. Dit begin by die Albertmeer en het hier geen sigbare verbinding met die Oostelike skeurvallei nie. Die vallei strek suidwaarts en sluit die Edward-, Kivu, Tanganjika-, Rukwa- en Malawimere in. Net noord van die Malawimeer, in die suidelike hooglande van Tanzanië, sluit die vallei by die Oostelike skeurvallei aan. 

Van waar die Oostelike en Westelike valleie bymekaar kom, is die vallei nog 400 myl lank tot waar dit eindig by die monding van die Zambezirivier. Hierdie gedeelte van die Groot Skeurvallei staan as die Nyasa skeurvallei bekend. Die Malawimeer se oorloop is die Shirerivier wat suidwaarts in die Nyasa skeurvallei vloei tot by die saamvloei met die Zambezirivier. In die suide van Malawi vloei die Shirerivier deur die Malombemeer.



</doc>
<doc id="68463" url="https://af.wikipedia.org/wiki?curid=68463" title="Canticum Novum">
Canticum Novum

Canticum Novum is die enigste koor in Suid-Afrika wat hoofsaaklik gewyde musiek sing en terselfdertyd oorwegend uit studente en jong werkendes bestaan. Hoewel voltyds aan die NG Moedergemeente op Stellenbosch gekoppel, is Canticum Novum ook 'n verhoogkoor wat in sy repertorium 'n wye verskeidenheid dek. Die koor is 'n vereniging van die Universiteit Stellenbosch. 

Cantate Domino canticum novum! -- "Sing vir die Here 'n nuwe lied!!"

Die Stellenbosch Studentekerkkoor poog om die boodskap van die evangelie uit te dra en die Here ook as die Skepper van musiek te huldig. Dié doelwit van die koor word weerspieël in hulle leuse Cantate Domino, wat beteken: "Sing tot eer van die Here". Hierdie doelwit vind veral praktiese beslag in eredienste, waar gefokus word op Woordverkondiging en ondersteuning van die liturgie. Om hierdie rede omvat die koor se repertorium slegs gewyde musiek.

Die kern bestaan uit ’n plataanblaar, simbolies ’n teken van standvastigheid, met die hoofnerf as ’n kruis. Die nege punte van die blaar verteenwoordig onderskeidelik die koorouers (boonste punt) en die agt stemgroepe. Die blomsteel is kloksgewys wat vooruitgang toon.

Die aktiwiteite van die Stellenbosch Studentekerkkoor is die voortsetting van 'n vaste koortradisie wat meer as 'n eeu gelede op Stellenbosch begin het. Met die afstigting van die gemeente Stellenbosch-Sentraal in 1959, is dié tradisie verder uitgebou deurdat ‘n koor, bestaande uit studente, deur Chris Swanepoel in die nuwe gemeente gestig is. Dié gemeente sou later geboorte gee aan die sogenaamde Studentekerk soos dit vandag bekend staan.

In 1965 volg Pieter van der Westhuizen Swanepoel op as koorleier en orrelis van die gemeente. Dié posisie beklee hy vir 25 jaar lank – tot in 1990 – waarna Anton Els die pos van koordirigent tot 1995 vul. Die koor het hier die eerste naam verandering ondergaan van die Stellenbosch Sentraal Kerkkoor na Stellenbosch Studentekerkkoor.

Die huidige dirigent, Louis van der Watt, is vanaf 1996 verbonde aan die koor en die gemeente as die koorleier en orrelis. In 2001 verander die koor se naam weer na die huidige benaming: Canticum Novum.

Deur die jare het die koor baie suksesse behaal en – ook weens die studentesamestelling daarvan – ’n besondere en beminde karakter verkry. Canticum Novum is die enigste koor in die land wat slegs gewyde musiek sing en terselfdertyd net uit studente bestaan. Voltyds aan die NG Moedergemeente op Stellenbosch gekoppel, is Canticum Novum ook 'n verhoogkoor wat in sy repertorium 'n wye verskeidenheid dek. Werke wissel van Monteverdi tot Negro Spirituals.

Te midde van 'n indrukwekkende program, kan die waarde van die koor geensins gekwantifiseer word nie. Vir hulle wat in die koor sing, sowel as hulle wat kom luister, leef die waarde van die koor in die groei wat dit in mense se lewens teweegbring. Dit is die herinneringe van skerpsinnige sêgoed tydens toere, kampe en oefeninge, die mistieke band tussen hulle wat in 'n heilige lied deel - om in 'n gewyde oomblik deur die woorde en musiek diep geraak te word dat dit jou lewe merkwaardig verander.

Die koor is een van min kore in Suid-Afrika wat selfs gewyde musiek sing. Tog word uitvoerings gereeld gehou. Dit het 'n tradisie geword dat die koor aan die begin van elke jaar 'n gewyde mis of soortgelyke werk inoefen en uitvoer saam met die Universiteit Stellenbosch se Simfonie-orkes. Die volgende werke is reeds uitgevoer: 

Dit het ook gebruiklik geword dat die koor, of sommige van sy lede, uitgenooi word om op te tree as addisionele lede van verskeie optredes van ander werke gedurende die jaar. Dit sluit in: Mozart Requiem (2007), Handel Messiah (2006) en Beethoven Simfonie No. 9 (2005). Verder het die koor in 2011 die sekulêre Carmina Burana uitgevoer. 

Die koor volg dan 'n a cappella repertorium vir die res van die jaar. 'n Wye verskeidenheid musiek word ingesluit en die repertorium sluit in werke van onder andere Monteverdi, Bruckner, Rachmaninoff, Randall Thompson, om 'n paar te noem. Ander gunstelinge sluit in Afrikaanse werke deur komponiste soos Chris Lambrect en Pieter van der Westhuizen (voormalige dirigent). 



</doc>
<doc id="68465" url="https://af.wikipedia.org/wiki?curid=68465" title="Charl Bouwer">
Charl Bouwer

Charl Bouwer is 'n paralimpiese swemmer van Suid-Afrika wat hoofsaaklik aan die kategorie S13-item deelneem. Hy het aan verskeie Paralimpiese Speles deelgeneem en in die proses verskeie medaljes gewen.

Bouwer neem vir die eerste keer in 2004 aan die Paralimpiese Spele deel. Hier swem hy die 100m rugslag, 200m individuele medly, en 400m vryslag, maar kon geen medaljes inpalm nie.

Vier jaar later, tydens die Spele van 2008 neem hy aan verskeie items deel, waaronder die 50m vryslag, 100m vryslag, 100m borsslag en 100m rugslag. Hy neem ook aan die 400m vryslag deel, waartydens hy nie net 'n goue medalje verower nie, maar ook die wêreldrekord verbeter.

Tydens die Spele van 2012 wen hy sy tweede goue medalje. Die keer in die mans 50m vryslag (S13).


</doc>
<doc id="68467" url="https://af.wikipedia.org/wiki?curid=68467" title="Logaritme">
Logaritme

'n Logaritme is 'n wiskundige funksie, gewoonlik afgekort tot log. Die logaritmiese funksie word gedefinieer as die inverse van 'n eksponensiële funksie ('n mag met vaste grondtal, as funksie van die eksponent). Om dit duidelik te spesifiseer word die grondtal benodig. 

Die volgende drie logaritmes word dikwels gebruik:

Die logaritme vir die grondtal "a" van 'n getal "x" is die mag waartoe mens die grondtal "a" moet verhef om "x" as uitkoms te kry, dus:

Of anders geskryf:

Sowel die grondtal "a" as die argument "x" moet groter as 0 wees; bowendien mag "a" nie gelyk aan 1 wees nie.

Die logaritme vir die grondtal "a" is dus die inverse van die eksponensiële funksie met "a" as grondtal. Wanneer mens die grafiek van die logaritme vir die grondtal "a" teken ten opsigte van die lyn "y=x", kry mens die grafiek van die funksie "x → a".

Die logaritme van 0 met 'n grondtal is nie gedefinieer nie, omdat daar geen mag bestaan met welke grondtal ook al wat nul is nie. Daarom het elke grafiek van 'n logaritme 'n asimptoot by nul.

Wanneer die grondtal a nie gespesifiseer word nie, dan is dit 10. Dus:

Ook is:

Die gewone of briggse logaritme, "log", is die logaritme met die grondtal 10. Voor die koms van sakrekenaars is hierdie logaritme baie by berekeninge gebruik.

Die natuurlike logaritme, dikwels geskryf as "ln", maar in wiskunde gewoonweg as "log", is die logaritme met die grondtal e = 2,718281828... :

In plaas van log("x") word dit ook as log("x") geskryf. By 'n "n"-tallige getalstelsel word die "a" in log("x") dikwels nie genoteerd wanneer hierdie gelyk is aan "n" nie. So word in die normale tientallige stelsel log("x") genoteer, waar log("x") bedoel word.

In die praktyk is log veral handig om oplossings vir x te vind in die volgende vergelyking:

Dus is:



</doc>
<doc id="68468" url="https://af.wikipedia.org/wiki?curid=68468" title="Eksponent">
Eksponent

In die wiskunde is 'n eksponent (vanuit Latyns "exponere": om buite te plaas) die aantal kere wat die grondtal in 'n magsverheffing met homself vermenigvuldig word om die resultaat te verkry.

Voorbeeld : formula_1
Hierin is die eksponent 4.

Die wiskundige funksie wat 'n eksponent as 'uitkoms' gee is die logaritme. 

Voorbeeld: formula_2


</doc>
<doc id="68469" url="https://af.wikipedia.org/wiki?curid=68469" title="E (wiskunde)">
E (wiskunde)

Die getal of die wiskundige konstante e is die grondtal van die natuurlike logaritme en word dikwels gedefinieer as:

Die waarde van "e" kan ook bereken word deur::

Die getal "e" word ook die konstante van Neper (Napier) genoem, na die uitvinder van die logaritme, die Skotse wiskundige John Napier wat e omstreeks 1600 tydens sy werk aan een van die eerste rekenliniale teëkom het. Die getal "e" word deur die Switserse wiskundige Leonhard Euler die eksponensiële getal genoem, vandaar vermoedelik die naam. Euler maak die eerste grondige studie van "e" en het op sy eie byna alle belangrike eienskappe daarvan ontdek.

By benadering is die waarde van "e":


</doc>
<doc id="68470" url="https://af.wikipedia.org/wiki?curid=68470" title="Natuurlike logaritme">
Natuurlike logaritme

Die natuurlike logaritme, of neperse logaritme, is 'n spesiale geval van die wiskundig gedefinieerde logaritme. Die natuurlike logaritme het die wiskundige konstante e ('n simbool wat deur Leonhard Euler gedefinieer is) as grondtal. Die natuurlike logaritme word in meer prakties gerigte situasies aangedui deur ln ("logaritmus naturalis"), maar mens skryf ook wel log in vakgebiede waar dit vanselfsprekend is dat die natuurlike logaritme bedoel word. Die term 'natuurlike logaritme' is afkomstig van die Duitse wiskundige Nikolaus Mercator.

Die natuurlike logaritme van die getal "x", is dus:

Dieselfde rekenreëls wat vir logaritme met enige ander grondtal geld, geld ook vir natuurlike logaritmes.

Die natuurlike logaritme het 'n aantal spesiale eienskappe, soos:



</doc>
<doc id="68473" url="https://af.wikipedia.org/wiki?curid=68473" title="John Napier">
John Napier

John Napier, ook bekend onder die naam "John Neper" (Edinburg, 1550 - 4 April 1617), was 'n Skotse wiskundige wat veral bekend geword het vir die uitvinding van logaritmes.

Hy was die seun van Archibald Napier, 'n bekende waarnemende regter en eienaar van die Skotse landgoed Merchiston. John studeer aan die St Andrews universiteit, maar spandeer ook 'n geruime tyd in ander Europese lande waar hy vermoedelik sy studies voortgesit het.

Hy was 'n oortuigde protestant en het 'n passie vir teologie gehad. In 1593 publiseer hy 'n religieuse werk met die titel "Plaine Discovery of the Whole Revelation of St. John" wat in Nederlands, Frans en Duits vertaal is, waarna hy ook op die vasteland bekendheid verwerf het.

Hy het hoofsaaklik wiskunde uit die liefde vir die saak beoefen.



</doc>
<doc id="68475" url="https://af.wikipedia.org/wiki?curid=68475" title="Eksponensiële funksie">
Eksponensiële funksie

Die eksponensiële funksie, genoteer as exp(x) of e, is soos die naam aandui, 'n funksie van die eksponent wat die getal "e" as grondtal gebruik, en wat ook die grondtal van die natuurlike logaritme is. Die eksponensiële funksie is 'n belangrike en veel gebruikte funksie in wiskunde.

Die eksponensiële funksie kan op verskillende wyses formeel gedefinieer word. Enkele van die gangbare definisies sluit in:


Die eksponensiële funksie is altyd positief (groter as nul) en neem toe met groter wordende x-waardes. Die grafiek van die funksie raak egter nooit aan die x-as nie, hoewel hy dit benader. Die eksponensiële funksie is die inverse van die natuurlike logaritme, ln("x"), was gedefinieer is vir alle positiewe waardes van "x".


</doc>
<doc id="68476" url="https://af.wikipedia.org/wiki?curid=68476" title="Erwin Rommel">
Erwin Rommel

Erwin Johannes Eugen Rommel (15 November 1891–14 Oktober 1944), algemeen bekend as die Woestynvos ("Wüstenfuchs"), was 'n Duitse Veldmaarskalk van die Tweede Wêreldoorlog. Hy is deur beide sy eie troepe en die vyande teen wie hy geveg het gerespekteer.

Hy was 'n hoogs gedekoreerde offisier in die Eerste Wêreldoorlog, en is bekroon met die "Pour le Merite" vir sy prestasies op die Italiaanse-veldtog. In die Tweede Wêreldoorlog, het hy verder homself onderskei as die bevelvoerder van die 7de Pantserdivisie (Wehrmacht) tydens die inval van Frankryk in 1940. Dit was egter sy leierskap van die Duitse en Italiaanse magte in die Noord-Afrika-veldtog wat die legende van die "Desert Fox" gestig het. Hy is beskou as een van die mees bekwame bevelvoerders van woestyn-oorlogvoering in die konflik. Hy het later bevelvoerder geword van die Duitse magte wat die Geallieerde magte se inval van Normandië sou teenstaan.
As een van die paar generaals wat konsekwent teen die Westerse Geallieerdes geveg het (hy is nooit na die Oos-Front gepos nie), word Rommel beskou as 'n menslike en professionele soldaat. Sy "Afrika Korps" is nooit van enige oorlogsmisdade beskuldig nie. Soldate gevang tydens sy Afrika-veldtog is, na berig, menslik behandel. Verder het hy die "Commando Order" om Joodse soldate en burgerlikes in alle teaters van sy bevel gevang dood te maak bloot geïgnoreer.

Laat in die oorlog is Rommel verbind met die 20 Julie-sameswering om Adolf Hitler te vermoor. Omdat Rommel wyd bekend was, het Hitler verkies om hom stil te elimineer. Rommel het ingestem om selfmoord te pleeg deur die neem van 'n sianiedpil, in ruil vir die versekering dat sy familie gespaar sou word.


</doc>
<doc id="68477" url="https://af.wikipedia.org/wiki?curid=68477" title="New Era (Namibië)">
New Era (Namibië)

Die New Era is 'n daaglikse nasionale koerant wat deur die regering van Namibië besit word. Die koerant is een van die vier nasionale koerante wat daagliks gepubliseer word. Dit word in Engels en vyf inheemse tale geskryf. 

"New Era" het 'n gewone sirkulasie van 9,000, tot 11,000 op Vrydae. New Era is in 1991 as 'n weeklikse koerant gesig, en is later elke tweede week uitgegee. Sedert 2004 verskyn dit daagliks. "New Era" word gepubliseer in Engels en vyf inheemse tale: Herero, Oshiwambo, Damaras/Nama, Silozi, and Khwedam.

As gevolg van die regerings-eienaarskap daarvan word die koerant as SWAPO-gesind gesien. Hulle opposisie is die onafhanklike koerante: The Namibian (Engels en inheemse tale), Die Republikein (Afrikaans en Engels) en Allgemeine Zeitung (Duits).

Die redakteur van "New Era" is Chrispin Inambao.



</doc>
<doc id="68479" url="https://af.wikipedia.org/wiki?curid=68479" title="Allgemeine Zeitung (Namibië)">
Allgemeine Zeitung (Namibië)

Die Allgemeine Zeitung (letterlik in Afrikaans ""Algemene Koerant"", kort AZ) word reeds sedert 1916 as die oudste dagblad in Namibië en as die enigste Duitsmedium-koerant in Afrika gepubliseer. Die AZ verskyn vyf keer per week (Maandag tot Vrydag) met 'n daaglikse drukoplaag van 5 000 wat by intekenaars se huise afgelewer of op straat en in winkels verkoop word.

Die AZ se uitgawes, wat tussen Maandag en Donderdag verskyn, beslaan 'n gemiddeld van tussen 12 en 16 bladsye, die groter Vrydag-uitgawe tot 32 bladsye. Tot en met Maart 2013 het die AZ op elke eerste Donderdag van die maand 'n toerismebylae, "Tourismus Namibia", met 'n sirkulasie van sowat 10 000 saamgestel. In Maart 2013 is omgeskakel na 'n drietalige bylae in Duits, Afrikaans en Engels wat in samewerking met twee ander Namibiese dagblaaie, Die Republikein (Afrikaansmedium) en Namibian Sun (Engelsmedium) op die eerste Dinsdag van die maand met 'n sirkulasie van 50 000 uitgegee word. 

Die AZ dek die hele nuusspektrum, van politieke gebeure tot ekonomiese sake en van sport tot kulturele gebeure. Die hooffokus van die verslaggewing is nuus oor gebeure in Namibië, naas nuusberigte uit Suider-Afrika en die res van die wêreld. As liberaal-behoudende Duitsmedium-dagblad is die AZ veral gemik op Namibië se Duitssprekende bevolking van sowat 15 000, maar daar word ook enkele honderd eksemplare na Duitssprekende huishoudings in Suid-Afrika en oorsee versprei. Die AZ se 10 redaksielede en medewerkers is oorwegend boorlinge van Namibië of immigrante wat Namibiese burgerskap aanvaar het.

In 1991 is die dagblad oorgeneem deur Democratic Media Holdings (DMH; sedert 2014 bekend as Namibia Media Holdings, kort NMH). Die pos van hoofredakteur word sedert 2004 beklee deur Stefan Fischer, wat tot 2002 as hoofredakteur van die Brandenburgse dagblad "Märkischer Bote" in Cottbus werksaam was. Fischer het die AZ se verspreiding en uitleg gemoderniseer en sy sirkulasie opgestoot. Die dagblad is sedert 2004 winsgewend en verdien driekwart van sy winste deur advertensies. 

In NMH se eie drukkery, Newsprint Namibia, word ook die AZ se susterblaaie Die Republikein en Namibian Sun gedruk. Nuusberigte word deur drie nuusagentskappe aan die AZ verskaf - Reuters, Deutsche Presse-Agentur (dpa) en Transocean GmbH.

Die "Allgemeine Zeitung" is op 22 Julie 1916 onder die naam "Der Kriegsbote" gestig en het aanvanklik veral oor die gebeure tydens die Eerste Wêreldoorlog berig. Toe Suidwes-Afrika ná die Duitse neerlaag onder Suid-Afrikaanse administrasie gekom het, is die dagblad se naam op 1 Julie 1919 gewysig tot "Allgemeine Zeitung".

In 1937 is die dagblad deur die uitgewery John Meinert Ltd. gepubliseer. Die AZ het in dié tyd daagliks, behalwe vir Sondae, met 'n sirkulasie van 1 800 verskyn. Destyds het hoofsaaklik Duitsers en Duitssprekendes in Windhoek en sy omgewing op die koerant ingeteken of dit op straat gekoop. Volgens sy ondertitel het die AZ in dié tyd die belange van Duitssprekendes behartig. Vanaf 1939 het die dagblad tydelik die naam "Deutscher Beobachter" gedra.

Gedurende die 1930's is naas die AZ ook 'n reeks gedrukte media as susterblaaie uitgegee, waaronder "Der Farmer", die "Volksblatt" ('n nuusblad in besit van die werkersvereniging "Arbeiterverband für Südwestafrika"), die "Karakulzüchter" ("Karakoelteler", gestig in 1933) en die "Heimat" (as Luthers-Evangeliese gemeentenuusblad in Afrika). 

Tussen 1978 en 1991, toe dit deur DMH (later NMH) oorgeneem is, is die dagblad deur die Duitse teoloog, predikant, indoloog en publisis Diether Lauenstein (1914-1990) uitgegee. Sedert 14 Januarie 2013 verskyn die dagblad met 'n nuwe uitleg, terwyl ook sy slagspreuk verander is van "Älteste Tageszeitung Namibias - Nachrichten auf gut Deutsch" na "Aktuell, Mittendrin, Für Dich".

Die huidige AZ-redakteurspan steun die verbetering van die lewensgehalte van Namibiese burgers en beywer hom vir die vryheid van die indiwidu in 'n demokratiese regstaat. So staan onder meer korrupsie, verspilling van belastinggeld, ampsmisbruik en politieke pogings om demokratiese regte of die onafhanklike regstelsel te ondermyn in die kollig van sy kritiese beriggewing.



</doc>
<doc id="68481" url="https://af.wikipedia.org/wiki?curid=68481" title="Tanganjikameer">
Tanganjikameer

Tanganjikameer (Engels: "Lake Tanganyika") is 'n varswatermeer in Oos-Afrika en is 673 km lank, die langste varswatermeer in die wêreld. Dit is gemiddeld 72 km breed. Dit is ook die tweede diepste meer (1 470 meter of 4 820 voet diep) ter wêreld en die grootste meer in die Groot Skeurvallei. Die meer se oppervlak is 773 meter (2 536 voet) bo seevlak, maar die bodem is 669 meter (2 195 voet) onder seevlak.

Die lande wat aan die meer grens is Zambië, Demokratiese Republiek van die Kongo, Tanzanië en Burundi, met Tanzanië (46%) en die DRK (40%) wat die meerderheid van die meer besit. Water vloei uit in die Kongorivierstelsel en uiteindelik in die Atlantiese Oseaan.

Die enorme diepte en tropiese ligging van die meer kan 'n omset in watermassa verhinder, wat beteken dat baie van die laer dieptes van die meer sogenaamde "fossielwater" is en anoksies (gebrekkig aan suurstof) voorkom. Die opvanggebied van die meer beslaan 231 000 km². Twee hoofriviere vloei in die meer in, asook talle kleiner riviere en strome (wat se lengtes beperk word deur die steil berge rondom die meer). Daar is een groot uitvloei, die Lukugarivier, wat in die Kongorivier dreineer. Die grootse rivier wat in die meer invloei is die Ruzizirivier, ongeveer 10 000 jaar gelede gevorm, wat die noorde van die meer vanaf die Kivumeer binnevloei. Die Malagarasirivier, wat die tweede grootste rivier in Tanzanië is, vloei uit die oostekant die Tanganjikameer binne. Die Malagarasi is ouer as Tanganjika, en voor die meer gevorm is, het dit waarskynlik direk in die Kongorivier gedreineer.

Die meer het 'n komplekse geskiedenis van veranderende vloeipatrone, as gevolg van sy hoë hoogte bo seespieël, diep diepte, stadige tempo van hervul en bergagtige ligging in 'n turbulente vulkaniese gebied wat klimaatsveranderinge ondergaan het. Blykbaar het dit selde in die verlede uitgevloei na die see. Dit is al beskryf as 'prakties endorgeïes' vir hierdie rede. Die meer se konneksie met die oseaan is afhanklik van 'n hoë watervlak sodat water uit die meer kan oorloop deur die Lukunga- na die Kongorivier.

As gevolg van die meer se tropiese ligging het dit 'n hoë verdampingstempo. Dit hang dus af van 'n hoë invloei uit die Ruzizi en die Kivu-meer vir die Tanganjikameer om vol genoeg te word om oor te loop. Dit uitvloei is blykbaar nie meer as 12 000 jaar oud nie, as gevolg van lawa wat die uitvloei blokkeer het en die Kivu-kom se vorige uitvloei verplaas het na die Edwardmeer en dan die Nylstelsel, en dus water herlei het na die Tanganjikameer.

Die meer het blykbaar al verskillende invloei- en uitvloeiplekke in die verlede gehad. Die invloei uit die hoërliggende Rukwameer, toegang tot die Malawimeer en 'n uitlaat na die Nylrivier het vermoedens versterk dat dit op 'n sekere tydstip in die meer se geskiedenis bestaan het.

Die meer bevat minstens 250 cichlidspesies en 75 nie-cichlidspesies, waarvan die meeste langs die kuslyn voorkom en tot op 'n diepte van 180 meter (590 voet). Die grootste biomassa van vis is egter in die pelagiese sone (oop waters), en word oorheers deur ses spesies: twee spesies van die "Tanganjikasardien" en vier spesies van predatore (verwant aan, maar nie dieselfde as die Nylbaars wat die Victoriameer se Cichlids uitgeroei het). Byna die hele cichlidbevolking (98%) in die Tanganjika is endemies aan die meer, en dus 'n belangrike biologiese hulpbron vir die studie van spesialisasie in evolusie. Onder die nie-cichlids, is 60% van die spesies endemies.

Baie spesies van die Cichlids van Tanganjika, soos vissies uit die helderkleurige Tropheus-genus, is gewild onder akwariumeienaars omrede hul helder kleure. Die nabootsing van 'n Tanganjikabiotoop vir hierdie Cichliden bied aan hul 'n habitat soortgelyk aan hul natuurlike omgewing, en is ook gewild as akwariumstokperdjie.

Tanganyika is die tuiste van 'n groot aantal ongewerweldes (invertebrate), insluitende vele inheemse spesies:

'n Totaal van 68 varswaterslakspesies (45 endemies) en 15 tweekleppige spesies (8 endemiese) is bekend in die meer. Baie van die slakke is ongewoon vir spesies wat in varswater voorkom, met merkbaar verdikte skulpdoppe, eienskapppe wat meer algemeen te siene is in mariene slakke.

Daar word beraam dat 25-40% van die proteïen in die dieet van die ongeveer een miljoen mense wat rondom die meer woon, kom van vis uit die meer. Tans is daar ongeveer 100,000 mense direk betrokke by die visserybedryf op byna 800 persele. Die meer is ook noodsaaklik vir die sowat 10 miljoen mense wat in die groter trog van die meer woon.

Tanganyikameer se vis word uitgevoer na die hele Oos-Afrika. Kommersiële visvang het in die middel-1950's opgelewe en 'n ernstige impak op die pelagiese visspesies gehad; in 1995 was die totale vangs rondom 180,000 ton. Voormalige industriële visserye, wat floreer het in die 1980's, het daarna totaal in duie gestort.

Twee veerbote vervoer passasiers en vrag aan die oostelike oewer van die meer: "MV Liemba" tussen Kigoma en Mpulungu; en "MV Mwongozo" tussen Kigoma en Bujumbura.

Op 12 Desember 2014 het die veerboot "MV Mutambala" omgeslaan op Tanganjika en meer as 120 mense het omgekom.



</doc>
<doc id="68482" url="https://af.wikipedia.org/wiki?curid=68482" title="FC Nordsjælland">
FC Nordsjælland

FC Nordsjælland is 'n sokkerspan in die Deense dorp Farum. Die klub is 'n saamsmelting van al die klubs in die noorde van die eiland Seeland (Deens: Sjælland). Tot 2003 het die klub "Farum BK" geheet. Die span se tuisveld is die Farum Park, wat 'n kapasiteit van 10 000 toeskouers het.

"FC Nordsjælland" speel in die Deense Superligaen en het in 2012 vir die eerste keer die Deense kampioenskap gewen. In die seisoen 2012/13 speel die span dan ook in die UEFA Champions League.




</doc>
<doc id="68486" url="https://af.wikipedia.org/wiki?curid=68486" title="Kwadraat">
Kwadraat

Die kwadraat (van Latyns: "quadratus", vierkant) van 'n getal is die tweede mag van die getal. Die kwadraat word verkry deur die getal met homself te vermenigvuldig. As voorbeeld, die kwadraat van 6 is 6×6 = 36.

Die verband tussen kwadrate en vierkante word duidelik as mens dink dat die oppervlakte van 'n vierkant gelyk is aan die kwadraat van die lengte van die sye.

Voorbeelde: 

Die inverse van die kwadraat van nie-negatiewe getalle is die vierkantswortel.

'n Aantal merkwaardige produkte bestaan uit kwadrate:

Dit is ook interessant dat die som van opvolgende onewe getalle die kwadrate lewer:

Hierdie verhoudings kan ook geskryf word as:

So is:

Mens kan hierdie verhoudings maklik begryp deur die bybehorende vierkante te teken:
codice_1



</doc>
<doc id="68488" url="https://af.wikipedia.org/wiki?curid=68488" title="Albertmeer">
Albertmeer

Die Albertmeer (Engels: "Lake Albert") is 'n varswatermeer in Sentraal-Afrika en vorm die grens tussen Uganda en die Demokratiese Republiek van die Kongo. Die meer is 160 km lank, 30 km breed en redelik vlak met 'n maksimum diepte van 51 m. Die Wit Nyl vloei in die meer in vanaf die Victoriameer en hiervandaan staan die uitvloei na die Nylrivier bekend as die "Albertnyl". Die meer is ook deel van die Groot Mere van Afrika en die Groot Skeurvallei.

Die Rwenzoriberge is net suid van die meer.



</doc>
<doc id="68491" url="https://af.wikipedia.org/wiki?curid=68491" title="Kyogameer">
Kyogameer

Die Kyogameer (Engels: "Lake Kyoga") is 'n varswatermeer net noord van die Victoriameer in Uganda. Die Wit Nyl vloei vanaf die Victoriameer via Kyogameer na die Albertmeer. Tussen die Albertmeer en Victoriameer staan die Nylrivier bekend as die Victorianyl.



</doc>
<doc id="68492" url="https://af.wikipedia.org/wiki?curid=68492" title="Sentraal-Afrika">
Sentraal-Afrika

Sentraal-Afrika, of Middel-Afrika, is terme wat gebruik word om die gebied van Afrika onder die Sahara-woestyn te beskryf en die westelike "bult", maar ten weste van die Groot Skeurvallei. Die Kongorivier vloei deur Sentraal-Afrika. Hierdie rivier voorsien 'n groter gebied van water as enige ander rivierstelsel, met die uitsondering van die Amesonerivier.

Die lande wat meestal tot Sentraal-Afrika gereken word, is:

Soms word die volgende lande ook ingesluit:


</doc>
<doc id="68494" url="https://af.wikipedia.org/wiki?curid=68494" title="Georg Friedrich Händel">
Georg Friedrich Händel

Georg Friedrich Händel (1685-1759), een van die bekendste komponiste van die 18e eeu, het meer as veertig operas gekomponeer (die meeste van hulle in Londen), en hom toegespits op die oratorium, waaraan hy nuwe inhoud gegee het. In Handel se musiek is alle destydse Europese style op ŉ baie persoonlike wyse verenig. Georg Friedrich Händel is op 23 Februarie 1685 in die Duitse dorp Halle gebore.

In 1694 het hy musieklesse ontvang van Friedrich Wilhelm Zachov (1662- 1712), wat die grondslag gele het vir Händel se latere styl. In 1703 is Händel na Hamburg, waar hy sy eerste opera, Almira (1705), gekomponeer het, asook sy eerste Johannes-Passie (1704), na die teks van Christian Postel (1658- 1705). Van 1706 tot 1710 was Handel in Italië. Sy kantates en operas wat hier gekomponeer is (Rodrigo, 1707, en veral Agrippina, 1709), het hom oor die hele Europa bekend gemaak. 

In 1710 het hy Agostino Steffani opgevolg as hofkomponis in Hannover. In dieselfde jaar was hy 'n ruk lank in Londen, waar sy nuwe opera Rinaldo groot welslae behaal het. Hy het twee jaar later na Londen teruggekeer, waar hy in 1713, waarskynlik in opdrag van koningin Anne, die Utrecht Te Deum gekomponeer het ter herdenking van die Vrede van Utrecht. Hierdie werk het aan hom 'n vaste plek in die Engelse musieklewe besorg. Terwyl hy in 1716 vir 'n kort rukkie terug was in Duitsland, het hy ŉ tweede Johannes-Passie gekomponeer, die keer na die teks van Heinrich Brockes (1680-1747). Händel het hom toe in Londen gevestig en sy naam geangliseer tot George Frideric Handel. 

Onder beskerming van die latere hertog van Chandos het hy tussen 1717 en 1720 voortgebou op die Engelse koortradisie, en benewens sy 12 Chandos Anthems, het hy in die tyd ook 3 Te Deums, Acis and Galatea, die eerste weergawe van sy oratorium Ester en agt suites vir die klavesimbel gekomponeer. In 1719 het Handel komponisdirigent van die pas gestigte Royal Academy of Music geword en hy het 'n hele reeks operas gekomponeer, onder meer Radamisto (1720), Floridante (1712), Ottone (1723), Giulia Cesare (1724), Rodelinda (t725), Alessandro (1726), Admeto (1727) en Siroë. (1728). 

Toe die Academy in 1728 bankrot speel, het Handel en die bestuurder, Johann Jakob Heidegger (1666-1749), dit oorgeneem. Die nuwe onderneming het tot in 1733 voortbestaan. Daarna het Händel ŉ nuwe operageselskap in Covent Garden begin, en weer het 'n reeks nuwe operas gevolg: Poro (1731), Ezio (1732), Orlando (1733), Ariodante (1735), Alcina (1735), Atalanta (1736) en Berenice (1737). Veral Nicola Porpora en Johann Adolf Hasse, die leiers van 'n tweede Londense operageselskap wat die steun geniet het van die anti-Duitse deel van die Londense adel onder leiding van die prins van Wallis, was vir Händel sterk mededingers. In 1737 het albei geselskappe bankrot gespeel. 

Handel het 'n beroerteaanval gehad en vir mediese behandeling na Aken gegaan. Daarna het hy na Londen teruggekeer en hom nog 'n paar jaar lank met die opera besig gehou, maar na die geslaagde politieke satire, The Beggar's Opera (teks deur John Gay, musiek deur Johann Pepusch), wat in 1728 vir die eerste keer in Londen opgevoer is en waarin die spot gedryf word met die eienaardighede van die aristokratiese opera seria, het Händel se Italiaanse operastyl al hoe minder inslag gevind. Tot Händel se laaste operas behoort Faramondo (1738), Serse (1738), Imeneo (1740) en Deidamia (1741). Hulle het egter min welslae behaal. Inmiddels het Händel sy eerste oratoria gekomponeer, wat groot indruk gemaak het. Onder hulle was Saul en Israel in Egypt (1739), Messiah (Messias) en Samson (1742), Judas Maccabaeus (1746), Joshua (1748), Solomon (1749) en Jephte (1752). 

Sy meesterstuk, die Messias, is in April 1742 vir die eerste keer in Dublin opgevoer. Händel het 'n voorkeur vir die dramatiese gehad en sy onderwerpe hoofsaaklik uit die Ou Testament gekies. Nuut was die wyse waarop hy die koor by die handeling betrek het as deelnemers aan die drama. In 1753 het Händel blind geword en die laaste jare van sy lewe rustig deurgebring. Hy is op 14 April1759 oorlede en is in die Westminsterabdy in Londen begrawe. Händel was een van die belangrikste komponiste van die 18e eeu en word dikwels op dieselfde vlak as Johann Sebastian Bach (1685- 1750) geplaas. 

Daar is egter 'n belangrike benaderingsverskil tussen die twee: Bach was 'n Duitser en 'n "provinsialis"; Händel was ŉ wêreldburger, hof- en opera-komponis. In Händel se musiek, ook in die instrumentale komposisies, hoor 'n mens steeds die menslike stem; Bach se benadering was wesenlik instrumentaal, ook in sy vokale musiek. Händel se operas behoort tot die belangrikste deel van sy werk. 

Met sy koororatoria het hy egter 'n nuwe genre geskep, wat deur Haydn, na sy besoek aan Engeland, voortgesit is. In sy instrumentale musiek, waarvan die 12 Concerti Grossi, opus.6, (1739) 'n hoogtepunt vorm, het Händel voortgebou op die concertovorm wat deur Corelli ontwikkel is. Die Watermusiek (ongeveer 1717) en die Musiek vir die Koninklike Vuurwerke (1749) is in die suitevorm gekomponeer. Händel se werk is omvattend: 44 operas, 20 oratoria, odes en pastorale, 20 volksliedere, 2 passies, 26 kantates, 23 concerti grossi, 18 orrelkonserte, 2 orkessuites en ŉ groot hoeveelheid vokale en instrumentale kamermusiek. Een van die vier lofsange wat hy in 1727 vir die kroning van koning George II gekomponeer het, Zadok the Priest, is sedertdien by elke kroningsplegtigheid van 'n Engelse vors uitgevoer. Friedrich Chrysander (1826- 1901) het die publikasie van Händel se werke in 105 bande vir die Deutsche Handel Gesellschaft versorg.




</doc>
<doc id="68496" url="https://af.wikipedia.org/wiki?curid=68496" title="Edwardmeer">
Edwardmeer

Die Edwardmeer (Engels: "Lake Edward") is 'n varswatermeer op die grens tussen Uganda en die Demokratiese Republiek van die Kongo en vorm deel van die Groot Mere van Afrika en die Groot Skeurvallei.

Die Rwenzoriberge is 20km noord van die meer.



</doc>
<doc id="68498" url="https://af.wikipedia.org/wiki?curid=68498" title="Reg op subrogasie">
Reg op subrogasie

Die reg op subrogasie, behels in die Suid-Afrikaanse versekeringsreg die reg van ‘n versekeraar om namens die versekerde teen ‘n derde op te tree en om gebruik te maak van die versekerde se regte en inligting en stel die versekerde skadeloos. Dit gee ook die versekeraar die reg om die wrak (wrakwaarde) te hou nadat die versekeraar die versekerde uitbetaal het. (sien Reinecke et al- "General principles of Insurance law", LexisNexis Durban 2007).


</doc>
<doc id="68499" url="https://af.wikipedia.org/wiki?curid=68499" title="Suid-Afrikaanse Grensoorlog">
Suid-Afrikaanse Grensoorlog

Die Suid-Afrikaanse Grensoorlog, ook algemeen die Angola-Bosoorlog genoem, was 'n konflik wat vanaf 1966 tot 1989 grotendeels in Suidwes-Afrika (nou Namibië) en Angola plaasgevind het. Die strydende magte was Suid-Afrika en sy geallieerde magte (hoofsaaklik UNITA) aan die een kant, en die Angolese regering, SWAPO en hulle bondgenote (hoofsaaklik Kuba) aan die ander kant. Dit was nou verweef met die Angolese Burgeroorlog en die Namibiese Vryheidsoorlog.

Die resultaat van die grensoorlog was:



</doc>
<doc id="68501" url="https://af.wikipedia.org/wiki?curid=68501" title="Organisasie vir Afrika-eenheid">
Organisasie vir Afrika-eenheid

Die Organisasie vir Afrika-eenheid (OAE) (Engels: "Organisation of African Unity" (OAU), Frans: "Organisation de l'unité africaine" (OUA)) is op 25 Mei 1963 in Addis Abeba gestig met twee-en-dertig regerings wat die OAE-handves onderteken het. 'n Verdere 21 lande het geleidelik oor die jare aangesluit, met Suid-Afrika wat op 23 Mei 1994 die 53ste lid geword het. Die organisasie is op 9 Julie 2002 deur sy laaste voorsitter, die Suid-Afrikaanse president Thabo Mbeki, ontbind en met die Afrika-unie (AU) vervang.


</doc>
<doc id="68504" url="https://af.wikipedia.org/wiki?curid=68504" title="Analogie">
Analogie

'n Analogie (van Grieks "analogia", wat "verhouding" beteken) is die vergelyking van sekere aspekte van een begrip met aspekte van 'n ander begrip. Dit word soms gebruik om 'n komplekse minder bekende scenario met 'n meer eenvoudige en bekende een te vergelyk ten einde 'n idee te gee van hoe die komplekse scenario moontlik is.

'n Standaardanalogie het altyd die vorm: A staan tot B, soos C staan tot D. Voorbeelde van standaard-analogieë:


</doc>
<doc id="68507" url="https://af.wikipedia.org/wiki?curid=68507" title="Zacatecas">
Zacatecas

Zacatecas (uitgespreek [sakaˈtekas]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="68514" url="https://af.wikipedia.org/wiki?curid=68514" title="Kivumeer">
Kivumeer

Die Kivumeer (Engels: "Lake Kivu") is 'n varswatermeer in Sentraal-Afrika op die grens van Rwanda en die Demokratiese Republiek van die Kongo. Die meer vorm ook deel van die Groot Mere van Afrika en die Groot Skeurvallei. Die Ruzizirivier verbind die meer met die Tanganjikameer.



</doc>
<doc id="68515" url="https://af.wikipedia.org/wiki?curid=68515" title="Hipotese">
Hipotese

'n Hipotese is 'n voorlopige veronderstelling. Dit is dus 'n idee wat nog getoets moet word. Meer werk is dus nodig alvorens dit as feitelik korrek aanvaar kan word. Die woord is vanuit Grieks afgelei: υπόθεση [upóthese] = veronderstelling.

Hipoteses word algemeen in die wetenskap gebruik om 'n stelling wat nog nie bewys is nie as die beginpunt van 'n teorie, 'n verklaring of 'n afleiding te gebruik. Verskeie leidrade wat 'n hipotese ondersteun kan versamel word, maar slegs 'n enkele negatiewe uitvallende eksperiment is voldoende om die hipotese ontkragtig te verklaar. Volgens onder andere Karl Popper moet 'n wetenskaplike hipotese daarom "falsifieerbaar" wees. Daar moet dus 'n eksperiment bedink kan word wat die hipotese moontlik ongeldig kan verklaar. Vir baie hipoteses is die wetenskap nog nie ver genoeg gevorder om eksperimenteel volledig uitsluitsel oor die waarheidsgehalte van die hipoteses te kan gee nie.

Die "nulhipotese" in statistiek is 'n veronderstelling oor (een of meer parameters van) 'n kansverdeling, waarvan die korrektheid betwyfel word. Deur middel van 'n statistiese toets word die korrektheid ondersoek deur te poog om met statistiese data in die vorm van 'n steekproef die teendeel aan te toon.

Die woord "hipotese" word ook algemeen in 'n nie-wetenskaplike konteks gebruik om 'n veronderstelling of 'n aanname aan te dui.
n basiese beskryfing is:' n proses wat nog nie bewys is nie, te bewys'



</doc>
<doc id="68516" url="https://af.wikipedia.org/wiki?curid=68516" title="Turkanameer">
Turkanameer

Die Turkanameer (Engels: "Lake Turkana") is in die noorde van Kenia en was voorheen bekend as die Rudolfmeer. Die meer is 290 km lank en 32 km wyd. Dit is die grootste meer in 'n woestyn in die wêreld en is deel van die Groot Mere van Afrika en die Groot Skeurvallei. Dit het geen uitvloei nie en verloor water slegs deur verdamping. Die noordelike punt van die meer is in Ethiopië. Die Omorivier mond uit in die meer.

Sowat 2 tot 3 miljoen jaar gelede was die meer groter en die gebied vrugbaarder, en was dit ’n woonplek van vroeë hominiede. Die paleoantropoloog en omgewingsbewaarder Richard Leakey was aan die hoof van verskeie uitgrawings in die gebied en talle belangrike vondste van Hominini-oorblyfsels is hier gedoen. Die 2 miljoen jaar oue skedel KNM ER 1470 is in 1972 hier gevind. Die naam "Homo rudolfensis" is in 1986 deur V.P. Alexeev voorgestel daarvoor – dit is afgelei van die ou naam, Rudolfmeer.

In 1984 is die Turkana-seun, ’n feitlik volledige skelet van "Homo ergaster", ook hier ontdek en in 1999 die 3,5 miljoen jaar oue skedel "Kenyanthropus platyops", wat beteken "die Platgesigmens van Kenia".



</doc>
<doc id="68518" url="https://af.wikipedia.org/wiki?curid=68518" title="Tanameer">
Tanameer

Die Tanameer (Amharies: ጣና ሐይቅ?, "Ṭana Ḥäyq", "T’ana Hāyk’") is in die noorde van Ethiopië en is die oorsprong van die Blou Nyl, 'n sytak van die Nylrivier. Die meer vorm nie deel van die Groot Skeurvallei nie.


</doc>
<doc id="68521" url="https://af.wikipedia.org/wiki?curid=68521" title="Australië by die Paralimpiese Somerspele 2012">
Australië by die Paralimpiese Somerspele 2012

Australië het aan die Paralimpiese Somerspele 2012 in Londen in die Verenigde Koninkryk deelgeneem. Australië het 131 atlete gestuur wat aan dertien sportsoorte deelgeneem het. Die rolstoelrugby-speler Greg Smith was die Australiese vlagdraer tydens die openingseremonie.


</doc>
<doc id="68525" url="https://af.wikipedia.org/wiki?curid=68525" title="Kasaks">
Kasaks

Kasaks (қазақша, قازاقشا‎, "qazaqsha", [qɑzɑqˈɕɑ] of қазақ тілі, قازاق تئلئ‎, "qazaq tili", [qɑˈzɑq tɪˈlɪ]) is 'n Turkse taal wat deur sowat 13 miljoen mense in Kasakstan, die Volksrepubliek China, Mongolië, Afghanistan, Tadjikistan, Turkye, Turkmenistan, Oekraïne, Oesbekistan, Rusland en Iran gepraat word. Dit is die tweede mees verspreide taal van Sentraal-Asië naas Oesbekies asook die vierde mees gesproke Turkse taal naas Turks, Azerbeidjans en Oesbekies. Kasaks is die amptelike taal van die Republiek Kasakstan en verwant aan Kirgisies en Karakalpaks.

Kasaks word amptelik met 'n gemodifiseerde Cyrilliese alfabet geskryf, maar op die internet word ook 'n variant van die Latynse alfabet gebruik. In Afghanistan en die Volksrepubliek China word 'n gemodifiseerde Arabiese alfabet gebruik.

Na die verbrokkeling van die Sowjetunie aan die begin van die 1990's het die regerings van die Sentraal-Asiatiese lande met Turkse tale die amptelike gebruik van die nuwe Turks-Latynse alfabet besluit. Vir Kasaks en Kirgisies het 'n kommissie 'n gemeenskaplike alfabet uitgewerk.


</doc>
<doc id="68527" url="https://af.wikipedia.org/wiki?curid=68527" title="Dikbek-kurper">
Dikbek-kurper

Die Dikbekkurper ("Thoracochromis albolabris") is 'n varswatervis wat in die Kunenerivierstelsel in Angola en Namibië voorkom. In Engels staan die vis bekend as die "Thicklipped river bream".

Die kurper se kop is gepunt met normaalweg dik lippe. Die mannetjies se kieue is gewoonlik blou terwyl die lyf bedek is met geel skubbe wat oranje in die middel is. Daar is baie ligte blou band wat oor die middel van die lyf strek. Die dorsale vin is blouerig met oranje kolle. Die stertvin het donkerrooi kolle op met oranjerrooi rante. Die anale vin is geel met oranje kolletjies op en die rante is oranje. Die buikvinne is geel. Die vis word 150 mm lank.

Die vis verkies om in rotsagtige omgewings te leef.





</doc>
<doc id="68528" url="https://af.wikipedia.org/wiki?curid=68528" title="Thoracochromis">
Thoracochromis

Thoracochromis is 'n genus van visse wat aan die familie Cichlidae behoort. Daar is sewentien spesies wat hoort tot die genus en twee kom in Suider-Afrika voor. 'n Kenmerk van die spesie is dat die skubbe op die pens kleiner is as die skubbe op die sye en die mannetjies het helder kolle op die stert.





</doc>
<doc id="68529" url="https://af.wikipedia.org/wiki?curid=68529" title="Namib kurper">
Namib kurper

Die Namibkurper ("Thoracochromis buysi") is 'n varswatervis wat in die Kunenerivierstelsel in Angola en Namibië voorkom en tot 175 mm lank word. In Engels staan die vis bekend as "Namib river bream".

Die vis het 'n breë kop, groot oë en 'n kort mond. Die mannetjies is groenerig geel aan die sye, geel op die kieue en blou onder die oë tot by die mond. Die dorsale vin het oranje punte met 'n blou streep net onder die punte. Daar is oranje kolle op die dorsale vin se membraan. Die anale vin het oranje kolle op.

Die vis verkies om in sanderige omgewings wat vol plantegroei is, te leef.





</doc>
<doc id="68530" url="https://af.wikipedia.org/wiki?curid=68530" title="Reënboog-kurper">
Reënboog-kurper

Die Reënboogkurper ("Sargochromis carlottae") is 'n varswatervis wat voorkom in die Okavangorivier, boonste gedeelte van die Zambezirivier en die Kafuerivier. Dit kom ook in die Karibadam voor.

In Engels staan die vis bekend as die "Rainbow bream" of "Rainbow happy".

Die Reënboogkurper se kop is kort en dik, en die bek is klein en baie skuins met groot oë. Twee rye kegelvormige geboë tandjies kom op beide kake voor, soms lyk dit of daar 'n derde ry is. Daar is 'n sterk keeltandplaat met kegelvormige tande.

Die onvolwasse vis is silwergroen en die skubbe op die lyf se middelpunte is diep grys en daar is agt vertikale strepe oor die lyf. Die vinne is grysgroen met donkergrys kolle op en die rante is dof.

Die volwasse visse is olyfgroen met die skubbe wat donker rante het wat die vis 'n sifdraadvoorkoms gee. Die vinne is donkerolyf met rye sagte pienk kolletjies op die membrane. Die anale vin se kolletjies is pienk-oranje. Die skubbe is grof en 28-32 kom op die sylyn voor.

Die Reënboogkurper word tot 26 cm lank en die Zimbabwe-hengelrekord is 0.192 kg.

Die vis leef in dieper, meer permanente vloedvlakte kanale en mere met sanderige bodems wat plantegroei bevat; waterplante of oewerplante.

Hulle vreet insekte, skaaldiere en slakke. Hy is nie skaam om te byt nie en word gevang met enige klein kunsaas soos byvoorbeeld swaailemme. 'n Klein hoekie met erdwurms of uitgedopte slakke of mossels is goeie aas.

Die wyfie is 'n mondbroeier, die mannetjie maak 'n nes waar die eiers aanvanklik gelê word.





</doc>
<doc id="68531" url="https://af.wikipedia.org/wiki?curid=68531" title="Gorbals">
Gorbals

The Gorbals (Skots-Gaelies: "Gort a' Bhaile") is 'n stadsbuurt van Glasgow, Skotland aan die suidoewer van die Clyderivier.

In die laat 19de eeu het die industrialisering hier nadelige uitwerkings soos oorbevolking veroorsaak. Baie bewoners het hulle vanweë hul nabygeleë werkgeleenthede hier gevestig, of omdat hulle geen ander behuising kon bekostig nie. Die Gorbals het sodoende tot 'n krotbuurt ontwikkel. Alhoewel daar pogings onderneem is om die buurt te herontwikkel, het sulke maatreëls gewoonlik slegs daartoe gelei dat ander sosiale misstande soos dakloosheid en verspreidende siektes ontstaan het.

Ná die Tweede Wêreldoorlog was die Gorbals die eerste krotbuurt in die Skotse metropool waar wetgewing voorsiening vir herontwikkeling en die bou van veelverdieping-woonstelblokke gemaak het. In die laaste dekades is sommige ou geboue gesloop om plek te maak vir 'n mengsel van nuwe sosiale en privaat behuising. Ander woonhuise word opgeknap en verbeter.

Die plaaslike Caledonia Road-kerk word as een van die merkwaardigstre voorbeelde van sakrale boukuns in Glasgow beskou. Die voormalige Presbiteriaanse kerkgebou, wat in die 1850's volgens planne van Alexander "Greek" Thompson opgerig is, het in 1965 'n brand ten prooi geval. Dit is tans 'n indrukwekkende bouval.


</doc>
<doc id="68532" url="https://af.wikipedia.org/wiki?curid=68532" title="Groen-kurper">
Groen-kurper

Die Groenkurper ("Sargochromis codringtonii") is 'n varswatervis wat in die Okavangorivier, boonste gedeelte van die Zambezirivier, die Kafuerivier en die Karibadam voorkom. In Engels staan die vis bekend as die "Green bream" of "Green happy".

Die groenkurper se snoet is skraal, die bek is relatief klein en die vis lyk nie veglustig nie. Daar is twee rye tande op elke kaak, dun gebuig en kegelvormig. Daar is ook soms tande voor die voorste ry, in die bokaak, wat dan 'n derde ry gee. Die keeltande is kragtig maar nie soos in die ligrooskurper nie.

Mannetjies wat broei is donker olyfgroen tot swart. Die onvolwasse visse en nie-broeiende volwasse visse is grys tot olyfgroen en die basis van die skubbe is roesrooi. Die vispopulasie van die Kafuerivier is gelerig aan die onderkant en die dorsale- en anale vinne het rooi rante en daar is donkerrooi kolletjies op die dorsale- en stertvinne terwyl daar ligte rooi kolletjies op die analevin is.

Die skubbe is grof en daar kom 28 tot 32 op die systreep voor.

Die vis word tot 29 cm lank. Die Zimbabwe-hengelrekord is 2,21 kg en die Caprivi-hengelrekord is 1,195 kg.

Die vis leef in diep, stil water in stadigvloeiende strome en vloedvlakte mere met waterplante.

Hulle vreet sade, klein slakke en waterinsekte. Hulle word gevang met klein kunsaas naby die bodem gesleep of erdwurms, uitgedopte slakke of mossels.

Die wyfie hou die kleintjies in die mond en die visse broei in die somer; hulle broei moontlik twee keer in die seisoen.

Die mannetjie bereik volwassenheid wanneer hulle 150 mm lank is en die wyfie 125–150 mm.

Die vis is redelik skaars, of word min gevang. Hy word ook maklik verwar met die ligrooskurper. Let dan op sy reguit profiel, skraal snoet en effense hol stert, as verskil teenoor die pienkkurper.





</doc>
<doc id="68533" url="https://af.wikipedia.org/wiki?curid=68533" title="Sargochromis">
Sargochromis

Sargochromis is 'n genus van visse wat aan die familie Cichlidae behoort. Sewe van die spesies kom in Suider-Afrika voor. Die genus is betreklik groot met die bekke van gemiddelde grootte en hulle vreet oor die algemeen slakke, varswater mossels en skaaldiere. Die wyfies broei die eiers uit en dra die larwes in die mond. Die uiterlike verskille tussen die verskillende spesies is baie min.





</doc>
<doc id="68534" url="https://af.wikipedia.org/wiki?curid=68534" title="Ligroos-kurper">
Ligroos-kurper

Die Ligrooskurper ("Sargochromis giardi") is 'n varswatervis wat in die Kunenerivier, Okavangorivier, boonste gedeelte van die Zambezirivier, die Kafuerivier en die Karibadam voorkom.

In Engels staan die vis bekend as die "Pink bream". In die Caprivi staan die vis ook bekend as die "Pienkkurper" of in Engels as die "Pink Happy".

Die ligrooskurper se kop is groot, grof en hy lyk veglustig, met 'n kleinerige skuins bek en 'n styl, effens ronde, profiel. Daar is twee rye kegelvormige tande op beide kake. Die kegeltande is gerond en baie sterk op 'n groot plaat.

Die onvolwasse visse is olyfgroen met 'n gelerige bors, diep groenswart vinne met 6-7 vertikale strepe oor die lyf.

Die volwasse visse is grysgroen op die kop en rugkant, met ligter sye en die onderkant is roomgeel tot dofwit.

Die lyfskubbe het 'n bruin kol op die basis, hulle is grof, en 29-34 kom op die systreep voor.

Die vinne is donker, houtskoolgrys tot olyfgroen met rooi rante en bedek met donkerrooi (soms grys tot oranje) kolletjies. Daar is oogvlekke op die membraan van die anale vin.

Die vis word tot 48 cm lank. Die Zimbabwe-hengelrekord is 1.98 kg en die Caprivi-hengelrekord 1.9 kg.

Die vis leef in diep hoofrivierstrome en vloedvlakte mere met sanderige bodems, veral met plantegroei in die omgewing. Hoe dieper die water hoe groter die vis. Hulle vreet hoofsaaklik slakke, tweekleppiges en inseklarwes.

Hulle word aangekeer met kunsaas soos klein lepeltjies en swaailemme. Hengelaars gebruik erdwurms, slakke en mossels, waarvan die doppe verwyder is; en beweeg die aas so nou en dan.

Die wyfie is 'n mondbroeier, hulle broei in die vroeë somer. Die neste is rond en 20–30 cm in omtrek en word in water wat 3 m diep is gebou.

Die Ligrooskurper word maklik met 'n groenkurper verwar. Let dan op sy profiel en ronde stert as verskil teenoor die groenkurper.





</doc>
<doc id="68535" url="https://af.wikipedia.org/wiki?curid=68535" title="Langwang-kurper">
Langwang-kurper

Die Langwangkurper ("Sargochromis greenwoodi") is 'n varswatervis wat voorkom in die Okavangorivier, boonste gedeelte van die Zambezirivier en die Kafuerivier. In Engels staan die vis bekend as die "Deepcheek bream".

Die vis se kleur is olyfgroen met twee swart horisontale bane oor die lyf waarvan een in die middel van die lyf is en die ander baan hoër op is. Die vinne is donker grysgroen en die onderkant van die stertvin het 'n rooi skynsel. Die mannetjie se dorsale vin het 'n rooi rant met donkergrys kolletjies op die membraan. Die analevin het 'n geel rant en rye oogvlekke. Broeiende mannetjies het 'n diep rooi skynsel op die kop en voorste gedeelte van die liggaam. Die vis word tot 30 cm lank.

Die vis is skaars en leef in stil of stadigvloeiende water met digte plantegroei. Hulle vreet hoofsaaklik insekte, klein slakke en ander ongewerweldes, en soms ook klein vissies. Die wyfie is 'n mondbroeier en hulle broei in die somer.





</doc>
<doc id="68536" url="https://af.wikipedia.org/wiki?curid=68536" title="Kafue-kurper">
Kafue-kurper

Die Kafue-kurper ("Sargochromis mortimeri") is 'n varswater vis wat voorkom in die boonste en middelste gedeeltes van die Zambezirivier en die Kafuerivier. In Engels staan die vis bekend as die "Kafue bream".

Die onvolwasse is liggroen en die volwasse visse is olyfgroen en daar is roeskleurige kolle op die basis van die skubbe. Die analevin is grys met oranje merke en daar is rye vol oranje eier-kolle op die membrane. Die ander vinne is donker grys met pers kolletjies op. Die mannetjies se dorsalevin het oranje kolle op en die rant is rooi en daar is ook pienk eier-kolle met oranje middelpunte op die analevin. Die vis word tot 27 cm lank.

Die vis leef in 'n verskeidenheid habitatte en damme. Hulle vreet insekte, slakke en plante en broei in die lente en vroeë somer. Die mannetjie bou 'n sandnes in vlak water. Die wyfies mondbroei die eiers en larwes.





</doc>
<doc id="68544" url="https://af.wikipedia.org/wiki?curid=68544" title="Kunene-kurper">
Kunene-kurper

Die Kunene-kurper ("Sargochromis coulteri") is 'n varswatervis wat in die Kunenerivier in Namibië en Angola voorkom. In Engels staan die vis bekend as die "Cunene bream".

Die onvolwasse vis is lig tot olyfgroen en daar is donker kolle op die vinne. Die volwasse visse is olyfgroen met grysgroen vinne wat 'n rooi skynsel op het. Daar is roesbruin kolle by die basis van die skubbe. Mannetjies het rooi kolle op die membraan van die vinne en daar is eiervormige kolle op die analevin. Die pensvin is dofkleurig. Die vis word tot 22 cm lank.

Geen inligting is beskikbaar nie.





</doc>
<doc id="68545" url="https://af.wikipedia.org/wiki?curid=68545" title="Kromkop-kurper">
Kromkop-kurper

Die Kromkop-kurper ("Serranochromis altus") is 'n varswatervis wat in die Okavangorivier, boonste gedeelte van die Zambezi- en die Kafuerivier voorkom. In Engels staan die vis bekend as die "Humpback largemouth".

Die vis se voorkop het 'n kenmerkende duik in en die mond is groot. Die vis is hoofsaaklik olyfbruin, die sye is silwer en die skubbe se middelkant is bruin wat aan die vis 'n blokkiesvoorkoms gee. Daar is geen kolle op die kop nie maar wel donker kolle op die vinne. Die dorsale- en analevinne se rante is geel of oranje en die analevin is gelerig met rye eiervlekke op. Die vis word tot 41 cm lank en weeg dan 2 kg.

Die vis leef aan die oewers van hoofstrome met matige plantegroei. Hulle vreet vis en verkies die families Mormyridae en Schilbeidae. Hulle is snags meer aktief en broei in die somer voor die reënseisoen.





</doc>
<doc id="68546" url="https://af.wikipedia.org/wiki?curid=68546" title="Spekboom">
Spekboom

Die Spekboom ("Portulacaria afra") is 'n vetplant met kleinerige blare. Dit kom algemeen in die ooste van Suid-Afrika voor. Dit word ook in die Karoo van die Oos- en Wes-Kaap aangetref.

Die spekboom is immergroen en word ongeveer 2.5 meter hoog. Die stam, wat tot 20 cm dik word, het 'n kurkagtige voorkoms. Die blare is helder groen, vleserig en eiervormig. Soos die boom ouer word, word die blare gelerig.

Olifante eet graag die boonste blare van die boom, wat veroorsaak dat dit horisontaal uitsit. Vir die rede staan die boom ook as "Olifantskos" bekend. Die olifante in die Oos-Kaap, insluitende die in die Addo-Olifant Nasionale Park, kan tot 200 kg spekboomblare per dag vreet.

Spekboom het 'n besonderse vermoë om groot hoeveelhede koolstofdioksied uit die lug te neem en na suurstof om te skakel. Een hektaar spekboom kan gemiddeld 4.2 ton koolstofdioksied per jaar na suurstof omskakel. In die opsig is spekboom tot 10 keer meer effektief per hektaar as 'n tropiese reënwoud.

Die blare van die spekboom kan deur mense geëet word. Dit kan in tye van nood as 'n voedselbron aangewend word en is ook geskik vir gebruik in slaaie. Die blaartjies het 'n effens suur suurlemoenagte smaak.



</doc>
<doc id="68547" url="https://af.wikipedia.org/wiki?curid=68547" title="Serranochromis">
Serranochromis

Serranochromis is 'n genus van visse wat aan die familie Cichlidae behoort. Die genus is groot roofvisse wat voorkom in die riviere van tropiese Suider- en Sentraal-Afrika. Die genus het groot monde met koniese tande. Hulle is almal mondbroeiers.

Daar is tien spesies wat aan die genus behoort en sewe van die spesies kom in Suider-Afrika voor.





</doc>
<doc id="68550" url="https://af.wikipedia.org/wiki?curid=68550" title="Smalkop-kurper">
Smalkop-kurper

Die Smalkopkurper ("Serranochromis angusticeps") is 'n varswatervis wat voorkom in die Okavangorivier, Kunenerivier, boonste gedeelte van die Zambezirivier en die Kafuerivier. Dit kom ook in die sytakke van die Kongorivier in Zambië voor.

In Engels staan die vis bekend as die "Thinface largemouth" of die "Thinface bream".

Die smalkopkurper het 'n groot kop met klein oë en 'n skuinsbek wat soos 'n konsertina oopvou. Die kop en lyf is redelik plat. Daar is drie tot vier rye enkelpunt, klein tandjies in die bokaak en twee tot drie rye onder. Die onderste keeltandbeen is smal en lank, met lang dun, enkel- of dubbelgepunte tande.

Die kop en lyf van beide geslagte het kenmerkende rooi kolletjies op. Volwasse mannetjies het 'n helder geel kop en die stert- en dorsalevinne is blougrys met donker bruin kolle, die anale vin is geel met oranje kolletjies op. Die gespikkelde bek, wange en kiefdeksels is uniek aan die vis.

Die skubbe is grof en daar is 35 tot 39 op die systreep.

Die vis word tot 41 cm lank en die Zimbabwe-hengelrekord is 2.195 kg.

Die smalkopkurper kom in alle tipes water voor maar verkies diep en stil water en lagunes met digte plantegroei.

Die vis se plat vorm help hom om ander visse te bekruip soos spesies van die genera "Brycinus" en "Micralestes".

Hulle broei in die somer; die mannetjies maak neste by die plantegroei in water wat 1–3 m diep is.

Die smalkopkurper is 'n goeie sport- en eetvis.

Alle tipes kunsaas werk goed, maar swaailemme is van die beste. Vir die beste hengel resultate moet die swaailem, lepel of kunsvissie, óf so na as moontlik aan die bodem óf so na as moontlik aan die plantegroei of rivierwal ingebring word.

Erdwurms, visaas of klein vissies, asook insekte werk ook goed.

Waar tiervis afwesig is of nie so volop is nie, kan lewendige aas soos die "Imberi" ("Tweekol Tiervis"), net onder 'n stroomversnelling gehengel, baie goeie resultate lewer.

Dieselfde aas en hengel tegnieke wat vir die bloukurper gebruik word, kan ook met groot vrug op roofkurpers soos die smalkopkurper, gebruik word.

Die naam smalkop dui op die afstand tussen die oë. Hierdie vis was aanvanklik verwar met die kromkop-kurper en die twee was eers as 'n enkele spesie beskou.





</doc>
<doc id="68551" url="https://af.wikipedia.org/wiki?curid=68551" title="Laeveld-kurper">
Laeveld-kurper

Die Laeveldkurper ("Serranochromis meridianus") is 'n varswatervis wat voorkom in die Sabierivier en kusmere van suidelike Mosambiek en die noorde van KwaZulu-Natal. In Engels staan die vis bekend as die "Lowveld largemouth".

Die volwasse visse is olyfbruin tot geel met gelerige vinne en donkerrooi kolletjies. Die mannetjie se dorsalevin se rant is geel en die anale vin het oranje eierkolletjies op. Die onvolwasse vissie is bruin aan die bokant, silwer aan die sye en die onderkant. Daar is swart vertikale strepe oor die lyf en die middel van die skubbe is rooi en daar is donker rooi-swart kolletjies op die dorsale-, stert- en anale vinne. Die vis word tot 31 cm lank en weeg ongeveer 1,2 kg.

Die vis leef in staande water of poele waar die water stadig vloei met min plantegroei in en floreer in beskermde water. Die vis vreet klein vissies, insekte en ander ongewerweldes, insluitende slakke. Die mannetjie maak 'n nes skoon en trek voornemende wyfies aan met 'n "bewerasie" vertoning. Die eiers word met 'n reeks pogings gelê en dan bevrug alvorens die wyfie dit bymekaar maak om uit te broei.





</doc>
<doc id="68555" url="https://af.wikipedia.org/wiki?curid=68555" title="Koerdies">
Koerdies

Koerdies (كوردی, "Kurdî", "Kurdí") is 'n Irannese taal wat deur sowat 30 miljoen mense in Turkye, Irak, Iran, Sirië, Armenië, Azerbeidjan, Georgië en Duitsland gepraat word. Dit is die amptelike taal van Koerdistan in Irak en 'n erkende minderheidstaal in Irak, Iran en Armenië. Die taal bestaan uit die drie dialekte Kurmandsji (Noord-Koerdies), Sorani (Sentraal-Koerdies) en Suid-Koerdies. Daarbenewens praat Koerde nog Zazaki en Gorani, hoewel albei tale nie as Koerdiese tale beskou word nie. In Turkye word Koerdies met die Latynse alfabet geskryf, in Irak en Iran in die Arabiese alfabet en in die voormalige Sowjetunie is die Cyrilliese alfabet gebruik.

Mokriani-dialek van Sentraal-Koerdies word wyd in Mokrian gepraat. Piranshahr en Mahabad is twee hoofstede van die Mokrian-dialektebied.


</doc>
<doc id="68558" url="https://af.wikipedia.org/wiki?curid=68558" title="Langvin-kurper">
Langvin-kurper

Die Langvinkurper ("Serranochromis longimanus") is 'n varswatervis wat voorkom in die Okavangodelta en boonste gedeelte van die Zambezirivier. In Engels staan die vis bekend as die "Longfin largemouth" of die "Longfin largemouth bream".

Die Langvinkurper se kop is gepunt met groot oë en bek. Daar is twee rye tande in die bokaak en die tandplaat is lank en dun met skerp tande.

Die vis het 'n ovaal vorm en kenmerkende kleur. Die agtergrond is silwerig-wit en daar is groot swart vlekke op die kop, 5-6 vertikale strepe oor die lyf en die vinne is dof met ligter kolle op.

Die rugvin is lank en besonder hoog. Die stertvin is rond. Die anale vin van die mannetjie het donker rooi oogvlekke op. Die buikvinne is lank en raak die anale vin. Die borsvinne is baie lank en raak die anale vin maklik en is 33-40% van die liggaamslengte (van die snoet tot voor die stert).

Die skubbe is grof en daar is 35 op die systreep.

Langvinkurpers word tot 30 cm lank.

Langvinkurpers is uiters skaars en leef in permanente vloedvlakte mere en stiller waters met goeie waterplantbedekking.

Hulle is veral gedurende die nag aktief en vreet klein vissies en insekte. Hulle kan aangekeer word met erdwurms of kunsaas soos klein swaailemme.

Die langvinkurper word maklik met die perskop-kurper verwar. Die groot verskil waaraan hy dan uitgeken word is sy lang vinne, veral die borsvinne wat maklik by die begin van die anale vin verby moet steek.





</doc>
<doc id="68559" url="https://af.wikipedia.org/wiki?curid=68559" title="Perskop-kurper">
Perskop-kurper

Die Perskopkurper ("Serranochromis macrocephalus") is 'n varswatervis wat in die Okavangorivier, Kunenerivier, boonste gedeelte van die Zambezirivier, die Kafuerivier en Karibadam voorkom. Die vis kom ook voor in sytakke van die Kongorivier. In Engels staan die vis bekend as die "Purpleface largemouth".

Die wyfie is olyfbruin of geel met gryserige swart strepe oor die lyf en stertvin. Die mannetjie het 'n rooierige dorsale-, stert- en analevinne. Broeiende mannetjies word donkerolyf met 'n donkerpers skynsel oor die sye en aan die bokant van die kop. Die kolletjies op die analevin word dan romerig pienk. Die vis word tot 35 cm lank en weeg dan ongeveer 1.5 kg. Die Suid-Afrikaanse hengelrekord is 2.13 kg en die Zimbabwe-hengelrekord is 0.536 kg.

Die vis leef in 'n verskeidenheid habitatte; van die hoofstroom van riviere, vloedvlaktes en mere. Hulle vreet insekte en klein vissies onder andere bottelneuse en ghieliemientjies - wat hulle by die bodem vang. Die visse broei in die lente en vroeë somer net voor die jaarlikse vloed kom. Die wyfie lê betreklik min maar groot eiers en is 'n mondbroeier.





</doc>
<doc id="68560" url="https://af.wikipedia.org/wiki?curid=68560" title="Olyfkurper">
Olyfkurper

Die Olyfkurper ("Serranochromis robustus") is 'n varswatervis wat in die Okavangorivier, boonste gedeelte van die Zambezirivier, die Kafuerivier, Karibadam, Malawimeer en die Shirerivier voorkom. Dit kom ook in KwaZulu-Natal en in sytakke van die Kongorivier voor. In Engels staan die vis bekend as die "Nembwe".

Die vis het 'n groot bek met groot koniese tande in. Die vis is olyf tot heldergroen van kleur met 'n donkerolyf horisontale band langs die middel van die lyf. Die vinne is olyfkleurig met oranjegeel rante. By die mannetjies het die stertvin oranje kolle op. Die vis word tot 45 cm lank en weeg ongeveer 3,5 kg. Die Suid-Afrikaanse hengelrekord is 2,0 kg en die Zimbabwe hengelrekord is 3,24 kg.

Die groter visse verkies die dieper hoofstrome en permanente water; die onvolwasse visse leef in kleiner strome en mere. Hulle vreet vis en broei in die somer waar neste langs plantryke oewers van hoofstrome gemaak word.





</doc>
<doc id="68561" url="https://af.wikipedia.org/wiki?curid=68561" title="Bruinkol-kurper">
Bruinkol-kurper

Die Bruinkol-kurper ("Serranochromis thumbergi") is 'n varswatervis wat in die Okavango-, Kunene- en Kafueriviere en boonste gedeelte van die Zambezirivier voorkom. In Engels staan die vis bekend as die "Brownspot largemouth".

Die wyfie is grysbruin en die vinne is blougrys met ligte blou rante. Die mannetjie is olyfbruin en die skubbe is roesrooi in die middel. Die onderkant van die kop en onderkant van die vis is roomkleurig en die pensvinne is geel terwyl die stert- en dorsalevinne olyf is met geel rante. Die anale vin is liggeel met oranje kolle op. Die vis word tot 33 cm lank en weeg ongeveer 1.2 kg. Die Suid-Afrikaanse hengelrekord is 0.215 kg.

Die vis leef in vloedvlaktes, kanale en lagunes maar verkies oop water. Hulle vreet insekte, krappe en vis. Die vis is hoofsaaklik 'n sportvis.





</doc>
<doc id="68562" url="https://af.wikipedia.org/wiki?curid=68562" title="Tilapia">
Tilapia

Tilapia is 'n genus van visse wat aan die familie Cichlidae behoort. 'n Kenmerk van die genus is die swart kol op die basis van die dorsale vin en hulle is plantvreters. Dit is 'n gewilde eetvis.

Daar is dertig spesies wat aan die genus behoort en vier van die spesies kom in Suider-Afrika voor, naamlik:





</doc>
<doc id="68563" url="https://af.wikipedia.org/wiki?curid=68563" title="Otjikoto-kurper">
Otjikoto-kurper

Die Otjikoto-kurper ("Tilapia guinasana") is 'n varswater vis wat endemies is aan die Guinasmeer in Namibië. Die vis is ook gevestig in onder andere die Otjikotomeer. In Engels staan die vis bekend as die "Otjikoto tilapia".

Die vis se voorkoms kan baie wissel; die kleure wissel van olyfgroen met donker vertikale strepe en rooigevlekte vinne tot 'n egalig swart of bont vis met wit, blou, geel en swart. Die broeiende mannetjies het 'n swart keel, pens en analevinne. Die vis word tot 14 cm lank.

Die vis leef in die Guinasmeer wat 'n ingevalle sinkgat is, 120 m in deursnee en meer as 'n 100 m diep. Tog neig hulle om langs die feitlik vertikale kante te leef, broei en vreet. Hulle vreet hoofsaaklik diatome en alge. Nou lysies word gebruik om op te broei en gebiede word afgebaken en verdedig, eiers word beskerm en versorg deur beide ouers.

Die vis word kritiek bedreig; die gebruik van plaaslike grondwaterbronne en die impak van ingevoerde visse is 'n ernstige bedreiging vir die bestaan van die vis.





</doc>
<doc id="68564" url="https://af.wikipedia.org/wiki?curid=68564" title="Okavango-kurper">
Okavango-kurper

Die Okavango-kurper ("Tilapia ruweti") is 'n varswatervis wat in die Okavangodelta, die boonste gedeelte van die Zambezirivier en suidelike sytakke van die Kongorivier voorkom. In Engels staan die vis bekend as die "Okavango tilapia".

Die vis se kleur wissel; die lyf is olyf of helder blinkgroen met 8-9 vertikale olyf-ligpers strepe oor die lyf. Die kop is blinkgroen en blou (ligpers by broeiende mannetjies). Die vinne is ligpers of gelerig en die anale- en stertvinne is bedek met kolletjies. Die dorsale vin se rand het drie kleure: blou, wit en rooi. Broeiende wyfies word donker groenswart. Die vis word tot 104 mm lank.

Die vis leef in moerasse en vloedvlaktes wat redelike plantegroei bevat. Hulle vreet detritus, sagte plantegroei en inseklarwes. Die mannetjie is gebiedsgebonde en lok wyfies na sy area. Die wyfies maak 'n pieringvormige nes waarin die eiers gelê en bevrug word. Die wyfie versorg die larwes terwyl die mannetjie die area bewaak.





</doc>
<doc id="68565" url="https://af.wikipedia.org/wiki?curid=68565" title="Rooiborskurper">
Rooiborskurper

Die Rooiborskurper ("Tilapia rendalli") is 'n varswatervis wat in die Kunenerivier, Okavangorivier, die Zambezirivier en ooskusriviere suidwaarts tot by die Sibayameer voorkom. Die vis kom ook in die Malawimeer en Tanganjikameer voor. In Engels staan die vis bekend as die "Redbreast tilapia".

Die volwasse vis is olyfgroen tot bruin van kleur en het dikwels onreëlmatige verspreide blou skubbe op die lyf. Daar is 5-7 donker, breë vertikale olyfkleurige strepe op die lyf. Daar is 'n donker kol op die agterste, onderste gedeelte van die dorsale vin - die sogenaamde "tilapia kol". Die keel en bors is helderrooi. Die rante van die dorsale-, anale- en stertvinne wissel van geel tot rooi. Die vis word tot 40 cm lank en weeg 2 kg. Die Suid-Afrikaanse hengelrekord is 1,845 kg, dié van Zimbabwe is 1,62 kg en dié van Malawi is 1,03 kg.

Die vis is bestand teen temperatuurverskille van 11-37 °C en soutgehalte van 19 dele per duisend. Hulle leef in stil water met baie plantegroei in vloedvlaktes en moerasse. Die vis vreet waterplante en alge maar sal ook klein ongewerweldes vreet. Broeipare maak die plantegroei skoon en maak 'n nes met 'n deursnee van 0.5-1.3 m. Binne in die nes is etlike broeikamers wat die eiers en larwes beskerm. Die onvolwasse visse bly in die nes totdat hulle ongeveer 15 mm lank is.

Die vis word gebruik vir onkruidplantbeheer in damme. Daar is twee subspesies geïdentifiseer naamlik "T. rendalli rendalli" en "T. rendalli swierstra".





</doc>
<doc id="68566" url="https://af.wikipedia.org/wiki?curid=68566" title="Oreochromis">
Oreochromis

Oreochromis is 'n genus van visse wat aan die familie Cichlidae behoort. Daar is 33 spesies wat aan die genus behoort en ses van die spesies kom in Suider-Afrika voor; twee spesies was ingevoer. Hierdie genus is ook mondbroeiers en word nie geaffekteer deur temperatuur verskille nie. Hulle kan ook oorleef in water wat sout bevat.





</doc>
<doc id="68567" url="https://af.wikipedia.org/wiki?curid=68567" title="Meganiese ingenieurswese">
Meganiese ingenieurswese

Meganiese ingenieurswese is die toepassing van wetenskap op meganiese produkte, byvoorbeeld motors, ratte, elektriese toerusting, ens. Dit is 'n sekere vorm van ingenieurswese waarby die behandeling van toerusting en gereedskap betrokke is.

Basiese verantwoordelikhede:


</doc>
<doc id="68575" url="https://af.wikipedia.org/wiki?curid=68575" title="Kariba-kurper">
Kariba-kurper

Die Kariba-kurper ("Oreochromis mortimeri") is 'n varswatervis wat in die middelste gedeelte van die Zambezirivier en die Luangwarivier, 'n sytak van die Zambezirivier, voorkom. In Engels staan die vis bekend as die "Kariba tilapia".

Die vis is helder olyfblou of bronskleurig en die keelgedeelte is dofgroen of swart. Mannetjies ontwikkel 'n konkawe kopprofiel. Die vis word tot 43 cm lank en weeg dan 4 kg. Die Zimbabwe-hengelrekord is 3.43 kg. Die vis lyk baie soos die bloukurper.

Die vis leef in beskermende en stil water van groot riviere. Hulle vreet alge, diatome, detritus, insekte en soöplankton. Hulle broei feitlik die hele jaar; elke wyfie lewer verskeie kleintjies op 'n slag. Die mannetjie maak 'n pieringvormige nes.





</doc>
<doc id="68576" url="https://af.wikipedia.org/wiki?curid=68576" title="Jeremia">
Jeremia

Jeremia is die 24ste boek in die Bybel. Dit is in die Ou Testament, en was dus voor Christus geskryf. Jeremia (ca. 645- ca. 587 v.C.) was ŉ Bybelse profeet wie se optrede in Juda gekenmerk is deur sy skerp kritiek op die politieke en godsdienstige verhoudinge in sy land. Hy het sy hele lewe lank geveg teen die geestelike bekrompenheid, wat die oorsaak was van die uiteindelike val van Jerusalem. Die Bybelboek wat sy naam dra, is ingewikkeld en gevarieerd saamgestel en bevat baie biografiese gegewens oor die profeet self.

Jeremia (Jeremias, seun van Hilkía, gebore ca. 645 v.C.) het uit die priesterlike geslag van die dorpie Anatot, net noord van Jerusalem, gestam. In 627 v.C. het hy 'n visioen gekry waarin sy roeping aan hom bekend gemaak is (Jer. 1). Dié roeping het sy persoonlike lewe ingrypend verander, omdat hy gedwonge gevoel het om elke politieke en geestelike ontwikkeling voortaan noukeurig te volg. Teen alle gevestigde opvattinge en soms selfs teen sy eie gevoelens in, het hy die Woord van God verkondig soos dit aan hom geopenbaar is. 

Hierdie roeping om elke politieke en godsdienstige strewe van sy tyd aan sy eie waardes te meet, het aan Jeremia 'n reeks ontmoedigende ervarings besorg waaronder hy gely en waarteen hy dikwels in-opstand gekom het, sonder om egter die juk af te werp of in wanhoop te verval.

Die grootskaalse godsdienstige hervorming onder koning Josia (640- 609v.C.) is waarskynlik deur Jeremia gesteun. Die verval en verstarring onder Josia se opvolger Jojakim (regeer 608-598 v.C.) het egter 'n heftige reaksie by Jeremia ontketen. Hy het selfs so ver gegaan dat hy in ŉ argument op die tempelplein die voortbestaan van die staat en die tempel in twyfel getrek het (Jer. 7 en 26). Na hierdie voorval, wat hom byna sy lewe gekos het, is hy deur die meeste van sy landgenote, insluitende sy familie, as 'n dislojale burger beskou omdat hy sowel die gesonde volksgevoel as die staat aangeval het. 

Die toestand het vererger namate die politiek van Jojakim en sy opvolger Jojachin (regeer 598- 597 v.C.) meer uitdagend teenoor die vyandige Babilon geraak het. Jeremia is na sy omstrede uitlatings toegang tot die tempelkompleks geweier, maar sy leerling Barug moes 'n versameling van sy leerstellinge op skrif stel wat hy oral moes voordra. Die optrede van die koninklike hof teen hierdie praktyk het maar beperkte welslae gehad (Jer. 36). 

Toe Jerusalem in 597 v.C. deur Nebukadnesar II (604- 562 v.C.) verower en Jojachin en die adellikes gedeporteer is, is Jeremia se profesieë bewaarheid: die stad en tempel het as gevolg van kortsigtige optrede en ongeloof ten gronde gegaan. Jeremia het voortgegaan om hom te verset toe die nuwe vasalkoning, Sedekia (597- 587 v.C.), en sy hofhouding die Babiloniese beheer wou ontkom omdat hulle vanweë hul politieke intriges geen tyd vir ŉ diepgaande geestelike hervorming oorgehad het nie. Die religieuse insinking was vir Jeremia die oorsaak van ale ellende. 

Dit is daarom begryplik dat hy weens sy idees en uitsprake as 'n landsverraaier uitgemaak en tydens die nuwe beleg van Jerusalem opgesluit is (Jer. 37- 38). Toe Jerusalem in 587 v.C. na 'n hewige beleg ingeneem en die inwoners na Babilon gedeporteer is, het die Babiloniërs aan Jeremia 'n vrye keuse gelaat. Jeremia wou in sy land bly, maar opstandige landgenote het hom op hul vlugtog na Egipte saamgeneem, waarvandaan hy nie teruggekeer het nie (Jer. 40-43). Hy het ca. 587v.C. gesterf.

Daar bestaan sowel ŉ korter as 'n langer weergawe van die boek Jeremia. Die korter weergawe is die teks van die Griekse Bybelvertaling, die Septuagint, wat ook die hoofstukke in 'n ander volgorde oorgelewer het as die (langer) Hebreeuse grondteks. Die boek Jeremia met sy 52 hoofstukke bevat verskillende eenhede van uiteenlopende aard. Eerstens is daar die egte profesieë wat deur Jeremia gespreek is en wat aanvaar kan word as die tekste wat hy aan Barug gedikteer het. Hierdie sogenaamde rol van Barug (Jer. 1- 24) bestaan uit ernstige gedeeltes waarin Jeremia met sy God worstel en teen sy roeping in opstand kom, die sogenaamde Confessiones Jeremiae (11: 18- 23; 12: 1- 6; 15: 10- 12;17: 12- 18; 18: 18-23; 20: 7- 18). 

In ander gedeeltes van die boek word oor die profeet in die derde persoon (die sogenaamde hy-berigte) en oor sy wedervaringe gepraat. Hierdie biografiese gedeeltes kom veral in Jer. 19-20 en 26- 45 voor. 'n Selfstandige gedeelte van die boek Jeremia is die sogenaamde Boek van Troos (Jer. 30-31:28) en die spreuke gerig tot die verskillende volke, 'n genre wat deur die meeste profete beoefen is.

In die Joodse tradisie, waarin sowel die verwoesting van Jerusalem in 587 v.C. as die van 70 n.C. diep spore gelaat het, is Jeremia die een wat die smart daarvan die diepste ervaar en die beste uitgedruk het. Die boek, die Klaagliedere, wat vyf lang klaagliedere oor die val van Jerusalem bevat, word dan ook sonder meer aan Jeremia gekoppel en deur die Christelike kerk aanvaar. In die Christelike tradisie word die sware leed wat Jeremia ter wille van sy volk moes verduur, as ŉ voorafskaduwing van die lyding van Jesus gesien. Jeremia word dikwels met 'n kruis afgebeeld.



</doc>
<doc id="68577" url="https://af.wikipedia.org/wiki?curid=68577" title="Driekolkurper">
Driekolkurper

Die Driekolkurper ("Oreochromis andersonii") is 'n varswatervis wat in die boonste gedeelte van die Zambezirivier, die Kunenerivier, die Okavangorivier en Kafuerivier voorkom. In Engels staan die vis bekend as die "Threespot tilapia".

Die onvolwasse vis is silwerig met 8-9 onreëlmatige dun strepe op die lyf en daar is 3-4 kolle in die middel van die lyf. Die volwasse visse is blougrys en die skubbe se rante is lig wat die vis 'n blokkiesvoorkoms gee. Die vinne is ook blougrys en daar is kolletjies op die sagte deel van die dorsale- en analevinne. Die rante van die dorsale- en analevinne is helderrooi.

Broeiende mannetjies is blouswart met 'n silwerige blokkiesvorm en 'n rooi skynsel op die bokant van die kop. Die buiterante van die dorsale- en stertvin is helderrooi.

Die vis word tot 50 cm lank en kan tot 3.2 kg weeg. Die Suid-Afrikaanse hengelrekord is 1.97 kg en die Zimbabwe-rekord is 3.09 kg.

Die vis is gehard en leef in vars en brakwater maar verkies stadigvloeiende water of staande water soos in poele en vloedvlaktes. Die volwasse visse leef in dieper water terwyl die onvolwasse visse langs die oewers bly tussen die plantegroei. Hulle vreet detritus, diatome en soöplankton. Die mannetjies maak 'n groot pieringvormige nes en die wyfie mondbroei die eiers en larwes. Die vis kan meer as een keer broei gedurende die warm maande. Die vis word ook gebruik in akwakultuur.





</doc>
<doc id="68579" url="https://af.wikipedia.org/wiki?curid=68579" title="Swartkurper">
Swartkurper

Die Swartkurper ("Oreochromis placidus") is 'n varswatervis wat in die oostelike riviere van Suider-Afrika voorkom, vanaf die Zambezirivier tot by Mkuze in KwaZulu-Natal. In Engels staan die vis bekend as die "Black tilapia".

Die onvolwasse vis is silwer met 8-9 dowwe vertikale strepe oor die lyf. Die sagte gedeeltes van die dorsale-, anale- en stertvinne is bedek met donker willekeurige strepe en ligte kolletjies. Die volwasse vis is olyfbruin aan die bokant en silwer aan die onderkant met 'n ligtegrys kop en vinne. Broeiende mannetjies is dofgrys met 'n donker keel en vinne en swart merke op die kop. Die vis word tot 30 cm lank en die Malawi-hengelrekord is 1.1 kg.

Die vis leef in beskermde gedeeltes vol plantegroei aan rivieroewers, vloedvlakte mere en strandmere. Die vis word gereeld saam met die bloukurper gevind.





</doc>
<doc id="68580" url="https://af.wikipedia.org/wiki?curid=68580" title="Shire-kurper">
Shire-kurper

Die Shirekurper ("Oreochromis shiranus") is 'n varswatervis wat in die Malawimeer, die onderste gedeelte van die Shirerivier en die onderste gedeelte van die Zambezirivier voorkom. Hulle kom ook in die Chilwa- en Chiutamere voor. In Engels staan die vis bekend as die "Shire tilapia".

Die vis is olyfkleurig met 'n ligte roomkleurige of geel skynsel. By die volwasse mannetjies word die rante van die dorsale- en stertvinne helder oranje. Die vis word tot 37 cm lank.

Hulle leef in die rietagtige areas en moerasse asook in beskermde plantwortelareas langs rivieroewers. Hulle vreet alge, plante en fitoplankton. Die vis broei gedurende die somer nadat die mannetjies 'n nes gebou het van 50–90 cm in deursnee. Die wyfies is mondbroeiers.





</doc>
<doc id="68581" url="https://af.wikipedia.org/wiki?curid=68581" title="Nylkurper">
Nylkurper

Die Nylkurper ("Oreochromis niloticus") is 'n varswatervis wat natuurlik voorkom in die Nylrivier, die Groot Skeurvallei-mere en sekere Wes-Afrika riviere. Die spesie is in Suid-Afrika by die Kaapse Vlakte, die Wes-Kaap, KwaZulu-Natal en Zimbabwe en Zambië vrygelaat. Dit het ook die Limpoporivier en ander riviere aan die ooskus van Suid-Afrika en Mosambiek binnegedring. In Engels staan die vis bekend as die "Nile tilapia".

Die stertvin is gestreep en die mannetjies word rooi oor die kop, onderlyf en die dorsale- en stertvinne gedurende die broeityd. Die vis word tot 50 cm lank en die Zimbabwe-hengelrekord is 4.04 kg.





</doc>
<doc id="68582" url="https://af.wikipedia.org/wiki?curid=68582" title="Israelse kurper">
Israelse kurper

Die Israelse kurper ("Oreochromis aureus") is 'n varswatervis wat op die Kaapse Vlakte, die Wes-Kaap en KwaZulu-Natal voorkom. Die natuurlike gebied waar die vis voorkom is Israel, die onderste gedeelte van die Nylrivier, die Tjadmeer en die Niger- en Sénégalrivier. In Engels staan die vis bekend as die "Israeli tilapia". Hierdie vis is reeds gedurende 1910 in Suid-Afrika vrygelaat.

Die mannetjies het gedurende die broeityd 'n helder blou kop met 'n blouswart ken en keel. Die stertvin is pienkerig. Die vis word tot 30 cm lank en die Suid-Afrikaanse hengelrekord is 1,85 kg.





</doc>
<doc id="68583" url="https://af.wikipedia.org/wiki?curid=68583" title="Clyde">
Clyde

Die Clyderivier (Engels: "River Clyde", Skots-Gaelies: "Abhainn Chluaidh" [avɪɲˈxlˠ̪uəj]) is 'n groot rivier in Skotland. Dit is die negende langste rivier in die Verenigde Koninkryk en die derde langste in Skotland. Aangesien die Clyde deur Skotland se nywerheidsmetropool Glasgow vloei, het dit vroeër 'n belangrike rol vir die skeepsbou en handel in die Britse Ryk gespeel. Teen die middel van die 19de eeu het tagtig persent van alle stoomskepe, wat in Groot-Brittanje gebou is, uit skeepswerwe langs die Clyde gekom.

Die Clyde ontspring in die Lowther Hills in South Lanarkshire. Dit mond in 'n estuarium genaamd die "Firth of Clyde" uit.


</doc>
<doc id="68584" url="https://af.wikipedia.org/wiki?curid=68584" title="Groenkop-kurper">
Groenkop-kurper

Die Groenkop-kurper ("Oreochromis macrochir") is 'n varswater vis wat voorkom in die boonste gedeelte van die Zambezirivier, die Kunenerivier, die Okavangorivier, die Kafuerivier en Karibadam. In Engels staan die vis bekend as die "Greenhead tilapia".

Die onvolwasse vis is silwer met 8-9 vertikale breë strepe oor die lyf en die vinne is gelerig. Die volwasse vis is olyf tot helder geel aan die bokant, die sye en vinne is gryserig, daar is swart kolle op die kop en die dorsalevin het 'n geel rant met groen kolletjies op die membrane. Broeiende mannetjies is helder groen op die kop en boonste gedeelte van die lyf. Die vis word tot 40 cm lank en die Zimbabwe hengelrekord is 2.6 kg.

Die vis leef in stil water langs rivier oewers en vloedvlaktes. Hulle vreet mikroskopiese voedsel soos alge, diatome en detritus vanaf die bodem. Die onvolwasse visse leef in vlak, beskermende water en vreet soöplankton en insek larwes. Die vis is mondbroeiers en hulle skiet kuit in die somer.





</doc>
<doc id="68592" url="https://af.wikipedia.org/wiki?curid=68592" title="Peter Ackroyd">
Peter Ackroyd

Peter Ackroyd (* 5 Oktober 1949 in East Acton, Wes-Londen) is 'n Britse biograaf, skrywer en kritikus wat besonder belang in die geskiedenis en kultuur van Engeland stel. Hy staan bekend vir die groot omvang van sy werk, die verskeidenheid style en uitgangspunte daarvan, die diepte van sy navorsing en die groot verskeidenheid onderwerpe wat menige spesialis-akademikus in die skadu stel en van Charlie Chaplin en Edgar Allan Poe tot die Engelse skilder J.M.W. Turner se waterverftegniek, die oorspronge van Engels-wees en die geskiedenis, boukuns, musiek en toneelkuns van Venesië strek. Maar dit is veral die Britse hoofstad Londen, die plek waar hy gebore en grootgemaak is en waar hy die meeste tyd van sy lewe gebly het (tans in Knightsbridge in Sentraal-Londen), wat hom die meeste boei en wat alles deurdring wat hy gedoen en geskryf het. 'n Omvangryke biografie van sy geboortestad is in 2000 gepubliseer.

Vir sy biografieë van onder meer William Blake, Charles Dickens, T.S. Eliot en Sir Thomas More het hy die Somerset Maugham-prys en twee Whitbread-pryse ontvang. In 1984 is hy as lid van die "Royal Society for Literature" verkies. Hy is daarnaas in 2003 as "Commander of the Order of the British Empire (CBE)" vereer.

Peter Ackroyd is as enkelkind in Londen gebore en het sy kinder- en jeugjare in 'n munisipale behuisingsblok in die stadsdeel East Acton deurgebring. Nadat sy vader die gesin verlaat het toe Peter nog 'n baba was, is hy deur sy moeder en grootmoeder grootgemaak in wat hy later as 'n "streng" Rooms-Katolieke huishouding sou beskryf. Dit was sy grootmoeder wat saam met hom die strate van Londen verken en sodoende sy groot liefde en belangstelling vir die Britse hoofstad gewek het.







</doc>
<doc id="68595" url="https://af.wikipedia.org/wiki?curid=68595" title="Pasjtoe">
Pasjtoe

Pasjtoe (پښتو, "Pax̌tō", [paʂto]), histories bekend as Afghani (افغاني) of Pathani, is 'n Irannese taal wat deur sowat 50 miljoen mense in Afghanistan, Pakistan en Iran gepraat word. Dit vorm saam met Dari (Persies) die amptelike tale van Afghanistan. Daarbenewens dien Pasjtoe as ampstaal van die Pakistanse provinsies van Khyber Pakhtunkhwa, Beloetsjistan en die Federaalgeadministreerde stamgebiede. Pasjtoe word met die Arabiese alfabet geskryf.


</doc>
<doc id="68599" url="https://af.wikipedia.org/wiki?curid=68599" title="Dari">
Dari

Dari (Persies/Farsi: دری [dæˈɾiː]) of Dari-Persies (فارسی دری [fɒːɾsije dæˈɾiː]) is die variant van Persies wat in Afghanistan gebesig word. Die term "Dari" verwys daarnaas vanaf die 10de eeu na die vroeë Nieu-Persiese literêre taal. Sy gebruik in die nouer sin van 'n Afghanse variant van Persies word sedert 1964 amptelik deur die Afghanse regering erken en bevorder. So word na Dari in baie westerse bronne ook verwys as Afghanse Persies.

Soos bepaal deur die grondwet van Afghanistan, is Dari - naas Pasjtoe - een van dié land se twee ampstale. Dari is nogtans die mees gesproke taal in die land en die moeder- of eerste taal van tussen 'n kwart en die helfte van die bevolking. Dari het die status van 'n lingua franca in Afghanistan en dien ook as onderrigmedium.

Iranse en Afghanse Persies is onderling verstaanbaar, waarby verskille hoofsaaklik beperk bly tot die woordeskat en fonologie.



</doc>
<doc id="68600" url="https://af.wikipedia.org/wiki?curid=68600" title="Clanwilliam-klipbaber">
Clanwilliam-klipbaber

Die Clanwilliam-klipbaber ("Austroglanis gilli") is 'n varswatervis wat voorkom in die sytakke van die Olifantsrivierstelsel by Clanwilliam in die Wes-Kaap. Dit word deur die IUBN geklassifiseer as 'n kwesbare spesie. In Engels staan die vis bekend as "Clanwilliam rock catfish".

Die vis se dorsale en pektorale vinne is gepunt. Die vis is lank met 'n plat en breë kop. Daar is drie pare baarde om die mond. Die vis is gryserig tot gelerig bruin van kleur en word tot 164 mm lank.

Die vis leef tussen rotse en klippe en onder banke in helder, vloeiende riviere. Hulle vreet insekte en ander ongewerweldes wat hulle op die bodem kry.





</doc>
<doc id="68601" url="https://af.wikipedia.org/wiki?curid=68601" title="Austroglanididae">
Austroglanididae

Austroglanididae is 'n varswatervisfamilie van die orde Siluriformes. Die familie beskik slegs oor een genus wat drie spesies bevat. Dié familie is endemies aan die Olifantsrivier, Wes-Kaap.

Die volgende genus en gepaardgaande spesies is deel van die familie:




</doc>
<doc id="68602" url="https://af.wikipedia.org/wiki?curid=68602" title="Austroglanis">
Austroglanis

Austroglanis is 'n genus van visse wat aan die familie Austroglanididae behoort. Daar is drie spesies wat aan die genus behoort en al drie is endemies aan Suid-Afrika. Die baarde se posisie op die onderkaak is kenmerkend.





</doc>
<doc id="68603" url="https://af.wikipedia.org/wiki?curid=68603" title="Barnard se klipbaber">
Barnard se klipbaber

Barnard se klipbaber ("Austroglanis barnardi") is 'n varswatervis wat voorkom in die sytakke van die Olifantsrivierstelsel by Clanwilliam in die Wes-Kaap. In Engels staan die vis bekend as "Barnard's rock catfish".

Die vis se dorsale en pektorale vinne is rond. Die vis is lank met 'n plat en breë kop. Daar is drie pare baarde om die mond. Die vis is goudbruin met bruin vlekke op en word tot 128 mm lank.

Die vis verkies om in 'n klipperige omgewing te leef in helder, vloeiende riviere.





</doc>
<doc id="68604" url="https://af.wikipedia.org/wiki?curid=68604" title="Beloetsji">
Beloetsji

Beloetsji (بلوچی baločî Balóćí) is 'n Irannese taal wat deur sowat 5 miljoen mense in Afghanistan, Pakistan, Iran, Turkmenistan, die Verenigde Arabiese Emirate en Oman gepraat word. Dit is 'n erkende minderheidstaal in Iran en Pakistan in die streek Beloetsjistan. Daarbenewens dien Beloetsji as ampstaal van die Iranse provinsie Sistan en Beloetsjistan en van die Pakistanse provinsie Beloetsjistan. Beloetsji word met die Arabiese alfabet geskryf.


</doc>
<doc id="68608" url="https://af.wikipedia.org/wiki?curid=68608" title="Klipbaber">
Klipbaber

Die Klipbaber ("Austroglanis sclateri") is 'n varswatervis wat in die Oranje- en Vaalrivier-stelsels voorkom. In Engels staan die vis bekend as "Rock catfish".

Die vis is olyfbruin van kleur en word tot 300 mm lank.

Die vis verkies om in 'n rotsagtige omgewing te leef in vloeiende riviere met stroomversnellings. Hulle vreet ongewerweldes, veral insekte.




</doc>
<doc id="68609" url="https://af.wikipedia.org/wiki?curid=68609" title="Andrew Marr">
Andrew Marr

Andrew William Stevenson Marr (* 31 Julie 1959 in Glasgow, Skotland) is 'n Britse joernalis, televisie-aanbieder en politieke kommentator. 

Hy was twee jaar lank, tot en met Mei 1998, redakteur van die dagblad "The Independent" en daarna, vanaf 2000 tot en met 2005, politieke redakteur van die "BBC News". Vanaf September 2005 het hy "Sunday AM" (tans "The Andrew Marr Show"), 'n politieke program wat op Sondagoggende deur "BBC One" uitgesaai word. Marr is ook die aanbieder van "BBC Radio 4" se program "Start the Week".

In 2007 het Andrew Marr 'n dokumentêre televisiereeks oor die politieke geskiedenis van na-oorlogse Brittanje, "Andrew Marr's History of Modern Britain", aangebied wat deur "BBC Two" uitgesaai is. Twee jaar later is 'n opvolgreeks vervaardig wat die periode tussen 1901 en 1945 behandel, "Andrew Marr's The Making of Modern Britain". 

In 2010 het hy 'n televisiereeks aangebied wat die lewe in, die ontwikkeling van en die uitdagings vir sommige van die wêreld se grootste stede behandel, "Andrew Marr's Megacities". Koningin Elizabeth II se sestig jaar op die troon is vroeg in 2012 in 'n televisiereeks van drie aflewerings, "The Diamond Queen", behandel.

In 2012 is sy boek "A History Of The World" deur "Macmillan Uitgewers", 'n druknaam van "Pan Macmillan Uitgewers", uitgegee.



</doc>
<doc id="68614" url="https://af.wikipedia.org/wiki?curid=68614" title="Agulhasstroom">
Agulhasstroom

Die Agulhasstroom vloei aan die ooskus van Suid-Afrika verby in 'n suidwestelike rigting. Die stroom het sy oorsprong op die ewenaar as die Mosambiekstroom, vloei suidwaarts deur die Mosambiekkanaal waar dit net noord van Durban aansluit by die Oos-Madagaskarstroom om die Agulhasstroom te vorm. Hiervandaan vloei dit na die Agulhasbank. Tussen Port St. Johns en Oos-Londen is die stroom ongeveer 5 tot 10 km vanaf die kus.

Die seestroom is warm (23 – 26 °C) en vloei teen 'n spoed van 5 knope. Die stroom is 100 km breed en 3 000 m diep en lewer water teen 'n tempo van 65 miljoen m water per sekonde aan die Agulhasbank. Wanneer die stroom verby die Agulhasbank is, swaai dit eers suidwaarts en later ooswaarts terug na die suidwes Indiese Oseaan en staan dan bekend as die Agulhasterugkeerstroom.

Daar is reeds 1 373 verskillende visspesies uit 225 families in die stroom aangeteken.





</doc>
<doc id="68617" url="https://af.wikipedia.org/wiki?curid=68617" title="Tiervis">
Tiervis

Die tiervis ("Hydrocynus vittatus") is 'n roofvis en 'n varswatervis wat in die Okavango- en Zambeziriviere en ook in riviere in die Laeveld voorkom. Buite Suider-Afrika kom die vis voor in die Kongorivier, Tanganjikameer en ander riviere in Noord- en Wes-Afrika. Die Tiervis is seker een van die bekendste visse in Suider-Afrika en staan in Engels bekend as die "Tigerfish". Die vis was voorheen onder die familie "Characidae" geklassifiseer.

Die vis lank en lenig met gepunte vinne en die stertvin is diep gevurk. Die kop is groot met 'n sterk kakebeen met agt groot tande elk wat uit die mond uitsteek. Die jong visse is silwerkleurig. Die volwasse visse is ook silwerkleurig met 'n blou skynsel op die rug. Daar is 'n klomp, swart parallele strepe oor die sye van die vis. Die vinne is geel tot rooi van kleur met 'n swart rand aan die agterkant. Die mannetjies en wyfies lyk dieselfde maar die wyfies word groter as die mannetjies; die wyfies word tot 700 mm lank en die mannetjie slegs 500 mm. Die Zimbabwe hengelrekord is 15,507 kg.

Die vis verkies warm water wat baie suurstof bevat hoofsaaklik in groter riviere en mere. Dit het die gewoonte om na die oppervlak te gaan op soek na prooi en word dan soms self die prooi van die visarend. Die vis broei gedurende die somer.

Die tiervis is 'n gewilde sportvis en is 'n belangrike kommersiële vis in die Karibadam met meer as 184 ton wat gedurende 1977 gevang is.





</doc>
<doc id="68618" url="https://af.wikipedia.org/wiki?curid=68618" title="Clive Sinclair">
Clive Sinclair

Sir Clive Marles Sinclair (* 30 Julie 1940 naby Richmond, Surrey) is 'n Engelse entrepreneur en uitvinder wat veral in die laat 1970's en vroeë 1980's met sy ontwikkelings op die gebied van verbruikerselektronika bekendheid verwerf het, waaronder die eerste sakrekenaar, die Verenigde Koninkryk se eerste digitale horlosie, tuisrekenaars en draagbare televisietoestelle.

Nadat hy enkele jaar lank as assistentredakteur van "Practical Wireless" en "Instrument Practice" werksaam was, het Sinclair in 1961 sy eie onderneming, "Sinclair Radionics", gestig waar hy in 1972 met die "Sinclair Executive" die eerste plat sakrekenaar ter wêreld ontwikkel en vervaardig het. Sinclair het hom later op die vervaardiging van tuisrekenaars toegespits en die "Sinclair ZX80" ontwikkel, die Verenigde Koninkryk se eerste tuisrekenaar wat op die massamark gemik is en vir minder as £100 verkoop is. Dit is opgevolg deur "Sinclair Research" se ZX81 en ZX Spectrum-rekenaars. Die laasgenoemde sou in die vroeë dae van die Britse tuisrekenaarbedryf 'n beslissende rol speel. Sinclair het in 2010 opgemerk dat hy self nie van rekenaars gebruik maak nie en die telefoon bo e-pos verkies.

Sinclair, wat in 1983 tot die ridderstand verhef is, het later "Sinclair Vehicles" gestig en die "Sinclair C5" ontwikkel, 'n battery-aangedrewe elektriese motor waarmee hy egter geen kommersiële sukses kon behaal nie. Sinclair het hom sedertdien op persoonlike vervoermiddels toegespits en onder meer die A-fiets ontwikkel, 'n voubare fiets vir pendelaars met 'n gewig van 5,5 kg wat maklik gevou en in openbare vervoermiddels saamgeneem kan word.


</doc>
<doc id="68620" url="https://af.wikipedia.org/wiki?curid=68620" title="Ramparty">
Ramparty

’n Ramparty of bokkefuif is ’n informele partytjie wat gehou word vir ’n aanstaande bruidegom om sy "laaste aand van vryheid" saam met sy mansvriende te vier, waar laasgenoemde dikwels ook na sy bruilofsfees genooi is. Die ramparty word gewoonlik deur die strooijonker en/of ander bruidegomsvriende gereël. Die vroulike weergawe staan bekend as die "kombuistee" of "henneparty".

Rampartye word gewoonlik in die geheim beplan om sover moontlik 'n verrassing vir die bruidegom te wees. Die byeenkoms neem gewoonlik die vorm van 'n braai, naweekkamp in die bos of 'n rustige kuier in 'n restaurant aan. Soms ruk die partytjies egter handuit en gaan met hewige drinkery of die reël van 'n ontkleedanser gepaard.

Soms word "rumparty" verkeerdelik gebruik, waarskynlik verwysende na die oormatige drankgebruik tydens die gesellighede.


</doc>
<doc id="68623" url="https://af.wikipedia.org/wiki?curid=68623" title="Turkmeens">
Turkmeens

Turkmeens (Түркменче, تورکمنچه, "Türkmençe", [tʏɾkmɛntʃɛ] of түркмен дили, تورکمن تیلی, "türkmen dili", [tʏɾkmɛn dɪlɪ]) is 'n Turkse taal wat deur sowat 7,6 miljoen mense in Turkmenistan, Iran, Afghanistan, Oesbekistan en Rusland gepraat word. Dit is die vierde mees verspreide taal van Sentraal-Asië naas Oesbekies, Kasaks en Tadjiks asook die sesde mees gesproke Turkse taal naas Turks, Azerbeidjans, Oesbekies, Kasaks en Oeigoers. Turkmeens is die amptelike taal van die Republiek Turkmenistan en verwant aan Turks en Azerbeidjans.
Tot 1993 is die Cyrilliese alfabet gebruik en sedert 1993 word Turkmeens met 'n nuwe Turks-Latynse alfabet geskryf, wat vir al die Turkse tale in Sentraal-Asië beplan is. In Afghanistan en Iran word 'n gemodifiseerde Arabiese alfabet gebruik.


</doc>
<doc id="68628" url="https://af.wikipedia.org/wiki?curid=68628" title="Oesbekies">
Oesbekies

Oesbekies ("Oʻzbek", Ўзбек, اوزبیک) is 'n Turkse taal wat deur sowat 27 miljoen mense in Oesbekistan, Kirgisië, Afghanistan, Kasakstan, Turkmenistan, Tadjikistan, Rusland en die Volksrepubliek China gepraat word. Dit is die mees verspreide taal van Sentraal-Asië asook die derde mees gesproke Turkse taal naas Turks en Azerbeidjans. Oesbekies is die amptelike taal van die Republiek Oesbekistan en verwant aan Oeigoers. Daarbenewens word in die outonome republiek Karakalpakië die Turkse taal Karakalpaks deur die Karakalpakke gebesig.
Tot 1993 is die Cyrilliese alfabet gebruik en sedert 1993 word Oesbekies met 'n nuwe Turks-Latynse alfabet geskryf, wat vir al die Turkse tale in Sentraal-Asië beplan is. In Afghanistan en die Volksrepubliek China word 'n gemodifiseerde Arabiese alfabet gebruik.


</doc>
<doc id="68633" url="https://af.wikipedia.org/wiki?curid=68633" title="Kirgisies">
Kirgisies

Kirgisies (кыргызча, قىرعىزچا, "kyrgyzcha", [qɯɾʁɯzʧɑ] of кыргыз тили, قىرعىز تىلى, "kyrgyz tili", [qɯɾʁɯz tili]) is 'n Turkse taal wat deur sowat 4,6 miljoen mense in Kirgisië, Afganistan, Tadjikistan, Oesbekistan, Pakistan en die Volksrepubliek China gepraat word. Dit is die vyfde mees algemene taal van Sentraal-Asië naas Oesbekies, Kasaks, Tadjiks en Turkmeens asook die sewende mees gesproke Turkse taal naas Turks, Azerbeidjans, Oesbekies, Kasaks, Oeigoers en Turkmeens. Kirgisies is die amptelike taal van die Republiek Kirgisië en verwant aan Kasaks en Karakalpaks.

Kirgisies word amptelik met 'n aangepaste Cyrilliese alfabet geskryf, maar op die internet word ook 'n variant van die Latynse alfabet gebruik. In Afganistan en die Volksrepubliek China word 'n aangepaste Arabiese alfabet gebruik.

Na die verbrokkeling van die Sowjetunie (aan die begin van die 1990's) het die regerings van die Sentraal-Asiatiese lande met Turkse tale op die amptelike gebruik van die nuwe Turks-Latynse alfabet besluit. Vir Kirgisies en Kasaks het 'n kommissie 'n gemeenskaplike alfabet uitgewerk.

Deesdae is Russies steeds die belangrikste taal in die groot stede, soos Bisjkek, terwyl Kirgisies sy waarde en invloed veral onder die jongmense verloor.


</doc>
<doc id="68636" url="https://af.wikipedia.org/wiki?curid=68636" title="Tadjiks">
Tadjiks

Tadjiks (забо́ни тоҷикӣ́, "zaboni tojikī", [zaˈbɔni tɔd͡ʒiˈki]), ook Tadjikse Persies (форси́и тоҷикӣ́, forsii tojikī, [fɔrˈsiji tɔd͡ʒiˈki]) genoem, is 'n Irannese taal wat deur sowat 7,9 miljoen mense in Tadjikistan, Afghanistan, Kirgisië, Oesbekistan en die Volksrepubliek China gepraat word. Dit is die derde mees verspreide taal van Sentraal-Asië naas Oesbekies en Kasaks. Tadjiks is die amptelike taal van die Republiek Tadjikistan.

Tadjiks is 'n moderne variëteit van Persies wat deur invloed van Russies en die Turkse tale van Sentraal-Asië tydens die Sowjetunie ontstaan het. Tadjiks word amptelik met 'n gemodifiseerde Cyrilliese alfabet geskryf, maar in die Internet word ook 'n variant van die Latynse alfabet gebruik. In Afghanistan en die Volksrepubliek China word 'n gemodifiseerde Arabiese alfabet gebruik.


</doc>
<doc id="68640" url="https://af.wikipedia.org/wiki?curid=68640" title="Agulhasbank">
Agulhasbank

Die Agulhasbank is 'n uitloper van die kontinentale bank van Afrika suid van Kaap Agulhas. Die bank is vlak en daal tot 200 m diep en strek vir 300 km die see in. Dit speel 'n kritiese rol in die kommersiële visbedryf van Suid-Afrika. Die Atlantiese Oseaan en Indiese Oseaan ontmoet mekaar op die bank by Kaap Agulhas.




</doc>
<doc id="68645" url="https://af.wikipedia.org/wiki?curid=68645" title="Alestidae">
Alestidae

Alestidae is 'n varswatervisfamilie van die orde Characiformes. Hierdie familie was voorheen gespel as "Alestiidae".

Die volgende genus en gepaardgaande spesies is deel van die familie en kom in Suider-Afrika voor:



</doc>
<doc id="68647" url="https://af.wikipedia.org/wiki?curid=68647" title="Geelbekpaling">
Geelbekpaling

Die Geelbekpaling ("Anguilla mossambica") is 'n varswatervis wat voorkom in riviere aan die ooskus van Afrika vanaf Kenia suidwaarts tot by Kaap Agulhas. In Engels staan die vis bekend as die "Longfin eel".

Die kop en lyf is lank en die vel is dik en glad met versonke, klein skubbe. Die dorsale, anale en stertvin is aanmekaar en vorm een vin. Die dorsale vin se oorsprong is voor dié van die anale vin. Die paling het 'n groot mond, klein tandjies en dik lippe. Die kieue is klein en is nét voor die pektorale vinne. Die vis is olyfbruin of grys van kleur (ligter aan die onderkant) en word tot 1.2 m lank. Die Suid-Afrikaanse hengelrekord is 5.73 kg.





</doc>
<doc id="68651" url="https://af.wikipedia.org/wiki?curid=68651" title="Birmaans">
Birmaans

Birmaans (မြန်မာစာ, "mranma ca" vir die geskrewe taal, en , "mranma ca.ka:" vir die gesproke taal) is 'n Tibeto-Birmaanse taal wat deur sowat 32 miljoen mense in Mianmar en Bangladesj gepraat word. Dit is die amptelike taal van Mianmar en die derde belangrikste inheemse taal van Indo-China ná Viëtnamees en Thai. Birmaans word in die Birmaanse skrif geskryf, 'n Brahmi-skrif uit die Indiese skriffamilie.


</doc>
<doc id="68653" url="https://af.wikipedia.org/wiki?curid=68653" title="Lao (taal)">
Lao (taal)

Lao (ພາສາລາວ, "phasa lao" [pʰáːsǎː láːw]) is 'n Tai-Kadai-taal wat deur sowat 3,2 miljoen mense in Laos, Thailand, Kambodja en Viëtnam gepraat word. Lao is die amptelike taal van Laos en is verwant aan Thai. Dit is ná Thai die tweede mees gesproke Tai-Kadai-taal en die vyfde belangrikste inheemse taal van Indo-China ná Viëtnamees, Thai, Khmer en Birmaans. Lao word in die Laotiese skrif geskryf, 'n Brahmi-skrif uit die Indiese skriffamilie.


</doc>
<doc id="68655" url="https://af.wikipedia.org/wiki?curid=68655" title="Khmer">
Khmer

Khmer (ភាសាខ្មែរ [pʰiːəsaː kʰmaːe] of meer formeel ខេមរភាសា [kʰeɛmaʔraʔ pʰiːəsaː]), soms ook Kambodjaans genoem, is 'n Austro-Asiatiese taal wat deur sowat 14 miljoen mense in Kambodja, Viëtnam, Thailand en Laos gepraat word. Khmer is die amptelike taal van Kambodja en is verwant aan Viëtnamees. Dit is ná Viëtnamees die tweede mees gesproke Austro-Asiatiese taal en die vierde belangrikste inheemse taal van Indo-China ná Viëtnamees, Thai en Birmaans. Khmer word in die Khmer-skrif geskryf, 'n Brahmi-skrif uit die Indiese skriffamilie.



</doc>
<doc id="68660" url="https://af.wikipedia.org/wiki?curid=68660" title="Hoven, Gelderland">
Hoven, Gelderland

Hoven is ’n nedersetting in die munisipaliteit Zutphen in die provinsie Gelderland in Nederland.


</doc>
<doc id="68661" url="https://af.wikipedia.org/wiki?curid=68661" title="Houtdorp">
Houtdorp

Houtdorp is ’n nedersetting in die munisipaliteit Ermelo in die provinsie Gelderland in Nederland.


</doc>
<doc id="68662" url="https://af.wikipedia.org/wiki?curid=68662" title="Horst, Gelderland">
Horst, Gelderland

Horst is ’n dorp in die munisipaliteit Ermelo in die provinsie Gelderland in Nederland.


</doc>
<doc id="68663" url="https://af.wikipedia.org/wiki?curid=68663" title="Horssen">
Horssen

Horssen is ’n dorp in die munisipaliteit Druten in die provinsie Gelderland in Nederland.


</doc>
<doc id="68664" url="https://af.wikipedia.org/wiki?curid=68664" title="Hoorn, Gelderland">
Hoorn, Gelderland

Hoorn is ’n nedersetting in die munisipaliteit Heerde in die provinsie Gelderland in Nederland.


</doc>
<doc id="68665" url="https://af.wikipedia.org/wiki?curid=68665" title="Hoonte">
Hoonte

Hoonte is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="68673" url="https://af.wikipedia.org/wiki?curid=68673" title="Matthew Mole">
Matthew Mole

Matthew Mole is 'n Suid-Afrikaanse musikant vanuit Kaapstad. In 2012 wen hy die Converse "Get Out Of The Garage"-kompetisie.

Matthew Mole se EP "You did well, kid" is in 2011 gratis aanlyn vrygestel. Hy het ook sy ander enkelsnitte gratis op die Internet beskikbaar gestel.

Mole beskryf sy musikale styl as folk met 'n elektroniese "ruggraat".




</doc>
<doc id="68674" url="https://af.wikipedia.org/wiki?curid=68674" title="Yo Grapes">
Yo Grapes

Yo Grapes is die solo-elektropopmusiekprojek van Desmond & the Tutus-lid Craig Durrant en is gebaseer in Johannesburg, Gauteng (Suid-Afrika). Yo Grapes maak musiek met sy stem en kitaar, met begeleidende elektroritmes wat op sy skootrekenaar gespeel word.

Yo Grapes het nog geen plate uitgereik nie, maar het sy versamelde snitte gratis op die internet beskikbaar gestel.



</doc>
<doc id="68675" url="https://af.wikipedia.org/wiki?curid=68675" title="Craig Durrant">
Craig Durrant

Craig Durrant is 'n Suid-Afrikaanse musikant vanuit Johannesburg, Gauteng. Hy is bekend as tromspeler vir Desmond & the Tutus en as sololid van die elektropopprojek Yo Grapes. Hy is die jonger broer van Desmond & the Tutus-medelid, Shane Durrant.



</doc>
<doc id="68676" url="https://af.wikipedia.org/wiki?curid=68676" title="Desmond &amp; the Tutus">
Desmond &amp; the Tutus

Desmond & the Tutus is 'n Suid-Afrikaanse musiekgroep vanuit Pretoria, Gauteng. Die groep bestaan uit die vier lede Shane Durrant op stem, Douglas Bower op kitaar, Nicholas Dinnie op baskitaar, en Craig Durrant op tromme.







</doc>
<doc id="68679" url="https://af.wikipedia.org/wiki?curid=68679" title="Holiday Murray">
Holiday Murray

Holiday Murray is 'n vierstukmusiekgroep vanuit Kaapstad, Wes-Kaap (Suid-Afrika) bestaande uit die lede James Tuft op stem en kitaar, Justin Davenport op stem en elektriese kitaar, Chris Carter op stem, baskitaar, viool en sintetiseerder, en Ellis Silverman op tromme.





</doc>
<doc id="68680" url="https://af.wikipedia.org/wiki?curid=68680" title="Jeremy Loops">
Jeremy Loops

Jeremy Loops is 'n Suid-Afrikaanse musikant vanuit Kommetjie, Kaapstad. Hy maak musiek deur instrumentsnitte deur loeppedale en eggo- en verwringingseenhede te voer.




</doc>
<doc id="68681" url="https://af.wikipedia.org/wiki?curid=68681" title="Debbie">
Debbie

Debbie is 'n Afrikaanse rolprent wat in 1965 uitgereik is. Die rolprent was aanvanklik omstrede omdat dit 'n ongetroude meisie wat swanger raak, uitbeeld. Dit is oorspronklik 'n ouderdomsperk van 16 jaar opgelê, wat daarna na 21 verander is. Die perk is later opgehef.

Die rolprent is 'n drama. Dit het tans geen ouderdomsperk nie.


Die rolprent is gegrond op die boek van Tryna du Toit, "Groen Koring". Dit is 'n verhaal wat die waardeverskille tussen konserwatiewe en liberale mense belig en fokus op die stryd van 'n persoon wat in albei wêrelde vasgevang is.

Debbie is 'n plattelandse meisie wat swanger raak en dan eerstehandse kennis opdoen oor die vooroordele van mense en die probleme wat haar as ongehude moeder in die oë staar. Haar eie ouers wil niks met haar te doen hê nie en haar kêrel se ouers stel ‘n aborsie voor. Tussen hierdie verwerping aan die een kant en dwang aan die ander kant, moet sy haar keuse maak.



</doc>
<doc id="68683" url="https://af.wikipedia.org/wiki?curid=68683" title="Ekonoom">
Ekonoom

'n Ekonoom is iemand wat homself met die wetenskap van die ekonomie besig hou of dit toepas. So 'n persoon kan die ekonomie bestudeer, stimuleer, teorieë en konsepte ontwikkel en toepas of oor ekonomiese beleid skryf. Binne hierdie gebied is daar verskeie sub-velde, wat wissel van die breë filosofiese teorieë tot gefokusde studies van kleinighede binne spesifieke markte, makro-ekonomiese analise, mikro-ekonomiese analise of die analise van finansiële state. Analitiese metodes en gereedskap soos ekonometrie, statistiek, ekonomiese rekenaarmodelle, finansiële ekonomie, wiskundige finansiering en wiskundige ekonomie word hiervoor ingespan.

Volgens Frédéric Bastiat:


</doc>
<doc id="68684" url="https://af.wikipedia.org/wiki?curid=68684" title="Johnny Cash">
Johnny Cash

John R. "Johnny" Cash (26 Februarie 1932 – 12 September 2003), was 'n Amerikaanse sanger en skrywer, akteur, literatuur skrywer en word as een van die mees invloedrykste musikante van die 20ste eeu gesien. Alhoewel hy hoofsaaklik as 'n Country-musikant bekend gestaan het, het hy ook ander genres musiek gesing, soos "rockabilly", rock en roll, blues, folk, en gospel. Hierdie veelsydigheid het daartoe aanleiding gegee dat Cash in verskeie museums opgeneem is, en staan hy vandag in die "Country Music Hall of Fame", "Rock and Roll Hall of Fame" en die "Gospel Music Hall of Fame".

Cash was bekend vir sy diep, bariton bas-stem, gepaard met 'n opstandige tog depressiewe charismatiese temperament en sy swart kleredrag wat hom die naam, "Die man in swart" gegee het. Sy konserte het altyd begin met "Hallo, ek is Johnny Cash" en is dan gewoonlik met "Folsom Prison Blues" gevolg. Cash se musiek het in sy latere jare baie emosioneel geword en temas van hartseer en spyt bevat. Sy bekendste werke was "I Walk the Line", "Folsom Prison Blues", "Ring of Fire", "Get Rhythm" en "Man in Black".

Cash se albums:








</doc>
<doc id="68689" url="https://af.wikipedia.org/wiki?curid=68689" title="IFK Göteborg">
IFK Göteborg

IFK Göteborg is met 18 kampioenskappe en 2 UEFA Bekers die suksesvolste Sweedse sokkerspan en speel in die "Alsvenskan". Die span se tuisveld is die Gamla Ullevi (kapasiteit: 19 000 toeskouers) in Gotenburg, wat hulle deel met hulle Gotenburgse mededingers GAIS en Örgryte IS. Vir belangrike wedstryde verplaas "IFK" na die Nya Ullevi, wat 40 000 sitplekke het.




</doc>
