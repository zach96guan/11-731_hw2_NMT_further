<doc id="68693" url="https://af.wikipedia.org/wiki?curid=68693" title="Buig-my-nie">
Buig-my-nie

Die Buig-my-nie of Afrikaanse buksboom ("Buxus macowanii") is 'n regopgroeiende boom met een of meer stamme en hangende takke. Die plant is inheems aan Suid-Afrika. Op die SANBI-rooilys is dit as "veilig" gelys. Dit kom in Oos-Kaap, KwaZulu-Natal, Limpopo en Noord-Wes voor.

Dit is bladhoudend, groei baie stadig en word 4 tot 10 meter hoog. Dit is gehard, rypbestand en ook droogtebestand. Die boom dra klein groenerige blommetjies van winter tot lentetyd. Die ryp vrugte is bruinerig en die blare heldergroen. Dit kan in potte geplant word, tot 'n bonsai gesnoei word, en kan ook in allerhande vorme, soos heinings of lolliepop-boompies, gesnoei word.



</doc>
<doc id="68696" url="https://af.wikipedia.org/wiki?curid=68696" title="Orgaan">
Orgaan

'n Orgaan is 'n versameling van verskillende liggaamsweefsels, soos gladde spierweefsel en skeletspierweefsel, wat saamwerk om 'n spesifieke funksie te verrig. Voorbeelde is die hart waarvan die funksie is om bloed deur die liggaam te pomp en die longe wat die liggaam van suurstof voorsien. Organe is baie belangrik om lewensprosesse in lewende organismes te onderhou.

Van die organe in die menslike liggaam is:


</doc>
<doc id="68697" url="https://af.wikipedia.org/wiki?curid=68697" title="Hawais">
Hawais

Hawais ("ʻŌlelo Hawaiʻi", [ʔoːˈlɛlo həˈvɐjʔi]) is die taal van Hawaii se inheemse bevolking. Dit vorm saam met Engels die amptelike tale van die Amerikaanse deelstaat Hawaii.

Taalkundiges klassifiseer Hawais as 'n Oos-Polinesiese taal wat nou verwant aan Mangarevanies en Marquesanies van Frans-Polinesië is. Dit is ietwat minder verwant aan Cookeilandse Māori, Māori, Rapa Nui en Tahitiaans en het daarnaas nog 'n los verbintenis met die tale van Wes-Polinesië, waaronder Niuies, Samoaans, Tokelauaans, Tongaans en Tuvaluaans.

Volgens die Hawaii-taalkommissie het die aantal volwasse sprekers, wat Hawais vlot kan praat, in 1997 tot sowat 2 000 gedaal.


</doc>
<doc id="68701" url="https://af.wikipedia.org/wiki?curid=68701" title="Malgassies">
Malgassies

Malgassies ("Fiteny malagasy", [ˌmalaˈɡasʲ], ) is die taal van Madagaskar se inheemse Malgasse-volk en word deur sowat 18,1 miljoen mense gepraat. Saam met Frans vorm dit die amptelike tale van Madagaskar. Dit is die mees westelike en enigste in Afrika gebesige van die Austronesiese tale, wat hoofsaaklik in Asië en Oseanië gepraat word.
Taalkundiges klassifiseer Malgassies as 'n Maleis-Polinesiese taal wat nou verwant aan die Ma'anyan-taal van die eiland Borneo in Indonesië is, byna 7000 km ver van Madagaskar. Malgassies het saam met immigrante uit Suidoos-Asië na Madagaskar gekom. Dit is ietwat minder verwant aan Indonesies en Maleis en het daarnaas nog 'n los verbintenis met die tale van die Filippyne, waaronder Cebuano en Tagalog. Malgassies het met verloop van tyd leenwoorde uit Arabies en Swahili, maar ook later van Engels en Frans oorgeneem.




</doc>
<doc id="68706" url="https://af.wikipedia.org/wiki?curid=68706" title="Cebuano">
Cebuano

Cebuano ("Sugbuanon", "Bisayâ", "Bisayâng Sugbuanon", "Sinugbuanong Binisayâ" of "Sinibwano"; [sɛˈbwɑːnoʊ]) is na Tagalog (as Filippyns amptelike taal) die tweede belangrikste taal van die Filippyne. Die taal word veral in die suide van die Filippyne gepraat, spesifiek op die eiland Mindanao en die Visayas. Die naam is afgelei van die eiland met die naam Cebu.

Taalkundiges klassifiseer Cebuano as 'n Maleis-Polinesiese taal wat nou verwant aan Tagalog is. Dit is ietwat minder verwant aan Indonesies en Maleis en het daarnaas nog 'n los verbintenis met Malgassies in Madagaskar.



</doc>
<doc id="68707" url="https://af.wikipedia.org/wiki?curid=68707" title="Tagalog">
Tagalog

Tagalog ("Wikang Tagalog", [tɐˈɡaːloɡ]) is die belangrikste taal van die Filippyne en vorm saam met Engels "de facto" die amptelike tale van die Filippyne, "de jure" as Filippyns. Die taal word veral op die hoofeiland Luzon rondom die hoofstad Manila in die Sentraal-Filippyne gepraat. Daarbenewens word Tagalog deur emigrante in die Verenigde State gepraat, veral in die deelstate Hawaii en Kalifornië. Dit is die grootste nie-Engelse taal van Hawaii, sowat 17,7% van alle huishoudings gebruik Tagalog.

Die naam "Tagalog" is afgelei van die endoniem "taga-log" ("rivierbewoner"), saamgestel uit "tagá"- ("inheems" of "van") en "ilog" ("rivier").

Taalkundiges klassifiseer Tagalog as 'n Maleis-Polinesiese taal wat nou verwant aan Cebuano is. Dit is ietwat minder verwant aan Indonesies en Maleis en het daarnaas nog 'n los verbintenis met Malgassies in Madagaskar.




</doc>
<doc id="68708" url="https://af.wikipedia.org/wiki?curid=68708" title="2013 Superrugbyseisoen">
2013 Superrugbyseisoen

Die 2013 Superrugbyseisoen het in Februarie 2013 afgeskop met voorseisoenwedstryde wat van middel Januarie gespeel is. Dit was die derde seisoen van die vergrote 15-span-toernooi en die 18de van die rugbykompetisie tussen provinsiale spanne van die suidelike halfrond. Daar is elke naweek van 15 Februarie tot 13 Julie gespeel (met ’n drie-week breuk tussen rondtes 17 en 18 vir internasionale wedstryde) en die eindwedstryd is op 3 Augustus 2013 beslis.

Die kompetisie was oor 23 weke beslis met ’n totaal van 125 wedstryde wat gespeel is. Dit het begin met drie groepe van vyf spanne wat volgens lande ingedeel was (daar was dus ’n Australiese, Nieu-Seelandse en Suid-Afrikaanse groep). Met die nuwe formaat het die seisoenwedstryde uit twee tipes wedstryde bestaan, nl.:

Die boonste span in elke groep, asook die volgende drie spanne op die algehele punteleer ongeag hul plek in die groep, het in die uitspeelwedstryde gespeel. Die boonste twee groepwenners (op die basis van die algehele punteleer) het die eerste ronde van die uitspeelwedstryde ’n loslootjie ontvang. In die eerste ronde van die uitspeelwedstryde was die derde groepwenner nommer drie met ’n tuiswedstryd teen die span wat sesde op die algehele punteleër geëindig het. Die span wat vierde was op die algehele punteleër het in ’n tuiswedstryd teen die span wat vyfde was, uitgespeel. In die halfeindrondes het die tweede groepwenner uitgespeel teen die span wat die eerste uitspeelronde gewen het en die hoogste op die punteleër was. Die eerste groepwenner het dan teen die ander uitspeelrondewenner gespeel. Die eindronde was ’n tuiswedstryd vir die span wat die hoogste op die algehele punteleër geëindig het.

Op 16 Augustus 2012 is bekendgemaak dat die Southern Kings aan die seisoen gaan deelneem. Die span is ingesluit ten koste van die Lions weens hulle teleurstellende seisoen in 2012. Die Lions het egter die geleentheid na afloop van die 2013-seisoen aangegryp tydens twee promosie/relegasiewedstryde en die Kings toe met 'n beter puntetotaal geklop. Hulle word nou die vyfde span in die Suid-Afrikaanse konferensie vir die 2014 Superrugbyseisoen.
















</doc>
<doc id="68710" url="https://af.wikipedia.org/wiki?curid=68710" title="Davao Stad">
Davao Stad

Davao Stad (Engels: "Davao City", Cebuano: "Dakbayan sa Davao", Tagalog: "Lungsod ng Dabaw") is ná Manila en Quezon Stad die derde grootste stad van die Filippyne. Die stad het 'n bevolking van 1 449 296 met 240 057 huishoudings in 2010 gehad en het 'n oppervlakte van 2 444 km².


</doc>
<doc id="68715" url="https://af.wikipedia.org/wiki?curid=68715" title="Liefde">
Liefde

Die liefde sluit 'n verskeidenheid van sterk en positiewe emosionele en geestelike toestande in, wat wissel van die edelste deug of goeie gewoonte, tot die diepste interpersoonlike toegeneentheid en die eenvoudigste plesier. 'n Voorbeeld van hierdie uiteenlopende betekenisse is dat die liefde van'n moeder verskil van die liefde van 'n gade, wat weer verskil van die liefde vir kos. In die algemeen verwys liefde na 'n sterk aantrekkingskrag en emosionele gehegtheid. Liefde kan die deugde van menslike vriendelikheid, deernis en toegeneendheid verteenwoordig. Dit kan ook barmhartige en liefdevolle optrede teenoor ander mense, jouself of diere beskryf.

Liefde in sy verskillende vorme dien as 'n groot fasiliteerder van interpersoonlike verhoudings en danksy sy sentrale sielkundige rol, is dit een van die mees algemene temas in die kreatiewe kunste. Daar word aanspraak daarop gemaak dat liefde mense teen bedreiging saamsnoer en die voortsetting van die spesie fasiliteer.

Die antieke Griekse filosowe geïdentifiseer vyf vorme van die liefde: familie-liefde (in Grieks, '), vriendskaplike liefde ('), romantiese liefde (), gas-liefde () en goddelike liefde (). Moderne skrywers onderskei tussen verdere variëteite van die liefde: onbeantwoorde liefde, verliefdheid, self-liefde en hoflike liefde. Asiatiese kulture het ook tussen ', ', ', ', ', ' en ander variante of symbioses van hierdie toestande onderskei. Liefde het ook godsdienstige of geestelike betekenis. Hierdie diversiteit van die gebruike en betekenisse, gekombineer met die kompleksiteit van die gevoelens betrokke, maak liefde buitengewoon moeilik om konsekwent te definieer, in vergelyking met ander emosionele toestande.

Die woord "liefde" kan 'n verskeidenheid van verwante maar verskillende betekenisse in verskillende kontekste hê. Baie ander tale gebruik verskeie woorde om die verskillende begrippe wat in Engels as "liefde" uitedruk word, te beskryf. Een voorbeeld is die pluraliteit van die Griekse woorde vir "liefde", wat "agape" en "eros "insluit. Kulturele verskille in die konseptualisering van liefde belemmer dus die aanneem van'n universele definisie.

Hoewel die aard of wese van die liefde die onderwerp van gereelde debat is, kan verskillende aspekte van die woord verduidelik word deur die bepaling van wat liefde "nie" "is nie" (antonieme van "liefde"). Liefde as 'n algemene uitdrukking van positiewe sentiment ('n sterker vorm van "hou van") is algemeen in teenstelling met haat (of neutrale apatie). As' n minder seksuele en meer emosioneel intieme vorm van romantiese gehegtheid, word die liefde algemeen teenoor wellus geplaas. As 'n interpersoonlike verhouding met romantiese botone, word die liefde soms met vriendskap gekontrasteer, hoewel die woord "liefde" dikwels gebruik word om naby vriendskappe of platoniese liefde te beskryf. (Verdere moontlike teenstrydighede kom voor wanneer daar na "vriendin", "kêrel", "net goeie vriende" verwys word).

Vanuit 'n abstrakte hoek beskou, verwys "liefde" gewoonlik na 'n gevoel van een persoon teenoor 'n ander. Liefde behels dikwels die omgee vir, of die identifisering met 'n persoon of ding (vgl. kwesbaarheid en sorg teorie van die liefde), insluitend jouself (vgl. narcisme). Bykomend tot die kruis-kulturele verskille in die verstaan van liefde, het idees oor die liefde met die verloop van tyd ook  baie verander. Sommige historici dateer moderne opvattings van romantiese liefde tot Europa tydens of na die Middeleeue, hoewel antieke liefdespoësiedie van romantiese gehegdtheid getuig.

Die komplekse en abstrakte aard van die liefde reduseer  diskoers oor die liefde dikwels tot verbeeldinglose clichés. Verskeie algemene spreekwoorde het betrekking op die liefde, van Vergilius se "Love conquers all", tot The Beatles se "All you need is love". St. Thomas Aquinas, na aanleiding van Aristoteles, definieer die liefde as "to will the good of another." Bertrand Russell beskryf liefde as 'n toestand van "absolute waarde," eerder as die relatiewe waarde. Filosoof Gottfried Leibniz het gesê dat die liefde is "to be delighted by the happiness of another." Meher Baba het gesê dat daar in die liefde 'n "gevoel van eenheid" is en 'n "aktiewe waardering vir die intrinsieke waarde van die voorwerp van die liefde." Bioloog Jeremy Griffith definieer liefde as "onvoorwaardelike onselfsugtigheid".

Daar kan gesê word dat mense 'n voorwerp, beginsel, of doel waartoe hulle ten diepste verbind is en waaraan hulle baie waarde heg, lief het. Byvoorbeeld, medelydende uitreik en vrywillige werkers se "liefde" vir hul saak word soms nie vanuit interpersoonlike liefde gebore nie, maar onpersoonlik liefde, altruïsme, en sterk geestelike of politieke oortuigings. Mense kan ook  materiële dinge, diere, of aktiwiteite "liefhê", as hulle met daardie dinge identifiseer. As seksuele passie is ook betrokke is, word hierdie gevoel paraphilia genoem. Mense sê ook maklik dat hulle vir die lewe self lief is.

Interpersoonlike liefde verwys na die liefde tussen mense. Dit is 'n veel meer kragtige sentiment as om bloot van 'n persoon te "hou". Onbeantwoorde liefde verwys na die gevoelens van liefde wat nie deur die geliefde beantwoord word nie. Interpersoonlike liefde hou ten nouste met interpersoonlike verhoudings verband. Sulke liefde kan tussen familielede, vriende, en paartjies bestaan. Daar is ook 'n aantal sielkundige versteurings wat met die liefde verband hou, soos erotomania.

Dwarsdeur die geskiedenis het filosofie en godsdiens die meeste oor die verskynsel van die liefde gespekuleer. In die 20ste eeu, het die wetenskap van die sielkunde heelwat oor die onderwerp geskryf. In die onlangse verlede het die wetenskappe van die sielkunde, antropologie, neurowetenskap en biologie tot begrip vir die konsep van die liefde bygedra.

Biologiese modelle van seks is geneig om die liefde te beskou as 'n funksie van 'n soogdier, baie soos honger of dors. Helen Fisher, 'n antropoloog en menslike gedrag navorser, verdeel die ervaring van die liefde in drie deels oorvleuelende fases: passie, aantrekkingskrag, en gehegtheid. Passie is die gevoel van seksuele begeerte; romantiese aantrekkingskrag bepaal wat iemand aantreklik vind en najaag, en gehegtheid behels die deel van 'n huis, ouerlike pligte, wedersydse verdediging, en 'n gevoel van veiligheid en sekuriteit. Drie duidelik neurale sirkelgange, insluitend neurotransmitters, en drie gedragspatrone, hou met hierdie drie romantiese style verband.

Passie is die aanvanklike passievol seksuele begeerte wat bevorderlik is vir paring, en behels die verhoogde vrystelling van chemikalieë soos testosteroon en estrogeen. Hierdie gevoel hou selde meer as'n paar weke of maande. Aantrekkingskrag is die meer geïndividualiseerde en romantiese begeerte vir 'n spesifieke kandidaat vir paring, wat vanuit passie ontwikkel namate toewyding aan 'n individuele maat toeneem. Onlangse studies in neurowetenskap het aangedui dat wanneer mense verlief raad, die brein konsekwent 'n sekere stel van chemikalieë vrystel, insluitend die neurotransmitter hormone, dopamien, norepinefrien en serotonien, die dieselfde verbindings wat vrygestel is deur amfetamien, wat die brein se plesiersentrum stimuleer en tot newe-effekte soos verhoogde hartklop, verlies van eetlus en slaap, en 'n intense gevoel van opwinding lei. Navorsing het aangedui dat hierdie stadium oor die algemeen tussen een en 'n half tot drie jaar duur.

Aangesien die stadiums van passie en aantrekkingskrag  albei as tydelik beskou word, is 'n derde stadium nodig vir langtermynverhoudings. Gehegtheid is die band wat blywende verhoudings vir baie jare en selfs dekades tot gevolg het. Gehegtheid is oor die algemeen op verpligtinge soos die huwelik en kinders, of op wedersydse vriendskap gebaseer. Dit is aan hoër vlakke van die chemikalieë oksitosien en vasopressien gekoppel. Enzo Emanuele en kollegas berig die proteïenmolekule bekend as die senuweegroeifaktor (NGF) het hoë vlakke wanneer mense die eerste keer verlief raak, maar dit keer na een jaar terug na normale vlakke.

Sielkunde beeld liefde as'n kognitiewe en sosiale verskynsel uit. Sielkundige Robert Sternberg het 'n driehoekige teorie van liefde geformuleer en aangevoer dat die liefde drie verskillende komponente het: intimiteit, toewyding en passie. Intimiteit is wanneer twee mense verskeie dele van hul persoonlike lewens aan mekaar toevertrou, en kry gewoonlik gestalte in vriendskappe en romanse of liefdesverhoudings. Toewyding, aan die ander kant, is die verwagting dat die verhouding permanent is. Die laaste vorm van die liefde is seksuele aantrekkingskrag en passie. Passievolle liefde kry gestalte in verliefdheid sowel as die romantiese liefde. Alle vorme van die liefde word beskou as verskillende kombinasies van hierdie drie komponente. "Hou van" behels net intimiteit. "Verliefdheid" behels net passie. Leë liefde behels net toewyding. Romantiese liefde behels beide intimiteit en passie. Medelydende liefde sluit intimiteit en toewyding in. Dwase liefde sluit passie en toewyding in. Maar volkome liefde sluit al drie komponente in. 

Na aanleiding van die ontwikkelinge in elektriese teorieë soos Coulomb se wet, wat getoon het dat positiewe en negatiewe ladings mekaar aantrek, is analoë in die menslike lewe ontwikkel, soos "teenoorgesteldes trek mekaar aan" ("opposites attract"). Oor die laaste eeu het navorsing oor die aard van menslike paring oor die algemeen gevind dat hierdie nie waar is wanneer dit kom by die karakter en persoonlikheid nie—mense is geneig om van mense soortgelyk aan hulself te hou. Maar, in 'n paar ongewone en spesifieke domeine, soos immuunstelsels, blyk dit dat die mens ander mense wat anders as die self te verkies (bv., met 'n ortogonale immuunstelsel), aangesien dit sal lei tot 'n baba wat die beste van beide wêrelde het. In die afgelope paar jare is verskeie menslike binding teorieë ontwikkel, beskryf in terme van gehegtheid, bande en affiniteite. 

Sielkundige Erich Fromm hou in sy boek "The Art of Loving" vol dat die liefde nie net 'n gevoel is nie, maar ook aksies, en dat die "gevoel" van die liefde in werklikheid oppervlakkig is in vergelyking met 'n mens se toewyding om lief te hê deur middel van 'n reeks van liefdevolle aksies met verloop van tyd. In hierdie sin het Fromm geredeneer dat die liefde is uiteindelik glad nie 'n gevoel is nie, maar eerder 'n verbintenis tot, en die nakoming van liefdevolle optrede teenoor 'n ander, jouself, of baie ander, oor 'n volgehoue tydperk. Frommbeskryf liefde ook as'n bewuste keuse wat in sy vroeë stadiums as'n onwillekeurige gevoel kan, maar wat dan later nie meer van daardie gevoelens afhang nie, maar eerder op doelbewuste toewyding berus.

Evolusionêre sielkunde probeer om verskeie redes vir die liefde as'n oorlewingsinstrument te verskaf. Die mens is afhanklik van die ouers se hulp vir 'n groot gedeelte van hul lewens in vergelyking met ander soogdiere. Die liefde is dus gesien as 'n meganisme om ouerlike ondersteuning van kinders vir hierdie verlengde tydperk te bevorder. Navorsers so vroeg as Charles Darwin self het unieke kenmerke van menslike liefde in vergelyking met ander soogdiere geïdentifiseer en erken liefde as 'n belangrike faktor vir die skep van sosiale ondersteuningsstelsels wat die ontwikkeling en uitbreiding van die menslike spesie moontlik gemaak het. Nog'n faktor kan wees dat seksueel oordraagbare siektes permanent verlaagde vrugbaarheid, besering aan die fetus, en die verhoging van komplikasies tydens geboorte kan veroorsaak. Dit sou monogame verhoudings bo poligamie stel.


</doc>
<doc id="68716" url="https://af.wikipedia.org/wiki?curid=68716" title="Onvoorwaardelike liefde">
Onvoorwaardelike liefde

Die konsep van onvoorwaardelike liefde kan beste beskryf word deur 'n ingesteldheid van omgee sonder enige voorwaardes of verdienste. So kan die liefde tussen 'n ma en kroos as onvoorwaardelik beskou word. Honde word algemeen as die 'mens se beste vriend' gesien vanweë hulle vermoë om onvoorwaardelik liefde te betoon.

My wil is die van onvoorwaarlike liefde: Dit is - om jouself uit 'n plek van gemaklikheid uit te haal, in 'n plek van ongemak te plaas teenoor enige iemand. Maak nie saak wat die persoon aan jou gedoen het of nog aan jou gaan doen nie. Lees dit weer en dink hierdie keer aan wat Jesus vir ons gedoen het deur vir ons te sterf en Hy bly steeds lief vir ons maak nie saak wat nie
Joh 3:16 Want so lief het God die wêreld gehad, dat Hy sy eniggebore Seun gegee het, sodat elkeen wat in Hom glo, nie verlore mag gaan nie, maar die ewige lewe kan hê.
liefde is onselfsugtig,as jy iemand lief het fokus jy op daardie persoon se geluk, behoeftes en begeertes, jy sal enige opoffer sodat daardie persoon die beste in hy/sy lewe kan bereik, probeer altyd om geduldig en vriendelik te wees en as jy iemand lief het, regtig lief het sal dit vir altyd hou

</doc>
<doc id="68721" url="https://af.wikipedia.org/wiki?curid=68721" title="Kortvin-paling">
Kortvin-paling

Die Kortvin-paling ("Anguilla bicolor bicolor") is 'n varswatervis wat in riviere voorkom aan die ooskus van Afrika suidwaarts vanaf die Zambezirivier. In Engels staan die vis bekend as die "Shortfin eel".

Die dorsale vin begin eers by die anale vin. Die vis is donker olyfkleurig tot bruin aan die bokant en ligter aan die onderkant. Volwassenes verander van kleur en word bronssilwer. Die paling word tot 80 cm lank.





</doc>
<doc id="68722" url="https://af.wikipedia.org/wiki?curid=68722" title="Anguillidae">
Anguillidae

Anguillidae, (varswater palings) is 'n vis-familie van die orde Anguilliformes. Die familie bestaan slegs uit een genus met sestien spesies waarvan vier in Suider-Afrika voorkom. Die familie is lank met die tipiese palinglyf. Daar is geen buikvin nie en die skubbe is baie klein. Die visse broei in die see uit, migreer na varswaterbronne en keer uiteindelik weer terug see toe om te broei.

Die volgende genus en gepaardgaande spesies is deel van die familie:




</doc>
<doc id="68727" url="https://af.wikipedia.org/wiki?curid=68727" title="Hoogmeien">
Hoogmeien

Hoogmeien is ’n nedersetting in die munisipaliteit Buren in die provinsie Gelderland in Nederland.


</doc>
<doc id="68728" url="https://af.wikipedia.org/wiki?curid=68728" title="Hoogbroek, Wijchen">
Hoogbroek, Wijchen

Hoogbroek is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="68729" url="https://af.wikipedia.org/wiki?curid=68729" title="Hoogbroek, Neder-Betuwe">
Hoogbroek, Neder-Betuwe

Hoogbroek is ’n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="68730" url="https://af.wikipedia.org/wiki?curid=68730" title="Hoog-Baarlo">
Hoog-Baarlo

Hoog-Baarlo is ’n nedersetting in die munisipaliteit Ede in die provinsie Gelderland in Nederland.


</doc>
<doc id="68731" url="https://af.wikipedia.org/wiki?curid=68731" title="Hoog Kana">
Hoog Kana

Hoog Kana is ’n nedersetting in die munisipaliteit Buren in die provinsie Gelderland in Nederland.


</doc>
<doc id="68732" url="https://af.wikipedia.org/wiki?curid=68732" title="Hoog Buurlo">
Hoog Buurlo

Hoog Buurlo is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="68733" url="https://af.wikipedia.org/wiki?curid=68733" title="Holthuizen, Zevenaar">
Holthuizen, Zevenaar

Holthuizen is ’n nedersetting in die munisipaliteit Zevenaar in die provinsie Gelderland in Nederland.


</doc>
<doc id="68734" url="https://af.wikipedia.org/wiki?curid=68734" title="Hollenberg, Nederland">
Hollenberg, Nederland

Hollenberg is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="68735" url="https://af.wikipedia.org/wiki?curid=68735" title="Holkerveen">
Holkerveen

Holkerveen is ’n nedersetting in die munisipaliteit Nijkerk in die provinsie Gelderland in Nederland.


</doc>
<doc id="68737" url="https://af.wikipedia.org/wiki?curid=68737" title="Holdeurn">
Holdeurn

Holdeurn is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="68738" url="https://af.wikipedia.org/wiki?curid=68738" title="Hoge Enk">
Hoge Enk

Hoge Enk is ’n nedersetting in die munisipaliteit Elburg in die provinsie Gelderland in Nederland.


</doc>
<doc id="68739" url="https://af.wikipedia.org/wiki?curid=68739" title="Hoevelaken">
Hoevelaken

Hoevelaken is ’n dorp in die munisipaliteit Nijkerk in die provinsie Gelderland in Nederland.


</doc>
<doc id="68740" url="https://af.wikipedia.org/wiki?curid=68740" title="Hoeve, Lingewaard">
Hoeve, Lingewaard

Hoeve is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="68741" url="https://af.wikipedia.org/wiki?curid=68741" title="Hoeve, Beuningen">
Hoeve, Beuningen

Hoeve is ’n nedersetting in die munisipaliteit Beuningen in die provinsie Gelderland in Nederland.


</doc>
<doc id="68742" url="https://af.wikipedia.org/wiki?curid=68742" title="Hoenzadriel">
Hoenzadriel

Hoenzadriel is ’n dorp in die munisipaliteit Maasdriel in die provinsie Gelderland in Nederland.


</doc>
<doc id="68744" url="https://af.wikipedia.org/wiki?curid=68744" title="Hoenderloo">
Hoenderloo

Hoenderloo is ’n dorp in die munisipaliteite Apeldoorn en Ede in die provinsie Gelderland in Nederland.


</doc>
<doc id="68745" url="https://af.wikipedia.org/wiki?curid=68745" title="Hoekelum">
Hoekelum

Hoekelum is ’n nedersetting in die munisipaliteit Ede in die provinsie Gelderland in Nederland.


</doc>
<doc id="68746" url="https://af.wikipedia.org/wiki?curid=68746" title="Afrika-bontpaling">
Afrika-bontpaling

Die Afrika-bontpaling ("Anguilla bengalensis labiata") is 'n varswater vis wat voorkom in die Zambezi- en die Saveriviere aan die ooskus van Suider-Afrika. Hulle kom ook voor verder noordwaarts in Oos-Afrika.

In Engels staan die vis bekend as die "African mottled eel" terwyl hengelaars doodgewoon van die paling praat.

Die kop is vlesig, met oë ver voor; die bek is groot en voor geplaas, met dik lippe. Die profiel is reguit, die kop en lyf is ewe dik.

Daar is baie fyn raspertande in beide die bo- en onderkaak.

Die rugvin begin halfpad tussen die borsvin en die anus, en loop reg rondom die lyf se lengte, om die stertvin en die anale vin in te sluit, en eindig net agter die anus. Die borsvin is gepaard, swak ontwikkel en sit net agter die klein kiefopeninge.

Die vis se vorm is tipies slangagtig – silindries en lank.

Die vis wissel in kleur van lig tot donker olyf/geel bruin bo-op, met silwer/wit onder. Donker bruin/swart vlekke of kolle kom oor die gekleurde dele voor.

Die skubbe is mikroskopies klein in ‘n dik slymlaag.

Die teelgebied van varswater-palings is die westelike Indiese Oseaan oos van Madagaskar.

Sodra hulle volwasse begin raak, trek hulle uit die varswater-stelsels, soos riviere, terug see toe. Hulle broei dan uit in die see, gedurende die maande van Desember en Januarie. Daarna word die jong palingvissies deur die Agulhasstroom teen die suidooskus van Afrika afgevoer.

Varswater wat uit ons riviere see-in vloei, is die sneller wat hulle in die riviere laat inbeweeg. Jaarliks, in Januarie en Februarie se omgewing, migreer hul weer land in.

Hulle oorkom moeilike struikelblokke en vorder tot so ver as die Karibadam in die Zambezirivier. Die mannetjies bly dan agt tot tien jaar lank in die varswater, terwyl die wyfies vyftien tot twintig jaar daarin vertoef.

Hulle kan ook, nes die Baber en Vundu, redelike afstande oor land beweeg, veral as hul lyf en stert natterig bly van dou en/of reënwater op gras.

Hulle bly in enige water waar genoeg skuilplek is maar verkies rotserige diep water, of poele met goeie skuilplekke; veral waar baie obstruksies, soos boomstompe, voorkom.

Die Afrika-bontpaling is ‘n gewilde hengelvis. Hulle word tot 1.45 m lank en is een van die groter paling spesies. Dit is die dominante spesie in die Zambezirivier. Die Suid-Afrikaanse Hengelrekord is 20.638 kg. Hulle word tot ongeveer 25 kg groot; die algemene grootte is van 10 tot 15 kg.

Nes die Skerptandbaber en Vundu eet palings enige vleis- en visaas, sowel as erdwurms en groter insekte.

Groenpaddas, klein voëltjies, dagoud kuikens, bebroeide kuikens. hoenderderms en klein vissies is egter 'n paling se gunstelingkos.

Gebruik sterk hengelgereedskap. Wanneer hulle gevang word moet hulle vinnig uitgehaal word; moet hulle nie speel nie, sleep hulle uit voor hulle kans kan kry om hul stert om obstruksies (soos boomstompe) te draai. As dit eers gebeur het kry jy hulle nie maklik geroer nie, en die hoek sal uitskeur as jy hulle te hard probeer los forseer. In sulke gevalle moet hulle bietjie kans gegee word (verslap die lyn ‘n bietjie) totdat hulle vanself hul stert van die obstruksie losmaak/losrol. Sleep hulle dan so vinnig as moontlik uit.

Palingwyfies is gewoonlik groter as die mannetjies en die verskil kan aanmerklik wees. Só kan die wyfies van die Afrika-bontpaling ’n massa van tot 25 kg bereik, terwyl die mannetjies sleg afsteek met ’n maksimum-massa van omtrent 2 kg.

Die meeste palings word per ongeluk deur Baber/Vundu hengelaars gevang en in baie gevalle dink hulle dan dat hulle ‘n slang gevang het, met die gepaardgaande konsternasie wat dit meebring.

Die paling is ‘n lekker eetvis; verwyder die vel, sny in filette, gooi bietjie sout bo-oor en maak gaar soos enige ander vis.





</doc>
<doc id="68747" url="https://af.wikipedia.org/wiki?curid=68747" title="Hoek, Gelderland">
Hoek, Gelderland

Hoek is ’n nedersetting in die munisipaliteit Beuningen in die provinsie Gelderland in Nederland.


</doc>
<doc id="68748" url="https://af.wikipedia.org/wiki?curid=68748" title="Hoef, Gelderland">
Hoef, Gelderland

Hoef is ’n nedersetting in die munisipaliteit Putten in die provinsie Gelderland in Nederland.


</doc>
<doc id="68749" url="https://af.wikipedia.org/wiki?curid=68749" title="Madagaskar-bontpaling">
Madagaskar-bontpaling

Die Madagaskar-bontpaling ("Anguilla marmorata") is 'n varswatervis wat in riviere van Madagaskar en aanliggende eilande voorkom. Dit kom ook voor in riviere aan die ooskus van Afrika vanaf die Zambezirivier tot by die Oos-Kaap. Die paling is egter meer volop suid van die Limpoporivier. In Engels staan die vis bekend as die "Giant mottled eel".

Die vis is dofgeel met donkerbruin of swart vlekke op en word tot 1.85 m lank. Die Suid-Afrikaanse hengelrekord is 16.36 kg.

Die paling verkies diep rotspoele om in te woon en is snags aktief. Die spesie eet graag krappe, paddas en ander vis.





</doc>
<doc id="68764" url="https://af.wikipedia.org/wiki?curid=68764" title="Louis van Rensburg">
Louis van Rensburg

Louis van Rensburg (* 31 Julie 1944 – † 9 September 2012) was ’n Afrikaanse sanger, komponis en liedjieskrywer. Hy het bekendheid verwerf met sy musiek vir die TV-reeks "Ballade vir 'n enkeling", waaronder die liedjie "Voshaarnooi". Hy het ook klankbane vir verskeie ander TV-reekse soos "Bart Nel", "Bosveldwinkel", "Wielie-Walie", "Geknelde land", "Meester" en "Arende" geskryf. Meer onlangs het hy die temamusiek vir die sepie 7de Laan geskryf.

Van Rensburg is op die ouderdom van 68 oorlede nadat hy ’n maand vantevore in die Garden City-kliniek in Johannesburg met longontsteking opgeneem is. Hy laat sy vrou, Rita en twee seuns, Louis en Jacques agter.

Van Rensburg se albums:


Hy het ’n SAMA-toekenning vir sy album "Jy mag maar" ingepalm.

Van sy bekendste liedjies is "Voshaarnooi", "Op My Ou Ramkietjie" en "Bella Boklam".




</doc>
<doc id="68765" url="https://af.wikipedia.org/wiki?curid=68765" title="Kapenta">
Kapenta

Die Kapenta ("Limnothrissa miodon") is 'n varswater vis natuurlik voorkom in die Tanganjika-meer en is losgelaat in die Zambezirivier stelsel. In Engels staan die vis bekend as die "Kapenta" of "Lake Tanganyika sardine".

Die vis is klein en word slegs 14 cm lank en het klein, dun skubbe. Die lyf is torpedovormig met kort vinne. Die pektorale vinne is laag op die lyf en die stertvin diep gevurk. Die onderste kaak steek verby die bokaak. Die vis het 'n deurskynende kleur met 'n silwer band vanaf die kieue tot by die stert.

Die vis leef tot op dieptes van 35 m in groot skole saam in die dag en sprei uitmekaar in die nag. Hulle vreet hoofsaaklik soöplankton en klein insekte. Hulle broei van September tot in Maart. Die vis is ook 'n gewilde prooi vir die Tiervis. Dit is 'n belangrike bron van voedsel in die Karibadam omgewing waar tot 25 000 ton per jaar gevang word.





</doc>
<doc id="68766" url="https://af.wikipedia.org/wiki?curid=68766" title="Kneriidae">
Kneriidae

Kneriidae (skulpoortjies) is 'n vis-familie van die orde Gonorynchiformes wat inheems is aan Afrika. Dit is 'n familie van klein vissies wat in strome leef. Hulle kom hoofsaaklik voor in die Kongorivier-stelsel en omliggende riviere. As die familie bedreig voel gee hulle 'n feromoon af as waarskuwing. Daar is twee genera in die familie en vyf-en-twintig spesies waarvan vyf in Suider-Afrika voorkom.

Die volgende genera en gepaardgaande spesies is deel van die familie:





</doc>
<doc id="68767" url="https://af.wikipedia.org/wiki?curid=68767" title="Suidelike skulpoortjie">
Suidelike skulpoortjie

Die Suidelike skulpoortjie ("Kneria auriculata") is 'n varswater vis wat voorkom in die sytakke van die onderste gedeelte van die Zambezirivier. Daar is ook 'n geïsoleerde groep van die visse in die Krokodilrivier, Mpumalanga.

Die vis het 'n lang, slanke lyf bedek met klein skubbetjies. Die dorsale vin is nader aan die stertvin as die snoet. Die kop is gerond en glad. Die sylyn is geboë agter die kop. Die vis word tot 70 mm lank en is bruin met vlekke en kolle op die bokant van die lyf. Daar is 'n donker streep op die middelste deel aan die voorste helfte van die vis. Die pektorale- en stertvin het elk 'n donker vlek op die basis.

Die vis leef in skole saam in klein, helder poele in strome. Daar word beweer dat die vis lug kan inasem; dit oorkom groot hindernisse soos rotse en watervalle tydens die migrasie proses. Hulle vreet insekte, alge en detritus.

Die vis word ongeveer drie jaar oud en broei in die lente. Die wyfie lê tot 600 eiers op 'n slag.





</doc>
<doc id="68773" url="https://af.wikipedia.org/wiki?curid=68773" title="Kunene skulpoortjie">
Kunene skulpoortjie

Die Kuneneskulpoortjie ("Kneria maydelli") is 'n varswatervis wat voorkom in die Kunenerivierstelsel in Angola en Namibië. Dit lyk baie soos die Suidelike skulpoortjie, maar die dorsale vin is nader aan die snoet. Die vis word tot 57 mm lank. In Engels staan die vis bekend as die "Cunene kneria".





</doc>
<doc id="68774" url="https://af.wikipedia.org/wiki?curid=68774" title="Detritus">
Detritus

Die term detritus (Latyn vir "afval") word gebruik om dooie organiese materiaal aan te dui. 

In 'n engere sin verwys dit na die organiese deeltjies in water wat van dooie organismes afkomstig is en deur meganiese prosesse in kleiner deeltjies opgebreek is. Die organiese uitskeiding van organismes vorm deel van hierdie deeltjies wat afgebreek is.

'n Oormaat van detritus kan tot eutrofikasie van die water lei.


</doc>
<doc id="68777" url="https://af.wikipedia.org/wiki?curid=68777" title="Augusto De Luca">
Augusto De Luca

Augusto De Luca (* 1 Julie 1955 in Napels, Italië) is 'n bekende Italiaanse fotograaf. De Luca het 'n akademiese graad in die regte verwerf, maar teen die middel van die 1970's 'n loopbaan as professionele fotograaf begin volg. De Luca oorskry met sy fotokuns die grenslyn tussen tradisionele en eksperimentele fotografie.

Van sy werk het ingang gevind tot die versamelings van bekende museums en ander instellings, waaronder die "Bibliothèque nationale de France" in Parys, die "International Polaroid Collection" (tans in besit van die Weense fotokunsmuseum "WestLicht") en die Belgiese "Musée de la photographie de Charleroi".

In 1996 wen hy die Città di Roma Award, vir die boek “”.

Fotografiese werke: Portraits - Architecture - Kleur.





</doc>
<doc id="68778" url="https://af.wikipedia.org/wiki?curid=68778" title="Noordelike skulpoortjie">
Noordelike skulpoortjie

Die Noordelike skulpoortjie ("Kneria polli") is 'n varswatervis wat voorkom in die boonste gedeeltes van die Zambezi-, Kunene- en Okavangoriviere. Die vis lyk baie soos die Suidelike skulpoortjie en word ongeveer 70 mm lank. Daar is nie 'n donker kol by die basis van die buikvinne nie. In Engels staan die vis bekend as die "Northern kneria".





</doc>
<doc id="68779" url="https://af.wikipedia.org/wiki?curid=68779" title="Cubango-skulpoortjie">
Cubango-skulpoortjie

Die Cubango-skulpoortjie ("Parakneria fortuita") is 'n varswater vis wat voorkom in die Cutatorivier, 'n sytak van die Okavangorivier in Angola. In Engels staan die vis bekend as die "Cubango kneria".

Die vis leef tussen rotse in vloeiende water. Hulle vreet alge en detritus vanaf rotse.





</doc>
<doc id="68780" url="https://af.wikipedia.org/wiki?curid=68780" title="Vrystelbeheer">
Vrystelbeheer

Vrystelbeheer is 'n strategie in die materiaalkunde waar 'n chemiese samestelling binne 'n stelsel teen 'n ingeperkte spoed ingevoer (of vrygestel) word. 

Vrystelbeheer word toegepas by bemesting, plaagdoders en medisyne. Om 'n chemikalie by 'n spesifieke plek op 'n plant of binne die mens se liggaam te bring, verbeter die kostedoeltreffendheid van die besproeiing- of medisyneverbruik. Sou die gewenste uitwerking langer moet duur, moet die chemikalie voortdurend toegedien word. Om 'n enkele groot dosis toe te dien, verminder wel die verbruiksfrekwensie, maar so 'n handeling kan vergiftiging of ongewenste newe-effekte tot gevolg hê wat by 'n klein dosis onskadelik sou gewees het. 

Vrystelbeheer voeg die voordelige uitwerkings saam om met 'n enkele groot dosis, kleiner hoeveelhede oor 'n langer tydperk vry te stel (bietjie-vir-bietjie). Vrystelbeheerde stelsels werk deur die diffusie van 'n chemikalie te verminder binne die stelsel. Vrystelbeheer is ook te vinde binne mikro-enkapsulering of insluitverbindings. 

Vrystelbeheerde tablette word tans gebruik om 'n konstante vlak van medisyne heeldagdeur in die bloed te behou.


</doc>
<doc id="68782" url="https://af.wikipedia.org/wiki?curid=68782" title="Gorongoza-skulpoortjie">
Gorongoza-skulpoortjie

Die Gorongoza-skulpoortjie ("Parakneria mossambica") is 'n varswater vis wat voorkom in die sytakke van die Pungwe- en Buziriviere in Mosambiek. In Engels staan die vis bekend as die "Gorongoza kneria".

Die vis se lyf is lenig en silindries met kort vinne. Die basis van die dorsale- en bekken vinne is reg oormekaar, nader aan die anale vin as die snoet. Die kop is rond en plat aan die onderkant. Die vis is lig van kleur met geel-bruin vlekke aan die bokant en aan die sye. Die vis word tot 60 mm lank.





</doc>
<doc id="68783" url="https://af.wikipedia.org/wiki?curid=68783" title="Kneria">
Kneria

Kneria is 'n genus van visse wat aan die familie Kneriidae behoort. Mannetjies van die genus het klein, skraal skyf-vormige organe (die "skulpoortjie") op die operkulum en aangrensende lyf gedeelte. Hulle gebruik die orgaan om die wyfie te voel tydens broeityd om sodoende kontak te verseker.

Spesies wat hoort tot die genus:




</doc>
<doc id="68784" url="https://af.wikipedia.org/wiki?curid=68784" title="Veronica Lake">
Veronica Lake

Veronica Lake (* 14 November 1922 in Brooklyn, Verenigde State, as "Constance Frances Marie Pckelman"; † 7 Julie 1973 in Burlington, Vermont) was 'n Amerikaanse aktrise wat gedurende die 1940's een van die top film sterre in Hollywood was.

Veronica Lake is 'n gebore as die dogter van 'n gesin uit 'n arme agtergrond. Sy maak haar debuut in 1939 in 'n ondersteunende rol in die film "Sorority House". Lake teken 'n kontrak in 1941 met Paramount. Na 'n paar klein rolle verskyn Lake in 1941 in "I Wanted Wings", haar eerste belangrike rol. Kort nadat Veronica Lake tert in kunstig ambisieuse film "Sullivans Travels".

Sy maak haar internasionale deurbraak in 1942, in die bende rolprent "This Gun For Hire". Die rolprent was die eerste van vier waarin Lake saam met Alan Ladd gespeel het, die ander rolprente was "The Glass Key", "The Blue Dahlia" en "Saigon".

Na 'n reeks baie suksesvolle rolprente het sy uit die kollig getree in die 1950's.

Veronica Lake vier was keer getroud en sy het talle buite egtelike verhoudings gehad; onder andere met Howard Hughes en Aristoteles Onassis.

Veronica Lake is in 1973 oorlede. Haar dood was veroorsaak deur dekades van alkoholisme.



</doc>
<doc id="68786" url="https://af.wikipedia.org/wiki?curid=68786" title="Parakneria">
Parakneria

Parakneria is 'n genus van visse wat aan die familie Kneriidae behoort. Die mannetjies van die genus ontwikkel nie "skulpoortjies" soos die spesies van die familie "Kneria" nie. Die genus is maerder as die van "Kneria" en daar is twaaf spesies wat tot die genus behoort en twee kom in Suider-Afrika voor.

Spesies wat hoort tot die genus:




</doc>
<doc id="68787" url="https://af.wikipedia.org/wiki?curid=68787" title="Riviersardyn">
Riviersardyn

Die Riviersardyn ("Mesobola brevianalis") is 'n varswater vis wat voorkom in die Kunnene- en Okavangoriviere en boonste gedeelte van die Zambezirivier. Dit kom ook voor in riviere aan die ooskus van Suider-Afrika vanaf die Limpoporivier tot by die Umfoloziriver in KwaZulu-Natal. Daar is ook 'n ge-isoleerde groep benede die Augrabieswaterval in die Oranjerivier. In Engels staan die vis bekend as die "River sardine".

Die vis het 'n opmerklike sylyn wat afwaarts buig na die pektorale vin en is bedek met klein skubbe. Die lyf is lenig en die stertvin diep gevurk. Die vis is helder silwerwit op die kop en die onderkant terwyl die boonste helfte van die lyf 'n silwer streep oor het. Die vis word tot 75 mm lank.

Die visse leef in skole saam in oop water van vloeiende riviere. Hulle vreet onder andere insekte en word snags deur lig aangetrek. Broei in die vroeë somer.





</doc>
<doc id="68794" url="https://af.wikipedia.org/wiki?curid=68794" title="Mesobola">
Mesobola

Mesobola is 'n genus van visse wat aan die familie Cyprinidae behoort. Die een kenmerk van die genus is dat die dorsale vin nader aan die stert is as die snoet. Daar is vier spesies wat tot die genus hoort in Sentraal, Oos- en Suidoos-Afrika en slegs een spesie kom in Suider-Afrika voor.

Spesie wat hoort tot die genus en voorkom in Suider-Afrika:




</doc>
<doc id="68795" url="https://af.wikipedia.org/wiki?curid=68795" title="Suidelike-balkghieliemientjie">
Suidelike-balkghieliemientjie

Die Suidelike-balkghieliemientjie ("Opsaridium peringueyi") is 'n varswater vis wat voorkom in riviere aan die ooskus van Suider-Afrika vanaf die Saverivier tot by die Pongolarivier. In Engels staan die vis bekend as die "Southern barred minnow".

Die vis het 'n lang, slanke lyf. Die dorsalevin is agter die bekkenvin se voorste punt en die analevin is groot. Die kop is gepunt en die oë en kop is groot. Die mannetjies het tuberkels op die onderste kaak, die gepaarde vinne en op die skubbe agter die bekkenvin. Die vis is silweragtig met 7-9 blou-swart vertikale bane oor die lyf. Die agterste rant van die dorsalevin is swart. Broeiende mannetjies word oranje-rooi op die kop, lyf en vinne. Die vis word tot 90 mm lank.

Die vis leef in helder, vlak, vloeiende water van standhoudende riviere. Hulle kom veral voor in stroomversnellings of water wat oor sand en rotse vloei. Die vis leef in skole saam en vreet bodem en drywende insekte en klein organismes. Hulle kan tot 6 jaar oud word en broei in die lente en somer. Die wyfie kan meer as eenkeer per seisoen eiers lê.





</doc>
<doc id="68798" url="https://af.wikipedia.org/wiki?curid=68798" title="Bandvin-balkghieliemientjie">
Bandvin-balkghieliemientjie

Die Bandvin-balkghieliemientjie ("Opsaridium tweddleorum") is 'n varswater vis wat voorkom in die Shirerivier, 'n sytak van die Zambezirivier en ook in riviere wat in die Malawimeer invloei. In Engels staan die vis bekend as "Dwarf sanjika".

Die vis se dorsalevin is nader aan die stertvin as die snoet, die stertvin is gevurk. Die kop is gepunt met 'n groot mond. Die vis is blouerig-grys en daar is 11-13 vertikale bane oor die lyf. Daar is 'n kenmerkende swart geboë band aan die bokant van die dorsale vin. Die mannetjies het prominente tuberkels op hulle koppe en vinne. Die vis word tot 110 mm lank.

Die visse leef in vinnig vloeiende strome oor rotsagtige gedeeltes by skoon sand. Hulle vreet insekte en ander ongewerweldes en broei in die somer.





</doc>
<doc id="68799" url="https://af.wikipedia.org/wiki?curid=68799" title="Bergrivier-rooivlerkie">
Bergrivier-rooivlerkie

Die Bergrivier-rooivlerkie ("Pseudobarbus burgi") is 'n varswater vis wat voorkom in die Bergrivier en sy sytakke in die Wes-Kaap. Dit het ook voorgekom in die Eersterivier. In Engels staan die vis bekend as die "Berg river redfin".

Daar is twee pare baarde om die mond. Die volwasse mannetjies het prominente tuberkels op die kop. Die vis is bruin aan die bokant en silwerig aan die onderkant. Daar is 'n onreëlmatige donker band oor die lyf; dit is meer prominent in die onvolwasse visse as die volwasse visse.

Die vis leef in 'n verskeidenheid habitatte; van helder bergstrome tot diep, stil poele vol plantegroei van die laer riviere. Hulle vreet hoofsaaklik ongewerweldes, alge en detritus van die bodem af en broei in die somer.

Die vis is kritiek bedriegd en is reeds uitgewis in die Eersterivier. Van die redes hiervoor is die habitat wat vernietig word en uitheemse roofvis spesies wat vrygelaat is.





</doc>
<doc id="68800" url="https://af.wikipedia.org/wiki?curid=68800" title="Oos-Kaapse rooivlerkie">
Oos-Kaapse rooivlerkie

Die Oos-Kaapse rooivlerkie ("Pseudobarbus afer") is 'n varswater vis wat voorkom in die kusriviere tussen Mosselbaai en Algoabaai. In Engels staan die vis bekend as die "Eastern cape redfin".

Die vis het 'n enkel paar baarde om die mond. Broeiende mannetjies het groot koniese tuberkels op die kop - gewoonlik 3-4 weerskante van die snoet en die vinne word rooierig. Die vis is olyfbruin aan die bokant en silwer of romerig wit aan die onderkant. Die kieuedeksels is goudbruin en daar is 'n horisontale, nou, donker band oor die lyf en daar is onreëlmatige kolletjies voor die dorsalevin. Die vis word tot 110 mm lank.

Die vis leef in helder, rots poele. Die onvolwasse en jong vissies leef in skole saam en die volwasse visse in klein groepies saam. Hulle is omnivore en vreet hoofsaaklik bodem alge en klein ongewerweldes. Hulle broei in die somer. Baars is 'n bedreiging vir die vis.





</doc>
<doc id="68804" url="https://af.wikipedia.org/wiki?curid=68804" title="Kleinskub-rooivlerkie">
Kleinskub-rooivlerkie

Die Kleinskub-rooivlerkie ("Pseudobarbus asper") is 'n varswater vis wat voorkom in die Gamtoosrivier en sytakke van die Gouritsrivier. In Engels staan die vis bekend as die "Smallscale redfin".

Daar is 'n paar baarde om die mond. Die volwasse mannetjie het prominente koniese tuberkels op die kop. Die vis is bruinerig aan die bokant en silwer-wit aan die onderkant. Daar is 'n horisontale, donker, onreëlmatige band oor die lyf. Die skubbe het donker middelpunte en die vis word tot 96 mm lank.

Die vis leef in staande of stadig vloeiende poele met sagte of rots bodems. Hulle floreer in damme en kan in troebel water oorleef. Die jong visse leef in skole saam en die volwasse visse in klein groepies. Hulle vreet alge en detritus. Die vis broei in die somer.





</doc>
<doc id="68805" url="https://af.wikipedia.org/wiki?curid=68805" title="Eersterivier">
Eersterivier

Eersterivier is 'n voorstad van Stad Kaapstad in Suid-Afrika. Dit is in die Oosterberg substreek van die stad geleë, agter die Stellenbosch/Vlaebergkoppe op die Strand/Van Riebeeck-pad. Dit is omtrent 45 km vanaf Kaapstad se sentrale besigheidsgebied en 8 km vanaf Kaapstad Internasionale Lughawe op die N2-roete.


</doc>
<doc id="68807" url="https://af.wikipedia.org/wiki?curid=68807" title="Republiek van Kalifornië">
Republiek van Kalifornië

Die Republiek van Kalifornië (Engels: "California Republic", Spaans: "República de California") was 'n onafhanklike Noord-Amerikaanse republiek wat op 14 Junie 1846 gestig is en tot op 9 Julie 1846 bestaan het. Die republiek het toe die Staat Kalifornië, die een-en-dertigste deelstaat van die Verenigde State geword.

Reeds voor begin van die Meksikaans-Amerikaanse Oorlog het Amerikaanse koloniste teen die Meksikaanse sentraliseringspolitiek onder die staatshoof Antonio López de Santa Anna protes. Hierdie politiek het gelei uit die Texaanse Onafhanklikheidsoorlog, wat in April 1836 met die onafhanklikheid van die Republiek van Texas geëindig het. Omdat 'n oorlog tussen die Verenigde State en Meksiko meer en meer waarskynlik geword het, het die Amerikaanse ontdekkingsreisiger en politikus John Charles Fremont 'n opstand onder die Anglo-Amerikaanse setlaars in die streek georganiseer. Ook die Spaanse inwoners van Kalifornië het wederstrewig teen Meksiko geword en 33 Amerikaanse koloniste het op 14 Junie 1846 die Republiek van Kalifornië in Sonoma uitgeroep. Die Kaliforniese vlag is vir die eerste keer gehys op die Sonoma Plaza in Sonoma. Die vlag het 'n ster en 'n beer as simbool van die nuwe republiek gehad. Daarom staan die rewolusie as Bear-Flag-Opstand bekend.

Op die stigtingstag het die rebelle die hoofkwartier van Noord-Kalifornië, wat tot dan General Mariano Guadelupe Vallejo gehou was. Die eerste en enigste President van die Republiek van Kalifornië was William Brown Ide, wie se verblyfreg net 25 dae geduur het. Op 24 Junie 1846 het die Slag van Olómpali in die huidige Marin County begin, waar 55 Meksikaanse soldate onder die bevel van genl. José Castro deur die soldate van die Republiek van Kalifornië verslaan is.

Ongesiens deur die rebelle het op 13 Mei 1846 die Meksikaans-Amerikaanse Oorlog begin. Die nuus het die Republiek egter tot en met die begin van Julie bereik, as die fregat "USS Savannah" en die twee sloepe "USS Cyane" en "USS Levant" van die Verenigde State se vloot Monterey verower het. Ná die Slag van Monterey het John Charles Fremont sy eie idee van 'n eie republiek verwerp en die Bear Flag is deur die vlag van die Verenigde State vervang.




</doc>
<doc id="68808" url="https://af.wikipedia.org/wiki?curid=68808" title="Tierkardinaal">
Tierkardinaal

Die Tierkardinaal ("Cheilodipterus macrodon") is 'n vis wat voorkom in die Indo-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Tiger cardinal".

Die volwasse vis het 7-10 donker strepe oor die sye en die rante van die stertvin is ook donker. Daar is ook twee dorsale vinne teenwoordig. Die vis het groot tande. Die onvolwasse vissies het 2-6 strepe en 'n donker kol op die stertvin se basis. Soos die onvolwassenes groei word die kol groter totdat dit 'n band om die stertbasis vorm. Die vis word tot 25 25 lank.

Die vis leef in koraalriwwe in water wat 3 – 30 m diep is. Die naam "macrodon" beteken "groot tande".





</doc>
<doc id="68809" url="https://af.wikipedia.org/wiki?curid=68809" title="Vurige rooivlerkie">
Vurige rooivlerkie

Die vurige rooivlerkie ("Pseudobarbus phlegethon") is 'n varswatervis wat endemies is aan die Olifantsrivier in die Wes-Kaap. In Engels staan die vis bekend as die "Fiery redfin".

Daar is een paar baarde om die mond. Broeiende mannetjies het swak ontwikkelde tuberkels maar helderrooi vlekke op die vinne. Die vis is silwer-goud met verspreide swart kolle en vlekke op die lyf. Op die vinne se strale is swart strepe. Die spesie is die kleinste rooivlerkie en word slegs 71 mm lank.

Die vis lewe in poele en helder water wat oor rotse vloei. Hulle vreet detritus en klein bodeminsekte en broei in die somer.

Die vis word bedreig weens habitatvernietiging en uitheemse visse soos baars dra daartoe by.





</doc>
<doc id="68815" url="https://af.wikipedia.org/wiki?curid=68815" title="Maloti-rooivlerkie">
Maloti-rooivlerkie

Die Maloti-rooivlerkie ("Pseudobarbus quathlambae") is 'n varswatervis wat endemies is aan Lesotho. Dit kom voor in die bolope van die Oranjerivier. In Engels staan dit bekend as die "Maloti minnow".

Die vis het baie klein skubbetjies en die lyf is slank. Daar is 'n paar baarde om die mond. Die mannetjies het verskeie klein tuberkels op die kop. Die vis is olyf of grys-bruin tot donker blou aan die bokant en silwer-wit aan die onderkant. Daar is 'n donker, horisontale streep oor die lyf en donker kolle of golwende lyne op die rug. By die volwasse visse is die basis van die vinne skarlaken. Die vis word tot 130 mm lank.

Die vis leef in poele en helder strome. Hulle vreet waterinsekte en broei in die somer. Die eiers word gelê in rotsskeure en tussen klippe en rotse. Die onvolwasse visse leef in skole saam in groter poele; die volwasse visse leef enkel of in klein groepies saam.

Die spesie is krities bedreigd en slegs ses kolonies van die vis bestaan nog. Hulle voortbestaan word belemmer deur die bou van damme, paaie en toeslikking van hul habitat. Ingevoerde forel bedreig ook die spesie. Die vis geniet beskerming in die Sehlabathebe Nasionale Park in Lesotho.





</doc>
<doc id="68816" url="https://af.wikipedia.org/wiki?curid=68816" title="Republiek van Texas">
Republiek van Texas

Die Republiek van Texas (Engels: "Republic of Texas") was 'n onafhanklike Noord-Amerikaanse republiek wat op 2 Maart 1836 gestig is en tot op 19 Desember 1845 bestaan het. Die republiek het toe die Staat Texas, die agt-en-twintigste deelstaat van die Verenigde State geword.

Die Republiek, wat ná die Texaanse Onafhanklikheidsoorlog van Meksiko onafhanklik geword het, het die gebied van die huidige Amerikaanse deelstaat Texas en dele van Nieu-Meksiko, Oklahoma, Kansas, Colorado en Wyoming, volgens die Verdrag van Velasko met Meksiko, geëis.

Die oostelike grens met die Verenigde State was volgens die Adams-Onís-Verdrag van 1819 tussen die Verenigde State en Spanje gedefinieer. Die suidelike en westelike grens was tydens die hele bestaanstydperk van die Republiek omstrede, waarin Texas die Rio Grande en Meksiko die Nueces River as gemeenskaplike grens beskou het. Hierdie konflik het ná die anneksasie van Texas deur die Verenigde State tot die Meksikaans-Amerikaanse Oorlog gelei.




</doc>
<doc id="68818" url="https://af.wikipedia.org/wiki?curid=68818" title="Opsaridium">
Opsaridium

Opsaridium is 'n genus van visse wat aan die familie Cyprinidae behoort. Die genus word gekenmerk deur vertikale strepe op die sye. Die genus het nege spesies waarvan drie in Suider-Afrika voorkom.

Spesies wat hoort tot die genus en voorkom in Suider-Afrika:




</doc>
<doc id="68819" url="https://af.wikipedia.org/wiki?curid=68819" title="Pseudobarbus">
Pseudobarbus

Pseudobarbus (Rooivlerkies) is 'n genus van visse wat aan die familie Cyprinidae behoort. Hierdie genus kom slegs voor in die Kaapse Plooiings- en die Drakensberge. Alle volwasse visse het rooi kolle op die basis van die vinne. Die mannetjies se kleur is helderder en het langer vinne. Alle spesies het ten minste een paar 'baarde' onder die mond. Die voortbestaan van al die spesies word bedreig.

Spesies wat hoort tot die genus en voorkom in Suider-Afrika:




</doc>
<doc id="68823" url="https://af.wikipedia.org/wiki?curid=68823" title="Republiek van die Rio Grande">
Republiek van die Rio Grande

Die Republiek van die Rio Grande (Spaans: "República del Río Grande") was 'n onafhanklike Noord-Amerikaanse republiek wat op 17 Januarie 1840 gestig is en tot op 6 November 1840 bestaan het. Die republiek het op die gebied van die huidige Meksikaanse deelstate Coahuila, Nuevo León, Tamaulipas en 'n deel van die huidige Amerikaanse deelstaat Texas bestaan. Die republiek was vernoem ná die Rio Grande, wat daardeur gevloei het.

Ná 'n dekade van twis het Meksiko in 1821 sy onafhanklikheid van Spanje gekry en ná 'n mislukte poging om 'n monargie te word, het Meksiko die grondwet van 1824 aangeneem. Hierdie grondwet het die "Estados Unidos Mexicanos", die Verenigde Meksikaanse State, as 'n federale republiek, ná die voorbeeld van die Verenigde State geskep.

In 1833 is genl. Antonio López de Santa Anna vir sy eerste termyn as president verkies, en was teen die tyd van sy verkiesing, ter ondersteuning van die federale republiek. Egter nadat 'n paar lede van die regering Santa Anna se politieke bondgenote gekwaad het, het Santa Anna besluit om 'n gesentraliseerde regering te begin. Santa Anna het die grondwet opgeskort, die Kongres ontbind en het homself tot die sentrum van mag in Meksiko gemaak. Dit het gelei tot die uitbarsting van 'n ​​aantal opstande en afskeidingsbewegings deur die hele land, waarvan die Texaanse Rewolusie dié mees suksesvolle was. Minder suksesvolle afskeidingsbewegings was gepoog deur die Republiek van Zacatecas en die Republiek van Yucatán.

Op 17 Januarie 1840 was 'n vergadering gehou by die Oreveña Ranch naby Laredo. 'n groep van hoogwaardigheidsbekleders van die state Coahuila, Nuevo León en Tamaulipas bepleit 'n rebellie op soek na afskeiding van Meksiko en die stigting van 'n eie federale republiek met Laredo as hoofstad. Egter hierdie state se kongresse en regerings het nooit enige aksie om die opstand te ondersteun onderneem en het versoek om die hulp van die sentrale regering in Meksikostad om die plaaslike staatleërs te help.

Ná afloop van die vergadering het die rebelle tydelik verhuis na Guerrero weens veiligheidsredes en ná die slag van Morales in Maart 1840 is die regering verhuis ná Victoria binne die Republiek van Texas, waar dit gebly het totdat die rebellie in duie gestort is later in dié jaar.

In November het verteenwoordigers van genl. Canales en Arista vergader om die oorlog te bespreek. Tydens die vergadering het die Meksikaanse regering genl. Canales die posisie van 'n brigadier-generaal in die Meksikaanse weermag aangebied in uitruil vir sy afstand van die oorsaak van die rebellie. Genl. Canales het op 6 November die aanbod aanvaar en die Republiek van die Rio Grande het misluk.


</doc>
<doc id="68824" url="https://af.wikipedia.org/wiki?curid=68824" title="Republiek van Yucatán">
Republiek van Yucatán

Die Republiek van Yucatán (Spaans: "República de Yucatán") was 'n onafhanklike Noord-Amerikaanse republiek wat op 16 Maart 1841 gestig is en tot op 14 Julie 1848 bestaan het. Die republiek was vernoem ná die Yucatan-skiereiland, waarop dit geleë het.

Die eerste Republiek van Yucatán, wat op 29 Mei 1823 gestig is, het op 23 Desember 1823, minder as sewe maande later, vrywillig by die Meksikaanse Federasie as Gefedereerde Republiek van Yucatán aangesluit het. Die tweede Republiek van Yucatán het in 1841 met die verklaring van onafhanklikheid van die Meksikaanse Federasie begin. Dit het onafhanklik gebly vir sewe jaar, waarna dit weer by die Meksikaanse Federasie aangesluit het. Die republiek het op die gebied van die huidige Meksikaanse deelstate Yucatán, Campeche en Quintana Roo bestaan. Die Republiek van Yucatán verwys gewoonlik na die Tweede Republiek (1841-1848).

Die Republiek van Yucatán was regeer met die Grondwet van 1841, een van die mees gevorderde van sy tyd. Dit het individuele regte, godsdiensvryheid en wat was dan 'n nuwe wetlike vorm genaamd "amparo" ("beskerming"). Die Kasteoorlog van 1847 dwing die Republiek van Yucatán om militêre ondersteuning van Meksiko te versoek. Dit is gegee op voorwaarde dat die Republiek van Yucatán weer by die Meksikaanse Federasie aansluit.




</doc>
<doc id="68827" url="https://af.wikipedia.org/wiki?curid=68827" title="Zazaki">
Zazaki

Die taal Zazaki is 'n Indo-Irannese taal wat veral in Turkye gepraat word. Dit is verwant aan Persies en Beloetsji.



</doc>
<doc id="68831" url="https://af.wikipedia.org/wiki?curid=68831" title="Kasteoorlog">
Kasteoorlog

Die Kasteoorlog (Spaans: "Guerra de Castas") was 'n tydelik suksesvolle, maar uiteindelik mislukte onafhanklikheidsoorlog van die Mayas op die Yucatan-skiereiland tussen 1847 en 1901, aanvanklik teen die Republiek van Yucatán en later teen die Meksikaanse staat.
Die oorlog het begin met 'n opstand van die inheemse Maya-bevolking van Yucatan teen die bevolking van Europese afkoms, Yucatecos genoem, wat in politieke en ekonomiese beheer van die streek was. Die lang oorlog het uitgebreek tussen die Yucateco-magte in die noord-weste van Yucatan en die onafhanklike Maya-bevolking in die suid-ooste. Die oorlog is amptelik deur die verowering van die laaste Mayastad Chan Santa Cruz deur Meksikaanse troepe beëindig, alhoewel skermutselings met dorpe en klein nedersettings wat geweier het om Meksikaanse beheer te erken vir meer as 'n dekade voortgesit is.




</doc>
<doc id="68832" url="https://af.wikipedia.org/wiki?curid=68832" title="Koekoorlog">
Koekoorlog

Die Koekoorlog (Frans: "Guerre des Pâtisseries", Spaans: "Primera Intervención francesa en México") was 'n oorlog, wat met die Franse intervensie in Meksiko op 16 April 1838 begin het en met die onttrekking van die Franse troepe op 9 Maart 1839 geëindig het.

Die tyd tussen die stigting van die Meksikaanse Republiek in 1824 en die Meksikaans-Amerikaanse Oorlog (1846-1848) was onrustig. Daar was baie plunderings en die geplunderdes kon skaars hoop op 'n kompensasie deur die Meksikaanse Republiek. Daarom het buitelandse inwoners van Meksiko dikwels gedraai na die regerings van hul tuislande en het 'n kompensasie vir ervare onreg geëis.

Dus was daar 'n Franse bakker in Tacubaya, 'n voorstad van Meksikostad, Monsieur Remontel. Sy bakkery is in 1828 deur plunderende Meksikaanse beamptes verwoes en hy het die Franse koning Louis-Philippe (1773-1850) om hulp gevra. Frankryk het daarop 600 000 peso's as kompensasie vir die vernietigde bakkery geëis en die diplomaat Baron Beffaudis het Meksiko 'n ultimatum gestel. Nadat die Meksikaanse President Anastasio Bustamante (1780-1853) nie betaal het nie, het Louis Philippe 'n vloot onder admiraal Charles Baudin (1792-1854) na Meksiko gestuur, om alle Mexikaanse hawens in die Golf van Meksiko te blokkeer, die vesting van San Juan de Ulúa te bombardeer (27 November 1838) en die hawe van Veracruz te beset. Meksiko het op 30 November 1838 oorlog teen Frankryk verklaar en in Desember 1838 het die Franse die hele Meksikaanse vloot in Veracruz vasgekeer. Die blokkade het agt maande geduur.

Dit verteenwoordig die eerste Trans-Atlantiese versending van stoombote, omdat die stoombote Phaeton en Metéore deel uitgemaak het van Baudin se vloot.

Op 9 Maart 1839 het die Franse troepe onttrek nadat onder Britse diplomatieke bemiddeling die Meksikaanse President Bustamante die 600 000 peso's aan Frankryk betaal het.




</doc>
<doc id="68833" url="https://af.wikipedia.org/wiki?curid=68833" title="William C. Faure">
William C. Faure

William C. Faure (15 Julie 1949 - 18 Oktober 1994) was 'n Suid-Afrikaanse regisseur en draaiboekskrywer. Hy is bekend vir die rolprent Plekkie in die son en die TV mini-reeks, Shaka Zulu wat in 1986 gebeeldsend is. Hy is op 45 jarige ouderdom in Johannesburg oorlede.

As regisseur:
As skrywer:


</doc>
<doc id="68838" url="https://af.wikipedia.org/wiki?curid=68838" title="Gevolge van aardverwarming op oseane">
Gevolge van aardverwarming op oseane

Die gevolge van aardverwarming op oseane behels watter uitwerking aardverwarming op die aarde se oseane kan inhou. Dit het 'n invloed op seevlakke, kuslyne, oseaanversuring, seestrome, seewater, seeoppervlaktemperatuur, getye, die seebedding, weer en klimaatsverandering, waarvan die veranderinge samelewings kan versteur.

In die afgelope eeu het seevlakke wêreldwyd weens aardverwarming gestyg, hoewel daar streekgebonde variasies voorkom. Hoewel aardverwarming die volume seewater regoor die wêreldseë beïnvloed het, is dit belangrik om op die seevlakveranderinge in sekere kusgebiede te let, veral oor 'n kort tydperk (van vyftig tot honderd jaar). Om wêreldwye seevlakstygings te skat, kombineer wetenskaplikes seevlakneigings by getystasies van regoor die wêreld. 

Daar is 'n etlike aantal faktore wat seevlakstyging beïnvloed; eerstens is daar warmteuitsetting van seewater; tweedens is daar smeltende gletsers en ysvelde; derdens moet mensgemaakte veranderinge aan grondwaterberging ook ingesluit word.

Wat warmteuitsetting betref, het die toename van die aarde se kweekhuisgasse in die lug 'n verhittende uitwerking oor die hele planeet, maar veral op oseane wat baie van hierdie hitte absorbeer. Ten spyte van water se hoë warmtekapasiteit, laat hierdie hitte wat deur kweekhuisgasse die oseane inbestraal word watermolekules uitsit. Dit het 'n groter watervolume in die oseane tot gevolg. 

Deur smeltende gletsers en ysvelde het aardverwarming ook 'n groot impak. Verhoogde wêreldtemperature smelt groot massas see-ys, veral naby Groenland en uit hierdie nuwe waterbronne loop water die oseane in wat die hoeveelheid seewater vermeerder. Seevlakstyging hou vele probleme in. Volgens die Verenigde State se Omgewingsbeskermingsagentskap (OBA) sal so 'n styging vleilande en laaglande aan die kus oorstroom, vloedrisiko’s verhoog en die soutvlakke van riviermondings, waterdraers en vleilande laat toeneem. 

Die plekke wat die kwaaiste sal deurloop onder seevlakstygings is daarom kusgebiede. Volgens die 2007-skatting deur die Internasionale Paneel van Klimaatsverandering sal die gemiddelde seevlak tussen 18 tot 59 cm in die volgende eeu styg. 

Seevlakstyging langs kusgebiede bring probleme vir verskeie dierehabitatte en inwoners mee. Die stygende seevlakke het 'n destruktiewe impak op strande – plekke wat mense vir ontspanning besoek en 'n gesogte ligging vir strandhuise is. Die idealistiese beeld om aan die kus te bly weens 'n meer gematigde klimaat en prag natuurskoon word bedreig deur kuserosie en seevlakstyging. Omrede hierdie bedreiging al meer na vore tree, het eiendomsbesitters en plaaslike owerhede maatreëls getref om vir die ergste voor te berei. So het Maine, VSA, 'n beleid deurgevoer dat geboue aan die kus moet verskuif word om strande en vleilande die kans te gee om na die binneland en hoër grondgebied te skuif. Sand word ook by strande gestort om kuserosie teen te werk en baie grondeienaars het hul strukture in laagliggende gebiede hoër gemaak. 

Nog 'n belangrike kushabitat wat deur seevlakstyging bedreig word, is vleilande. Dit kom langs die randgebied van riviermondings en ander kusgebied voor wat beskut is teen die oop see en sluit moerasse, getyvlaktes en bayous in. Vleilande is verskriklik kwesbaar vir stygende seevlakke, omrede dit enkele meter bo seevlak lê. Hierdie bedreiging moet in 'n ernstige lig gesien word, omrede hierdie ekosisteme hoogs produktief is, ryk aan dier- en plantelewe is en as vloedbeheer en suiweraars van rivierlope dien. 
Vleilande is vinnig aan die agteruitgaan deur die vestiging en uitbreiding van behuising, nywerhede en landbou. Deur stygende seevlakke erodeer die buitegrense van die vleilande, met nuwe vleilande meer landwaarts tot gevolge. Volgens die OBA is die aantal nuutgevormde vleilande egter veel kleiner as die oorspronklike vleiland wat nou vernietig is – veral in ontwikkelde areas wat beskerm word deur afskortings, dyke en ander strukture wat voorkom dat nuwe vleilande landwaarts ontstaan. 'n Land soos die VSA kan tussen 30 tot 61 persent van sy huidige vleilande verloor sou die seevlak binne die volgende eeu met 50 cm styg. 

Seevlakstyging sal nie alleen eiendom vernietig en die ekonomie benadeel nie, maar ook die varswaterbronne laat kwyn. Die styging van seevlakke verhoog die soutvlakke van sowel die oppervlak- as grondwater deur die deursyfering van soutwater. Riviermondings, strandmere en waterdraers loop daarom ’n hoë risiko om deur die stygende seevlakke te versout. Nie alle waterdiere en –plante in riviermondings en strandmere kan in sulke hoë soutgehalte bly voortbestaan nie. Waterdraers dien dikwels as hoofwaterbron vir omliggende gebiede, soos Florida se Biscayne-waterdraer, wat gevoed word deur die Everglades en dan water aan die Florida Keys voorsien. Met die seevlak wat styg sal die laagliggende gebiede van die Everglades oorstroom word, met verbrakking van varswater wat volg. 'n Aansienlike seevlakstyging en kwynende varswaterbronne maak sulke plekke taamlik onbewoonbaar.

Omrede seevlakstyging 'n dreigende gevaar inhou vir sowel kusgemeenskap as wêreldbevolking, is baie wetenskaplike studie gedoen om die oorsake en gevolge van stygende seevlakke na te vors. Die VS Geografiese Opname het so 'n studie gelei met betrekking op seevlakstyging en het ses fisiese veranderlikes ingespan om die veranderinge in seevlak te analiseer.
Die ses veranderlikes was: geomorfologie; kushelling (gemeet volgende persentasie); relatiewe seevlakstygingskoers (millimeter per jaar); kuserosie en versnelkoers (meter per jaar); getyomvangmiddelwaarde (meter) en golfhoogtemiddelwaarde (meter). 


</doc>
<doc id="68840" url="https://af.wikipedia.org/wiki?curid=68840" title="Orrel">
Orrel

'n Orrel is 'n klawerbord-musiekinstrument wat uit meer as een afdeling bestaan. Elke afdeling word op sy eie klawerbord of manuaal met die hande gespeel, en die pedale met die voete. Die orrel is 'n relatiewe ou musiekinstrument wat terugdateer van die tyd van Ctesibius van Alexandrië.


Die orrel is een van die grootste en oudste musiekinstrumente in Wes-Europa. Die naam is afgelei van die Griekse woord "organon" (Latyn: organum, oorspronklik "werktuig", later "musiekinstrument"). 'n Orrel bestaan uit vyf onderdele: die windvoorsiening, die windverspreiding (of windlaaie), die speelaksie (of traktuur), die pype en die orrelkas.

Aanvanklik het die windvoorsiening geskied deur middel van 'n eenvoudige blaasbalk, die sogenaamde voubalk, waarop in die 16e eeu verbeter is met die spaanbalk (of trekblaasbalk). waarmee die lug sowel opgesuig as saamgepers kon word. Om te verseker dat die winddruk so gelykmatig moontlik sou bly, is daar gebruik gemaak van verskeie spaanbalke wat die wind om die beurt deur die wind kanale gestoot het. 

'n Aansienlike verbetering is teweeggebring deur die ontwikkeling van die magasynblaasbalk (19e eeu), waarin wind versamel en onder 'n konstante druk gehou is alvorens dit die windkanaal binnegegaan het. In omstreeks 1900 is die magasynblaasbalk gekoppel aan ŉ elektriese ventilator, wat 'n bykans konstante windtoevoer verseker het. Deesdae word die magasynblaasbalk dikwels vervang deur 'n aantal reguleerbalke wat verbind is aan die windlaaie en die wind onder die vereiste druk hou.

Die funksie van die windlaaie is om die wind eweredig tussen al die pype te verdeel. Aanvanklik het al die pype op dieselfde windlaai gestaan en gelyktydig (en bloc) geklink wanneer ŉ klawer afgedruk is. Dit is dan ook blokwerk genoem. In omstreeks 1350 het die dubbellaai sy verskyning gemaak, waardeur dit moontlik geword het om die pype met die laagste toonhoogte a1 te skei van die blokwerk en deur middel van 'n afsonderlike klawerbord (manuaal) te laat klink. 

'n Baie belangrike uitvinding was die meganiese sleep- en springlaaie (begin van die 15e eeu). Die sleeplaaistelsel berus op die verdeling van die windlaai in ŉ aantal vakke (kansèlle) wat geleë is onder pype met dieselfde toonhoogte (toonkanselle). Dwarsoor hierdie kansèlle loop latte (slepe) wat onder die pype van dieselfde register geleë is. Die aantal gate wat in die sleep geboor word, stem ooreen met die aantal pype van elke register. Die slepe word verskuif deur middel van trekknoppe wat vanaf die speeltafel beheer word. Op hierdie manier kan 'n mens die pype van 'n afsonderlike register laat klink. Die springlaaistelsel word deesdae selde gebruik. 

By hierdie stelsel word die funksie van die slepe oorgeneem deur registerlyste wat dwars oor die toonkansèlle lê. Wanneer 'n register in werking gestel of getrek word, word die registerlys afwaarts gedruk. Met behulp van drade wat loodreg deur die boonste blad van die windlaai loop, word die ventiel onder elke pyp oopgemaak en die pyp klink. In 1842 is die aanslag aanmerklik ligter gemaak deur die uitvinding van die kegellaai deur Eberhard Walcker. Die kansèlle word onder die pype van elke afsonderlike register aangebring (registerkansellaai) en onder elke pyp is ŉ kegelvormige ventiel, wat na bo gestoot word wanneer die speler ŉ klawer afdruk. 

In omstreeks 1830 het Charles Spackmann Barker (1804-1879) die Barkerhefboom ontwerp, wat verbind word met ŉ windbalkie wat bokant die klawers aangebring is. Wanneer die klawer afgedruk word, word die balkie met wind gevul, en die opwaartse beweging van die hefboom wat hierdeur veroorsaak word, stel die speelaksie in werking. Hierdie knopkonstruksie was die voorloper van die pneumatiese kegellaai (ca. 1880), wat die meganiese traktuur of speelaksie deur 'n buissisteem vervang het. 

Wanneer ŉ klawer afgedruk word, stroom die wind deur 'n loodbuisie na 'n windbalkie onder die ventiel van elke pyp. Die balkie word met lug gevul en druk die ventiel omhoog, sodat die wind in die pyp instroom. Na 1900 het die elektro-pneumatiese aksie en die elektriese aksie algemeen in gebruik gekom. In eersgenoemde stelsel word die windbalkies in werking gestel deur elektromagnete, terwyl die ventiel in die geval van die elektriese aksie onmiddellik met behulp van 'n elektriese stroom oopgemaak word. 

Die sogenaamde eenheidsorrel, waarvan die pype direk op die windlaai geplaas is, gebruik ook hierdie aksie. In hierdie geval is 'n bepaalde register nie slegs tot een manuaal beperk nie; verskillende registers of dele van registers (pypreekse met verskillende klankkleure en -sterktes) kan van 2 of meer manuale (insluitende die pedale) af bespeel word. 

Die elektro-pneumatiese en die elektriese aksies het egter na 1920 geleidelik plek gemaak vir die meganiese sleeplaaistelsel, waardeur 'n direkter kontak tussen speler en pyp moontlik gemaak is (die oomblik wanneer die weerstand van die klawer oorkom word, stem presies ooreen met die oomblik waarop die pyp klink). Ander voordele van hierdie stelsel is die oombliklike aanspreek van die pype en 'n voller orrelklank.

Onder die term speelaksie of traktuur word verstaan die verbindingstelsel tussen klawers en ventiele, tussen registertrekkers en slepe, en tussen die manuaal- en pedaalkoppelaars (die meganisme wat die klawers van die manuale onderling of aan die pedale koppel). By die meganiese speelaksie is die klawers deur middel van trekdrade en draaipunte verbind aan wiegasse, lang ronde stokke wat in 'n wiegasbord bymekaar kom. 

Dit oorbrug die soms aansienlike afstand tussen klawers en ventiele. Teenswoordig word die meganiese speelaksie algemeen gebruik. Vir groot orrels is die registeraksie dikwels elektries vanweë die aanwesigheid van vrye en Setzerkombinasies (speelhulpe wat die voorbereiding van registerkombinasies moontlik maak). 

Orrelpype word verdeel in labiale pype (lippype) en linguale pype (tongpype) en word van sowel hout as metaal gemaak. Die pyplengte word gemeet in voet (1 Engelse voet = 0,304 8 m). 'n Pyp waarvan die toonhoogte ooreenstem met die laagste toon van die klavier (gewoonlik C van die onderste oktaaf), is 8 voet (8') lank. Hiervan kan afgelei word dat 'n 16'-pyp 'n oktaaf laer klink, 'n 4'-pyp ŉ oktaaf hoër, ensovoorts. Verder word daar onderskei tussen oop pype, gedektepype en halfgedekte pype. Wanneer 'n pyp gedek is (met ander woorde aan die bokant afgesluit is), is sy lengte die helfte van die van 'n oop pyp met dieselfde toonhoogte. 

'n Halfgedekte pyp (met 'n nou opening aan die bokant) is effens langer as die helfte van ŉ oop pyp. Die klankkleur (timbre) van labiale pype hang af van die mensuur (dit wil sê die verhouding van die lengte tot die deursnee van die pyp), die winddruk, die lengte en breedte van die kernspleet en van die opsnit of mondwydte (dit is die afstand tussen die lippe van die pyp), die vorm van die pypliggaam en die pypmateriaal. By 'n pyp met 'n wye mensuur klink die grondtoon sterker as die botone. 

By 'n normale mensuur is die verhouding ewewigtiger en by 'n nou mensuur oorheers die botone. Wyd gemensureerde registers is onder meer die holfluit en die naghoring; die prestante het 'n normale mensuur, terwyl die viola da gamba en die kwintadeen nou mensure het. Die klankkleur van tongpype word veral bepaal deur die lengte, die wydte en die vorm van die skalbeker. In die geval van lang, wye skalbekers oorheers die grondtoon en by kort, nou bekers die botone. 

Tongwerke met volle bekerlengte is byvoorbeeld die trompet en basuin, met halwe bekerlengte die kromhoring en fagot, met kort bekers die regaal, en met dubbele bekerlengte die oorblasende trompet of sogenaamde trompette harmonique. Ten opsigte van hulle funksie word orrelregisters verdeel in grond- en vulstemme. Die grondregisters verskaf die melodiese lyn, terwyl die vulstemme die botone versterk en gewoonlik nie selfstandig gebruik word nie. 

Daar word verder onderskei tussen enkelvoudige en saamgestelde vulstemme, en in laasgenoemde geval klink verskeie pype vir elke klawer wat gedruk word. Die aantal pype word aangedui deur die woord sterk (meestal afgekort met "st"), byvoorbeeld simbel 3 st en mikstuur 6 st.

Die orrelkas vervul 'n drievoudige funksie: In die eerste plek omsluit dit die orrelpype en in die tweede plek beskerm dit die pype teen skadelike toestande soos vog, koue, hitte of ongediertes (byvoorbeeld rotte). In die derde plek dien dit as 'n klankbord. Die voordeel van 'n geslote kas met 'n oop voorkant (die orrelfront) is dat die klank van die orrelpype gemeng word en nie as die van 'n aantal afsonderlike pype gehoor word nie.

Instrumente waarvan die werking min of meer ooreenstem met die van die orrel, is die harmonium (traporrel), die akkordeon (trekklavier) en die mondfluitjie. Die sogenaamde elektroniese orrel ('n meer juiste benaming is elektronikum) is ŉ nabootsing van die orrel deur middel van klanke wat elektronies voortgebring en versterk word. Die homogene klank van die harmonium is toe te skryf aan die uitsluitlike gebruik van tongpype (met deurslaande tonge). Deurdat die lugtoevoerdeur middel van voetpedale direk deur die speler beheer word, is kenmerkende ekspressiewe spel op die instrument moontlik.

Die orrel het ontstaan uit die sogenaamde pansfluit (panfluit). Die eerste orrel wat gebou is, was die waterorrel of hidroulis, wat reeds gedurende die 3e eeu v.C. deur Ktesibos van Alexandrië gebou is. Die tugtoevoer van hierdie instrument is beheer deur 'n waterreservoir wat onder druk geplaas is. 

Die instrument is deur die Romeine in hulle teaters en sirkusse gebruik. Gedurende die 4e eeu n.C. het die waterorrel geleidelik begin plek maak vir die pneumatiese orrel, wat van blaasbalke voorsien was en tot na die val van die Wes-Romeinse ryk in Bisantium bly voortbestaan het. Van daar is dit in die Weste bekend gestel toe afgesante van keiser Constantinos Kopronymos in 757 so 'n orrel aan Pepyn die Korte geskenk het. Die instrument is terselfdertyd vir die eerste maal in die kerk gebruik en die klawerbord is vanweë die verhoging van die winddruk deur 'n veel moeiliker hanteerbare lattestelsel (linguae) vervang. 

Alle pype het dieselfde deursnee gehad en was of op dieselfde toonhoogte (unisoon), of 'n oktaaf uit mekaar gestem. Eers gedurende die 13e eeu is daar melding gemaak van pype wat in kwarte en kwinte gestem is, en in dieselfde eeu is die linguae-stelsel deur klawers vervang. Aan die begin van die 14e eeu het daar naas die kerkorrel ook ŉ draagbare portatief en 'n positief ontwikkel wat op die grond gestaan het. Die regaal, 'n klein orrel wat bestaan uit tongpype met kort skalbekers, het in die 15e eeu ontstaan. Kerkorrels is van 'n voetklawerbord (pedaal) voorsien, maar die pedale het aanvanklik geen eie windlaai gehad nie en het as die sogenaamde aangehange pedaal bekend gestaan. 

Aan die begin van die 15e eeu is die kerkorrel uitgebrei deur die toevoeging van 'n rugwerk tot die blokwerk (of hoofwerk). Die omvang van die rugwerk het ooreengekom met die van die positief en is daarom ook die rugpositief genoem. Die verdeling in registers is vergemaklik deur die uitvinding van die sleep- en springlaaie en na 1500 is die aantal registers en manuale (klawerborde) uitgebrei. Naas die blokwerk (wat sedertdien die hoofwerk genoem word) was daar die borswerk (direk bokant die speeltafel), en daar is ook vir die eerste keer van tongwerke gebruik gemaak. Gedurende die 16e eeu was die middelpunt van die Europese orrelboubedryf in Nederland, waar die orrel ook belangrike vernuwings ondergaan het. In omstreeks 1520 het die bowerk ontstaan waarin nuwe registers soos die dulsiaan, die kwintadena, ensovoorts, gebruik is. 

Uit die Suid-Nederlandse orrel het die Franse orrel ontwikkel, wat gekenmerk is deur 'n volledige reeks vulstemme en 'n voorliefde vir tongwerke. Die Duitse orrel, waarin alle registerfamilies so volledig moontlik op elke manuaal verteenwoordig word, is 'n direkte afstammeling van die Noord-Nederlandse orrel. Onder die grootste 17e-eeuse orrelbouers tel die Noord-Duitser Arp Schnitger en in Suid-Duitsland het Gottfried Silbermann groot bekendheid verwerf. 

Die Italiaanse orrel het heeltemal onafhanklik ontwikkel en het 'n kenmerkend milde, sangerige klank gehad wat meegebring is deur wye mensure en die afwesigheid van tertse, miksture en tongwerke. Die pedaal was meestal aangehang. Gedurende die 16e eeu het daar in Spanje twee tipes orrels voorgekom, naamlik die Kastiliaanse orrel, wat 'n sterk ooreenkoms met die 16e-eeuse Nederlandse orrel vertoon, en die Katalaanse tipe, wat verwant is aan die Italiaanse orrel. 

Na 1600 het daar uit die twee tipes die klassieke Spaanse orrel ontwikkel. Sy vernaamste kenmerke is die halvering van registers in bas en diskantgedeeltes, die horisontale tongwerke (die sogenaamde en chamade) en die pedaal wat dikwels aangehang is, Die ontwikkeling van die Engelse orrelboukuns is erg in die wiele gery deur die afwysende houding van die Anglikaanse kerk en die diktatuur van Cromwell, wat bykans alle orrels laat vernietig het. Eers na die Restourasie in 1660 het daar ŉ bloeiperiode begin. Die omvang van Engelse orrels het egter beskeie gebly. Eers na 1720 het die eerste pedale verskyn en was in die reël aangehang; eers in die 19e eeu het dit selfstandig geword. Onder die invloed van die wisselende algemene musieksmaak het die Engelse orrel teen 1750 van gedaante begin verander. 

Die heterogene klankkarakter is vervang deur 'n homogene klankkarakter, waarmee daar gestreef is na die nabootsing van die klank van 'n simfonie-orkes. Klankdinamiese skakerings is moontlik gemaak deur 'n swelkas, waarvan die beweegbare vertikale hortjies die sterkte van die klank bepaal het. George Joseph Vogler (bekend as abbé Vogler, 1749-1814) het 'n groot invloed op hierdie ontwikkeling gehad. Hy was (onder invloed van die Franse Barok-orrel) 'n voorstander van ŉ groot aantal manuale. elk met 'n eie klankkarakter en met meer tong werke as die tipiese Duitse orrel. 

ŉ Vermindering in die aantal vulstemme en tongwerke, die uitbreiding van die aantal 8- en 4- voetregisters, 'n verhoging van die winddruk en die gebruik van wyer mensure het egter bygedra tot ŉ afname in die kragtigheid van die orrelklank. Ander minder geslaagde invloede was die uitvinding van die pneumatiese kegellaai en die elektriese speelaksie. Gunstige uitsonderings op hierdie tendense was die orrels van Eberhard Friedrich Walcker (1794- 1872) en, in Frankryk, die van Aristide Cavaillé-Coll (1811-1899), wat voortgebou het op die ou tradisies van die Franse en Spaanse orrelboukuns. 

Na 1900 het die orrelboukuns ŉ laagtepunt bereik met die verskyning van fabrieksvervaardigde orrels waarvan die kwantiteit omgekeerd eweredig was aan die kwaliteit. Aan die begin van die 20e eeu het die leiers van die orrelhervorming in Eisas – Albert Schweitzer en E. Rupp - stand punt ingeneem teen die onverfynde, lomp mensure en hoe winddruk. Hulle was ten gunste van die hetrogene klank van die Barokorrel. Aanvanklik is ou instrumente sorgvuldig gerestoureer en in 1921 het die meganiese sleeplaai opnuut sy verskyning gemaak. 

Op die oomblik is die toonaangewende Europese orrelbouers Marcussen (Denemarke), Van Vulpen en Flentrop (Nederland), Metzler (Switzerland), König en Gonzalez (Frankryk), Von Beckerath (Duitsland) en Hradetsky (Oostenryk). Orrelmusiek het gedurende die Renaissance van verwerkings van vokale stukke tot selfstandige komposisies ontwikkel. Die bloeityd van orrelmusiek was gedurende die Barokperiode, met komponiste soos Sweelinck, Frescobaldi, F. Couperin, Buxtehude en J.S. Bach. Na 'n eeu van geringe belangstelling in die orrel het daar in die middel van die 19e eeu 'n herlewing ontstaan. Dit was hoofsaaklik te danke aan Mendelssohn en veral Liszt. Die belangrikste romantiese orrelkomponiste was Franck en Reger, terwyl belangrike 20e-eeuse orrelkomponiste Hindemith en Messiaen is.

Orrels vir gebruik in Suid-Afrikaanse kerke en konsertsale is aanvanklik in hulle geheel uit veral Duitsland, Engeland en die VSA ingevoer. Sekere onderdele is later plaaslik vervaardig, maar die pype is steeds ingevoer. Die firma Suid-Afrikaanse Orrelbouers (gestig 1948) vervaardig egter sedert 1963 ook sy eie pype. Onder invloed van die Engelse orrelhoukuns is die meeste Suid-Afrikaanse orrels tot onlangs gekenmerk deur 'n romantiese klankkarakter. Daar is in oorwegende mate gebruik gemaak van pneumatiese en elektriese speel- aksies, die kegellaaistelsel en die eenheidsorrel. 

Op aandrang van ŉ toenemende aantal orrelonderwysers, orreliste en orreladviseurs toon die Suid-Afrikaanse orrelboukuns nou tekens van 'n terugkeer na die meganiese speelaksie en sleeplaaistetsel van die klassieke Europese orrelboukuns. In enkele gevalle word orrels van bekende oorsese firmas ingevoer, ondanks die hoë koste. 

Onlangse voorbeelde van sulke orrels is die van die Konservatorium vir Musiek aan die Universiteit van Stellenbosch (Marcussen), die Baxterteater in Kaapstad (Von Beckenrath) en die Ned. Geref. gemeente Welgelegen in Stellenbosch (Paul Ott). Voorbeelde van groot orrels wat deur plaaslike bouers vervaardig is, is die van die SAUK (E. Fehrle), die Ned. Geref. gemeente Universiteitsoord, Pretoria (SAOB), die Ned. Geref. gemeente Universitas, Bloemfontein (Cooper, Gill & Tomkins). Ander bekende bouers is Fehrle en Roeleveld (voorheen E. Fehrle) van Randburg, Suidelike Orrelbouers (Kaapstad) en E. de Waardt (Bloemfontein).




</doc>
<doc id="68841" url="https://af.wikipedia.org/wiki?curid=68841" title="Outjo">
Outjo

Outjo (Herero: "klein koppe") is 'n dorp met 6 000 inwoners in die Kunene-distrik van Namibië. Dit is die setel van die Outjo-kiesafdeling in die distrik. Die dorp is bekend as 'n belangrike poort na die Etosha Nasionale Park.

Outjo is in 1897 deur die Duitsers onder bevel van kol. Theodor von Leutwein as 'n militêre basis gestig. Die doel hieragter was om die noordelike gebied van Duitswes-Afrika verder te verken. Die plaaslike historiese museum (Franke Haus Museum) dokumenteer die veldtog van majoor Victor Franke deur Ovamboland.

Die "Impalila-monument" gedenk die strafekspedisie van majoor Victor Franke in Oktober 1914 teen die Portugese fort van Impalila in Angola. Dit volg nadat 'n Duitse afvaardiging wat gestuur is om 'n verdrag van nie-aggressie te onderhandel vermoor is.

Die dorp lê naby die Gamkarab-grot, wat bekend is vir sy stalaktiete, stalagmiete en sy pietersiet (stormsteen). Die grotte is op privaat grond en dus nie oop vir die publiek nie.




</doc>
<doc id="68843" url="https://af.wikipedia.org/wiki?curid=68843" title="Ficksburgtornado">
Ficksburgtornado

Die Ficksburgtornado het op 2 Oktober 2011 voorgekom in die westelike dele van die informele nedersetting, Meqheleng, by die gelyknamige dorp. Die storm het omstreeks 14:00 losgebars.

In hierdie ramp het een negejarige seun, Jama Mokhekhe, weens trauma aan die ingewande en veelvoudige wonde veroorsaak deur vlieënde brokstukke omgekom, terwyl tientalle beseer (waarvan 2 ernstig) en honderde dakloos gelaat is. Een-honderd-twee-en-twintig HOP-huise is vernietig. Die ambulansdiens het 42 beseerdes na die Phutuloha-hospitaal vervoer en vir snyplekke, kneuswonde en bloeding behandel.

Daar heers verskille of hierdie tornado as 'n fratsverskynsel geïdentifiseer kan word of nie. Hoewel tornado's in Suid-Afrika wel in die lente en somer voorkom, vind dit eintlik eers werklik vanaf November plaas. 



</doc>
<doc id="68847" url="https://af.wikipedia.org/wiki?curid=68847" title="Duduzatornado">
Duduzatornado

Die Duduzatornado het op Sondagaand, 2 Oktober 2011, omstreeks 21:30 in die gelyknamige informele nedersetting losgebars, op dieselfde dag as die Ficksburgtornado. 

'n Agtjarige seun is dood en 166 mense beseer toe die tornado by Duduza buitekant Nigel, 55 km suidoos van Johannesburg, losgebars het. 166 mense is vervoer en behandel by hospitale soos Pholosong in Tsakane en die Verre Oos-Rand-hospitaal in Springs. Die werwelstorm het groot skade aangerig in Masechaba Uitbreiding 2, en het meer as 150 wonings vernietig. Kragtoevoer was afgesny en die R550-roete was gesluit weens ontwortelde bome. 


</doc>
<doc id="68851" url="https://af.wikipedia.org/wiki?curid=68851" title="Neutraal Moresnet">
Neutraal Moresnet

Neutraal Moresnet (Duits: "Neutral-Moresnet", Frans: "Moresnet Neutre", Nederlands: "Neutraal-Moresnet") was ‘n klein Belgiese-Pruisiese kondominium wat van 1816 tot 1920 bestaan het. Voor Belgiese onafhanklikheid in 1830, was die gebied 'n Nederlandse-Pruisiese kondominium. Tydens die Eerste Wêreldoorlog is die gebied deur Pruise geannekseer alhoewel die Geallieerdes die anneksasie nie erken het nie.

Die gebied maak nou deel uit van die Belgiese stad Kelmis. Tans stel Esperanto-sprekers belang in Moresnet weens inisiatiewe in die vroeër 20ste eeu om ‘n Esperanto-talige land, "Amekijo", in die gebied te stig.


</doc>
<doc id="68854" url="https://af.wikipedia.org/wiki?curid=68854" title="Björn Borg">
Björn Borg

Björn Borg (Sweeds: [bjœːɳ bɔrj] ; gebore 6 Junie 1956) is 'n afgetrede professionele tennisspeler van Swede. Hy was bekend vir sy ongewone en opwindende speelstyl en het verskeie rekords gebreek. Hy word as een van die beste tennisspelers van alle tye beskou.

Borg het Wimbledon van 1976 tot 1980 vyf keer in 'n ry gewen, meer as enige speler vantevore, totdat Roger Federer hom geëwenaar het. Borg het ook ses Franse Ope-toernooie ingepalm, wat later deur Rafael Nadal oortref is. Oor sy loopbaan wen hy 11 grandslamtitels in 'n totaal van 62 toernooie.

Sedert sy aftrede het hy 'n klerereeks bedryf. Hy het twee seuns, Robin (gebore in 1985) en Leo (gebore in 2003).

Borg is op 6 Junie 1956 in Stockholm gebore en word in Södertälje groot. Sy pa was 'n handelaar. Tennis was destyds taamlik onbekend in Stockholm en die omliggende gebiede. Borg beoefen dan ook "standaard" sportsoorte, soos yshokkie en sokker, totdat sy pa 'n tennisraket 'n tafeltennistoernooi wen. Die jong Borg leer om met hierdie raket te speel en bemeester die spel op negejarige ouderdom.

Op laerskool is Borg deur Lennart Bergelin, 'n voormalige lid van die Sweedse Davisbeker-tennisspan raakgesien. Borg kon in yshokkie met beide sy linker- en regterhand speel. Hy het ook goeie voetwerk in sokker getoon. Borg was goed in sport, stewig gebou, met 'n belowende toekoms voor hom.

Op 14 wen Borg die Wimbledon-juniortitel en bereik die nommer een posisie op die ranglys vir juniors. In 1974 wen Borg sy eerste Grand Prix-toernooi tydens die Italiaanse Ope. In dieselfde jaar wen hy ook Roland Garros, sy eerste grandslamtitel, waarna daar nog vele sou volg.

Borg se bynaam was 'Mr. Cool', omdat hy nooit emosies op die baan gewys het nie. Daar is skertsend gevra of die man darem van vlees en bloed was, en nie dalk van ys nie. As gevolg hiervan kry hy ook ander byname, soos 'The Ice Man', 'Iceberg' en 'IceBorg'.

In 1982 beëindigde Borg sy indrukwekkende tennisloopbaan op 26-jarige ouderdom. Hy was nie meer gemotiveerd om te wen nie en tennis was nie meer vir hom lekker nie.

In 1987 is hy in Internasionale Tennis se Heldesaal ("Hall of Fame") vereer.

Die tabel toon Borg se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="68855" url="https://af.wikipedia.org/wiki?curid=68855" title="Snip en Rissiepit">
Snip en Rissiepit

Snip en Rissiepit is 'n Afrikaanse rolprent wat in 1973 vrygestel is. Die regisseur was Elmo de Witt. Die hoofrolle word deur Rod Alexander as die snip en Rika Sennett as die rissiepit vertolk.

'n Sagte CD van die rolprent is op 16 September 2012 saam met die Rapport versprei.

Die rolprent is 'n romantiese drama. Dit het 'n 13 PGV ouderdomsperk en is nie vir jong kinders geskik, tensy hulle met hulle ouers vergesel is nie.


Wat gebeur as twee studente wat mekaar nie kan verdra nie, verlief raak? Dis die storie wanneer Kraai, 'n verwende rykmansdogter, en Jurie Anker, 'n maplotter, ná ´n universiteitsvakansie op die stasie ontmoet en hul lewens teësinnig verweef raak.



</doc>
<doc id="68856" url="https://af.wikipedia.org/wiki?curid=68856" title="Rod Alexander">
Rod Alexander

Rod Alexander is 'n Suid-Afrikaanse akteur. Hy het in die 70’s bekendheid verwerf as die snip in die rolprent "Snip en Rissiepit".

Na skool voltooi Alexander sy diensplig by die Valskermbataljon in Bloemfontein, waarna hy 'n ruk werk om geld te spaar om oorsee te studeer. Hy vertrek na Londen en studeer aan die "Agric Kollege en RADA". Sy eerste teateroptredes was in Londen in "Hair" en die "Rocky Horror Show". Nadat hy na Suid-Afrika terugkeer, speel hy in verskeie Afrikaanse rolprente, waaronder: "Snip en Rissiepit", "Aanslag op Kariba", "Dans van die flamink", "Hank Henry en Vriend", "Daan en Doors oppie Diggins" en "Kaptein Caprivi".

Hy het ook in verskeie produksies soos "The Villagers", "The Settlers", "Taakmag", "Vyfster" en "The Diggers" verskyn. Hy het 'n draai op die -stel gemaak as inspekteur Farrell wat Lynette se dood ondersoek het.


</doc>
<doc id="68857" url="https://af.wikipedia.org/wiki?curid=68857" title="Upington Parogie (ELKSA)">
Upington Parogie (ELKSA)

Upington was eens ’n beskeie sendingstasie, Olyvenhoutsdrift genoem. In 1871 is die sendingstasie in Korannaland deur Pastor Christiaan H W Schröder gestig. Na die besoek van sir Thomas Upington, die destydse Prokureur-Generaal van die Kaapkolonie, in 1879, is die polisiestasie gestig en na hom vernoem. Die dorp het sy naam in 1886 na Upington verander.

Op die begin van die twintigste eeu was enkele Lutherse christene in Upington. Dit was ongetwyfeld hul begeerte om iemand te kry om die 100 tot 200 gedoopte lidmate en vriende met woord en sakrament te bedien en om onder toesig hul ervaringe van die goedheid en genade van God te belewe en om hul God voluit te dien.
Daar was ’n groot behoefte aan die geestelike groei van die gemeente; families en vriende het die dorre Kalahari streek verruil vir Upington waar hulle onder Blanke toesig besproeiingswerk gedoen en aangeleer het. Korannas en Kleurlinge het gemeng en later onder mekaar getrou. Die mense het toe die Lutherse Kerk gekies omdat hulle van die Berlynse Sending was wie deur ’n sendeling uit Duits Suidwes Afrika bedien was.

Die huidige Lutherse Kerk op Upington is deel van die Kalahari Kring van die Kaap-Oranje-Bisdom van ELKSA.

Die Berlynse sending stuur toe vir Pastor Fr. Zoppke (1926–1935). Dit is ook moeilik om die stigtingsdatum van die gemeente vas te stel. Sommige van die ou en afgeleefde lidmate, glo dat dit in die jare 1920 tot 1922 kon wees.
Pastor E. Müller was van Duitsland wat sendingwerk in die bekende Berlynse Genootskap gedoen het. Hy het van tyd tot tyd op Upington uitgehelp.
Ontberinge en terugslae wat die sendelinge, soos die Apostel Paulus, moes verduur terwille van die uitdra en behoud van God se Woord, was ook hul lot.

Die volgende predikante, wat die gemeente bedien het, was die Pastors J Bouwers (1931–1933), DH Swanepoel (1936–1952), G. Zittlau (1938-1940 en 1946–1954), JH Jantjies (1953) en HPL Greef (1954).

Pastor Bouwers en Evangelis J. Sinosie was verantwoordelik was vir die oprigting van ’n rietgeboutjie in die Ou Lokasie – die huidige laaisone van die Spoorweë. Later is ’n rietkerkie en pastorie in die hedendaagse Progress opgerig vir die groeiende gemeente en om die geestelike leiers te huisves. Ev. Sinosie het vanaf 1923 tot met sy afsterwe 1932 in die gemeente gewerk. Na sy heengaan het die kerk vir Evangelis SW Peterson in 1933 na Upington gestuur. Daardie jare was moeilik, gekenmerk deur die depressie en met gepaardgaande droogte wat te Upington geheers het.

In die jaar 1934 beweeg families vanaf die huidige laaisone stadig na die hedendaagse Progress. Onder toesig en leiding van Ev. Peterson word daar gepoog en besluite geneem tot die oprigting van permanente geboue. Ouderlinge Seekoei, Sedumi, Flippies, Smith, Mokgosi, Viljoen en Visagie was verantwoordelik vir die bou van die Kerk en die pastorie.

Na Pastor Zoppke het die Kerk vir Pastor DH Swanepoel in 1936 na die Keimoes parogie, waar Upington deel van was, gestuur, en moes hy die gemeentes van Upington met woord en sakrament bedien.

Met die afsterwe van Ev. SW Peterson in 1941 het die kerk in 1942 vir Evangelis Gabriel J Dames vanaf Douglas na Upington verplaas. Ev. Dames is op 14 Augustus 1959 oorlede.

Pastor Swanepoel met sy Kerkraad en gemeente het in die tyd gedink aan die oprigting van ’n saal by die kerk vir sosiale geleenthede soos konserte, vergaderings, ens. Brs. Jacobs en Seekoei het die bouwerk in 1945 begin. Ev. Dames bedien die gestigte gemeentes met Gods Woord, terwyl Pastor Swanepoel die gemeente met Woord en Sakrament bedien. Die Kerksaal word in 1946 voltooi en ingewy. Die huidige Kleuterskool word in die gebou gehuisves.

In die tyd na die Tweede Wêreldoorlog het die gemeente sterk gegroei, en Ev. Dames het swak en sieklik begin word. Pastor Swanepoel word verplaas na Rietfontein. Pastors Jantjies (1953) en Greef (1954) het as konsulente vir Upington bedien.

Pastor Charles Edward Broekstein word in 1955 na Upington verplaas. Sy bediening hier was, net soos die van die Pastors tevore, baie veeleisend. Hy moes, net soos sy voorgangers, die woonbuurte se sandstraatjies trotseer op sy fiets. Plekke soos Keidebees, Louisvaleweg en Louisvaledorp moes hulle op fietse bearbei en bedien met Woord en Sakrament. Pastor Broekstein was ook die eerste Deken van die Kalahari-kring. Gemeentewerksters onder Pastor Broekstein se toesig was: Juffroue De Braa in die vroeë jare 60, Orren, JG Beukes, Solomons, Snyders (nou Me. Stoffel). Die Proponente Willemse, Henry Davids en De Bruyn het in die jare 70 onder sy leiding en toesig gewerk.

Pastor Broekstein, Kerkraad en gemeente bou ’n kerk in Keidebees. Daarna het die parogie in onderhandelinge met Mnr. Danie Kuys op Louisvaledorp gegaan en hieruit bekom die Kerk ’n stuk grond waarop ’n kerk gebou was. ’n Saal was ook later daar gebou. Die gemeente op Upington het só vinnig gegroei dat die noodsaaklikheid om die kerk te vergroot ontstaan het. Gevolglik is die vleuel in die jare 60 aangebou. Keidebees word teen die einde van die jare 60 tot blanke gebied verklaar, en toe moes die gemeente hulle in Upington en Louisvale woonbuurte gaan vestig.

’n Nuwe uitbreiding het ontstaan as gevolg van oorbevolking. Die buitestasie, Morning Glory, het ontstaan. Pastor Broekstein en sy Kerkraad het besluit om aansoek te doen om grond vir die oprigting van ’n Kerksaal. Sodoende kon die ouer garde kerkdienste bywoon sonder dat hulle so ver hoef te loop. Met alles in plek vir die bou van die Kerksaal was dit vir Pastor Broekstein nie beskore om die voltooiing van die Kerksaal te ervaar nie, want hy is in Maart 1975 na Douglas verplaas.

Pastor Cornelius Edward Howley het in Januarie 1975 na Upington gekom. Pastor Howley het met ywer en geesdrif ingeklim om die Kerksaal te voltooi. Pastor Howley het gesorg dat die St. Cornelius Kerksaal kon voltooi word. Pastor Howley sterf op 9 Desember 1978. Die inwyding van die Kerksaal word op 14 Oktober 1979 deur wyle Biskop DS Hart waargeneem. Pastor Adri Matthys se ordening vind plaas op dieselfde dag. Pastor Gert de Vries van Keimoes word 1978–1979 ingeroep om Upington gemeente te bedien wat toe herderloos was met die afsterwe van Pastor Howley.

In 1980 word Pastor Gert Eksteen vanaf Port Elizabeth hierheen verplaas. Hy bedien toe plaaslik waar die gemeente toe baie sterk was, asook buitestasies soos Piet-se-kraal en So-by-so.

Pastor J Bok word op 19 Desember 1983 te Morning Glory georden. Proponent W van Staden word op proef na Upington gestuur. Pastor W van Staden word op 5 November 1985 te Morning Glory georden. Die latere Pastor van Keimoes, Pastor RT Damon, is op 27 Augustus 1989 te Morning Glory deur Biskop AJ Fortuin georden en op 25 Februarie 1990 word hy te Keimoes as leraar bevestig. Die vorige Pastor van Keimoes, Gert de Vries, is na Ritchie verplaas. Die ordening van Proponent Gerhardus de Wee as Pastor vind plaas op 14 Februarie 1993 te Morning Glory deur Biskop AJ Fortuin. In 1995 kom Jacobus Greef as Proponent Upington toe, en word op 10 Desember deur die Biskop georden.

Pastor Lars G Neumann sluit hom op 11 Maart 1996 by Deken Gert Eksteen aan en word op 19 Januarie 1997 as Pastor ingeseën. Hy bedien die gemeente op Upington tot Juniemand 2005 en gaan toe terug na Duitsland. Deken Gert Eksteen word deur die Senode van die Botswana Bisdom as Biskop van ELKSA Botswana Bisdom gekies. Sy inhuldiging vind op 24 Februarie 2002 te Gaborone, Botswana plaas. Die inseëning van Pastor William R Bowles (Namakwaland Sending) as waarnemende Deken van die Kalahari-kring en dié van Pastor LG Neumann as Parogie leraar vind plaas te Morning Glory op 7 April 2002 en word waargeneem deur Biskop AJ Fortuin.

Pastor Gerhardus de Wee kom in Augustus 2002 na Upington as SAPD-kapelaan asook later as konsulent vir Keimoes.



</doc>
<doc id="68860" url="https://af.wikipedia.org/wiki?curid=68860" title="Kiepie en Kandas">
Kiepie en Kandas

Kiepie en Kandas is 'n Afrikaanse rolprent wat in 1980 uitgereik is. Die regisseur was Jan Scholtz. Ryno Hattingh vertolk die rol van Kandas en Debbie Labuschagne die van Kiepie.

Die rolprent is 'n romantiese komedie. Dit het geen ouderdomsperk nie en is goeie gesinsvermaak.


Kandas (Ryno Hattingh) is 'n derdejaar-student met Latyn en Engels as hoofvakke. Kiepie (Debbie Labuschagne) is ook student en gimnas van formaat. Kiepie en Kandas is sedert hul kinderjare verlief op mekaar maar verloor kontak totdat Kandas haar per ongeluk met sy verslonste studentekombi omry.

Die herontmoeting sorg vir baie kapperjolle, maar op die ou end ook vir baie hartseer, want Kiepie is verloof aan die stylvolle maar uitgeslape advokaat, Louis Swart. Toe sy besef dat Kandas weer sy plek in haar hart verower het is haar toekoms grys. 



</doc>
<doc id="68861" url="https://af.wikipedia.org/wiki?curid=68861" title="Ryno Hattingh">
Ryno Hattingh

Ryno Hattingh is 'n Suid-Afrikaanse akteur.



</doc>
<doc id="68862" url="https://af.wikipedia.org/wiki?curid=68862" title="Willie van Rensburg">
Willie van Rensburg

Willie van Rensburg was 'n Suid-Afrikaanse skrywer, regisseur en akteur.

As akteur:

As skrywer:


</doc>
<doc id="68864" url="https://af.wikipedia.org/wiki?curid=68864" title="Sowa, Botswana">
Sowa, Botswana

Sowa is 'n stad in Botswana se Sentraal distrik, maar word ook as 'n administratiewe distrik op sy eie gereken. Die "Sowa Township" is in 1991 deur 'n bevel van die parlement, Statutêre Instrument No. 26 van 1991, tot stand gebring. Volgens die 2001-sensus het die stad 2879 inwoners.

"Sowa" beteken sout in die taal van die San. Die stad is naby die Sua-pan (ook bekend as die Sowa Pan) geleë, 'n soutpan waar natriumkarbonaat ontgin word.


</doc>
<doc id="68868" url="https://af.wikipedia.org/wiki?curid=68868" title="Vlag van Malta">
Vlag van Malta

Die Vlag van Malta (Maltees: "Bandiera ta' Malta") is 'n basiese tweekleur, met wit aan die vlagpaalkant en rooi aan die wapperkant. 'n Voorstelling van die Sint Georgekruis, met 'n rooi buitelyn, toegeken aan Malta deur George VI in 1942 is geset in die skildhoek van die wit strook.



</doc>
<doc id="68869" url="https://af.wikipedia.org/wiki?curid=68869" title="Wapen van Malta">
Wapen van Malta

Die Wapen van Malta is die nasionale embleem van die land Malta.

Die huidige wapen word deur die "Emblem and Public Seal of Malta Act of 1988" as volg beskryf:
'n Skild wat die heraldiese verteenwoordiging van die Vlag van Malta vertoon. Bo die skild is 'n muurkroon in goud met 'n uitvalpoort en vyf torinkies wat die fortifikasies van Malta voorstel asook 'n stadstaat aandui. Rondom die skild is 'n krans met twee takke: regs 'n olyftak en links 'n palmtak, simbole van vrede en tradisioneel geassosieer met Malta. Die takke is aan die onderkant vasgebind met 'n wit lint, rooi van agter, waarop die woorde "Repubblika ta' Malta" ("Republik van Malta" in Maltees) in hoofletters in swart, geskryf staan.

Die nasionale wapen verskyn ook op die vlag van die President van Malta, asook op die 10c, 20c en 50c Maltese euro munte.

Die Wapen van Malta verskyn ook op die stertkant van die Maltese euro herdenkingsmunt, gemunt in 2008 en 2009 in beide goud en silwer versamelaaritems


</doc>
<doc id="68890" url="https://af.wikipedia.org/wiki?curid=68890" title="Da Nang">
Da Nang

Da Nang (Viëtnamees: "Đà Nẵng") is 'n stad in die suide van Viëtnam met 'n bevolking van ongeveer 887 070 mense (2009). Dit is 740 km van Ho Chi Minh-stad (voorheen Saigon) geleë. Dit is 'n toerisme-bestemming, met 'n paar mooi strande. Administratief is dit een van die provinsies van Viëtnam.

Die stad is langs die Suid-Chinese See en het baie strande en oorde. Dit is die belangrike seehawe in sentrale Viëtnam.
Die Da Nang Internasionale Lughawe is 'n groot lughawe naby Da Nang, en is die belangrikste lughawe vir binnelandse en buitelandse vlugte in Viëtnam, met vlugte na baie groot stede in Viëtnam en Seoul, Kuala Lumpur, Singapoer, Sjanghai, Guangzhou. 


</doc>
<doc id="68891" url="https://af.wikipedia.org/wiki?curid=68891" title="Depressie (geografie)">
Depressie (geografie)

'n Depressie of laagte is versonke land wat, indien dit met water gevul sou word, 'n meer vorm. Bekende depressies is die Danakil depressie (155 m onder seevlak) in Oos-Afrika wat die laagste punt van Afrika is, die Dooie See (414 m onder seevlak en die laagste plek op aarde), Death Valley (86 m onder seevlak) in Amerika en die Qattara depressie (133 m onder seevlak) in die noorde van Egipte.


</doc>
<doc id="68895" url="https://af.wikipedia.org/wiki?curid=68895" title="Assalmeer">
Assalmeer

Die Assalmeer (Arabies: بحيرة عسل‎ "Buḥayrah ʿAsal") is in Djiboeti, Oos-Afrika en is die laagste punt in Afrika. Die meer is 155 m onder seevlak en is 'n bron van sout. Die meer se water is baie sout.



</doc>
<doc id="68898" url="https://af.wikipedia.org/wiki?curid=68898" title="Awashrivier">
Awashrivier

Die Awashrivier (Amharies: አዋሽ ወንዝ, "awaš wänz") is 'n rivier in noord-oostelike Ethiopië. Dit ontspring by die Shalameer en vloei deur die Abiyata, Langano en Ziwaymere en noordoos deur die Groot Skeurvallei en mond uit in die sout Abbemeer. Die laer vallei van die Awashrivier is in 1980 deur Unesco as wêrelderfenisgebied gelys.



</doc>
<doc id="68903" url="https://af.wikipedia.org/wiki?curid=68903" title="Die sersant en die Tigermoth">
Die sersant en die Tigermoth

Die Sersant en die Tiger Moth is 'n Afrikaanse rolprent wat in 1974 uitgereik is. Die regisseur was Koos Roets. Die akteur, Tobie Cronje het sy debuut in die rolprent gemaak.

Die rolprent is 'n komedie. Dit het geen ouderdomsperk nie en is bedoel vir gesinsvermaak.


'n Verliefde jong man (George Ballot) en sy meisie (Katinka Heyns) herbou 'n ou Tiger Moth met raap-en-skraap-onderdele. Haar pa hou niks hiervan nie; hy het min ooghare vir hierdie kêrel wat beweer hy is ’n vlieënier, maar nie eens 'n behoorlike vlieglisensie het nie. Toe sy dogter ook nog haar geliefde wit perd verkoop om geld vir die heropbou in die hande te kry, is hy briesend. Maar die tweetjies kry die vliegtuigie aan die gang en in die lug. Haar pa kry 'n hartaanval en die vinnigste manier om hom by die hospitaal te kry, is deur die lug, per Tiger Moth. Hulle red sy lewe, en skielik is die kêrel nie meer persona non grata nie.




</doc>
<doc id="68905" url="https://af.wikipedia.org/wiki?curid=68905" title="George Ballot">
George Ballot

George Ballot is 'n Suid-Afrikaanse verhoog-, TV- en rolprentakteur. Hy is veral bekend vir sy rol as Skollie in die TV-drama "Vyfster" en die rolprent "".

Ballot het aan die Universiteit van Pretoria studeer en in 1968 by Truk aangesluit. Teaterproduksies van dié geselskap waarin hy verskyn het, sluit in "Professor Poffel en Professor Moffel" (1968), "Sirkusavontuur" (1969), "Kinkels in die Kabel" (1970), "Mattewis en Meraai" (1970), "Siener in die Suburbs" (1971), "Die Seemeeu" (1972), "Toiings" (1973), "Die Rebellie van Lafras Verwey" (1975), "'n Seder val in Waterkloof" (1975), "Joseph and the Amazing Technicolor Dreamcoat" (1975) en "Brothers" (1984). 

Vir Kruik het hy verskyn in "Vrede" (1983), "Kermis op Koekenmoer" (1983), "En Dit Was Môre" (1985) en "Die Park" (1990).

Hy het later ook radio-, TV-, rolprent- en verhoogwerk gedoen en landwyd bekendheid verwerf vir sy rol as die beminlike maar komplekse misdadiger Skollie in die gewilde TV-reeks "Vyfster" en sy opvolgfliek. Hy was ook op TV te sien in "TJ7" (1978).

Sy rolle in vroeë Afrikaanse flieks sluit in "Bitter Lied van die Somer" (1970), "Die Sersant en die Tiger Moth" (1974), "Geluksdal" (1974), "Tant Ralie se Losieshuis" (1974), "Vergeet My Nie" (1975), "Blink Stefaans" (1981), "Die groen faktor" (1984), "Skollie" (1984) en "" (1985).

In die 1990's het hy in Kaapstad afgetree, waar hy ’n kunsgalery bedryf het en nog by vermaak betrokke was.



</doc>
<doc id="68906" url="https://af.wikipedia.org/wiki?curid=68906" title="De Havilland Tiger Moth">
De Havilland Tiger Moth

Die De Havilland Tiger Moth is 'n tweevlerkvliegtuig wat in die 1930's deur Geoffrey de Havilland ontwerp is. Tydens die Tweede Wêreldoorlog word meer as 4 000 eksemplare gebou en deur die Britse Koninklike Lugmag ("Royal Air Force") gebruik vir die opleiding van vlieëniers. Die Britse Lugmag skort die gebruik van die vliegtuie in 1952 op, maar omdat die vliegtuig relatief goedkoop is om te bedryf, bly dit gewild in die burgerlugvaart.


</doc>
<doc id="68908" url="https://af.wikipedia.org/wiki?curid=68908" title="Ferdinand Marcos">
Ferdinand Marcos

Ferdinand Emmanuel Edralin Marcos (11 September 1917 - 28 September 1989) was 'n Filippynse politikus en onafhanklikheidsaktivis. Hy was van 1965 tot 1969 en van 1969 tot 1986 president van die Filippyne. Hy was tussendeur ook eerste minister en minister van verdediging.



</doc>
<doc id="68914" url="https://af.wikipedia.org/wiki?curid=68914" title="Ramon Magsaysay">
Ramon Magsaysay

Ramon Magsaysay (31 Augustus 1907 - 17 Maart 1957) was 'n Filippynse politikus en onafhanklikheidsaktivis. 7th president van die Filippyne 30 Desember 1953 tot 17 Maart 1957, Sekretaris van Nasionale Verdediging 1 September 1950 – 28 Februarie 1953, 1 Januarie 1954 – 14 Mei 1954. 




</doc>
<doc id="68915" url="https://af.wikipedia.org/wiki?curid=68915" title="Cesar Virata">
Cesar Virata

Cesar Virata (geb. 12 Desember 1930) was 'n Filippynse politikus. Hy was van 1970-1986 minister van finansies en van 1981 tot 1986 eerste minister.


</doc>
<doc id="68916" url="https://af.wikipedia.org/wiki?curid=68916" title="Demetri Catrakilis">
Demetri Catrakilis

Demetri Catrakilis (gebore in Johannesburg op 6 Julie 1989) is 'n rugbyspeler wat tot 2015 vir die Stormers en die Kings in Superrugby en vir die Westelike Provinsie in die Curriebeker gespeel het.

Na 'n uiters suksesvolle Varsitybeker-vertoning, is Demetri ingesluit in die Westelike Provinsie se Vodacombekerspan, wat in 2011 se kwarteind verloor teen die Natalse Haaie.

Hy kry speelgeleentheid in die eerste week van die 2011 Curriebeker Premierafdeling-seisoen teen die Griekwas en draf op as 'n plaasvervanger in die laaste minuut. A.g.v. die losskakeldilemma by die Westelike Provinsie, word Demetri gekies om in die wedstryd teen die Luiperds in Potchefstroom af te skop, waartydens hy 22 punte aanteken in die WP se 47–9 oorwinning. Hy verbeter op sy goeie debuut deur in die oorblywende bepalings van die Curriebeker te speel as hy nie beseer is nie. Hiermee verseker hy sy plek as die nommer-een losskakel in die Westelike Provinsiespan.

Gedurende die Curriebeker-seisoen van 2011 het hy 150 punte met die skopskoen aangeteken, teen 'n sukseskoers van 84%. Hy word as ABSA Curriebeker Speler-van-die-Maand vir Augustus aangewys, nadat hy 'n leeue-aandeel gehad het in die Westelike Provinsie se opmars na die halfeindstryd. Sy uitstekende vertonings maak hom ook die WP Klubrugbyspeler van die jaar.

Aangesien hy toe nog nie vir die Stormers in Superrugby kon uitdraf nie, sit hy sy loopbaan voort tydens die Vodacombekerreeks in 2012, met 'n aantal fenomenale vertonings vir die uiteindelike kampioene, die Westelike Provinsie. Hy eindig tweede op die ranglys vir top-puntemakers met 127 punte vir die 2012 seisoen. In November 2012 word hy aangewys as die Vodacombeker se Speler-van-die-jaar.

Na sy suksesvolle Vodacombekerreeks, is Demetri as eerste-keuse losskakel gekies vir Westelike Provinsie se Curriebekerspan, en bewys homself tydens die WP se suksesvolle 2012 bekeroorwinning. Demetri het in die eindstryd op 28 Oktober 'n sterfunksie teen die Sharks op Kings Park vervul. Hy het man-alleen drie strafdoele en twee skepskoppe in die laaste kwart van die wedstryd oorgeskop, wat die uitslag in sy span se guns gedraai het. WP wen die eindstryd 25-18 en hul eerste Curriebekertitel sedert 2001. Demetri teken 136 punte aan gedurende die 2012-kompetisie met 'n skopslaagsyfer van 88%.

In Augustus 2012 is aangekondig dat Demetri op 'n tweejaarkontrak by die Kings sal aansluit.

Hy word ook aangewys as -losskakel vir die 2013 Superrugbyseisoen.

Uiteindelik, op 23 Februarie 2013, kom die Kings se superrugbydeelname op dreef, en Catrakilis bewys weereens sy waarde as losskakel en stelskopper. Hy skop vier strafskoppe deur die pale in hul openingswedstryd teen die Western Force in Port Elizabeth. Gedurende die seisoen teken hy 'n volle 151 punte aan vir die Kings, voordat hy terug verskuif na die Stormers weens die Kings se weglating uit die 2014 Superrugbyseisoen.



</doc>
<doc id="68917" url="https://af.wikipedia.org/wiki?curid=68917" title="Gloria Macapagal-Arroyo">
Gloria Macapagal-Arroyo

Gloria Macapagal-Arroyo (geb. 5 April 1947) is 'n Filippynse politikus. Sy was van 1998 tot 2001 visepresident en van 2001 tot 2010 president van die land.



</doc>
<doc id="68927" url="https://af.wikipedia.org/wiki?curid=68927" title="Apolinario Mabini">
Apolinario Mabini

Apolinario Mabini (23 Julie 1864 - 13 Mei 1903) was 'n Filippynse politikus en onafhanklikheidsaktivis. eerste Eerste Minister en minister van buitelandse sake van die Filippyne (23 Januarie 1899 - 10 Desember 1899).




</doc>
<doc id="68928" url="https://af.wikipedia.org/wiki?curid=68928" title="Louis Fouché">
Louis Fouché

Louis Fouché (gebore in Pretoria op 4 Januarie 1990) is 'n rugbyspeler wat tans in die Japannese Topliga vir die Kubota Spears op losskakel (no. 10) speel.

Hy het voorheen vir die Blou Bulle in die Curriebeker en die en in Superrugby gespeel.



</doc>
<doc id="68930" url="https://af.wikipedia.org/wiki?curid=68930" title="Elton Jantjies">
Elton Jantjies

Elton Jantjies (gebore in Graaff-Reinet op 1 Augustus 1990) is 'n rugbyspeler wat vir die Goue Leeus in die Curriebeker speel en vir die in Superrugby. Hy sluit in 2013 tydelik by die aan, weens die Lions se weglating uit Superrugby daardie jaar. Hy is ook deel van Suid-Afrika se span tydens die Rugbywêreldbeker 2019.

Jantjies het sy reputasie as sleutelspeler verwerf toe hy al vyf sy doelskoppe, asook 'n verdere tien strafskoppe suksesvol oorgeskop het in die 2011 Curriebeker-halfeindronde en in die eindstryd. Hy is aangewys as "Speler van die wedstryd" na die oorwinning van 42-16 oor die Haaie.

Elton Jantjies was ingesluit in the Springbokgroep vir die 2010 toer na Brittanje en Ierland; en vir die inkomende toer teen Engeland in 2012.

Jantjies het egter eers opgedraf vir die Springbokke op Loftus in die 75ste minuut van die toetswedstryd teen Australië om 18h45 (SA tyd) op 29 September 2012, toe hy Johan Goosen vervang het. Dit besorg aan hom die eer om die Springbokbaadjie te dra vir sy spel as losskakel in die laaste vyf minute van die toetswedstryd.

In Junie 2016, na Patrick Lambie beseer is, word hy egter die 'Bokke se nommer-een losskakel tydens die inkomende Ierse toer.



</doc>
<doc id="68932" url="https://af.wikipedia.org/wiki?curid=68932" title="Nico Scheepers">
Nico Scheepers

Nico Scheepers (gebore in Port Elizabeth op 27 Februarie 1990) is 'n rugbyspeler wat vir die Cheetahs in die Curriebeker speel. Hy speel gewoonlik as heelagter of vleuel.



</doc>
<doc id="68933" url="https://af.wikipedia.org/wiki?curid=68933" title="Emilio Aguinaldo">
Emilio Aguinaldo

Emilio Aguinaldo (22 Maart 1869 - 6 Februarie 1964) was 'n Filippense politikus en onafhanklikheidsaktivis. Hy was die eerste president van die Filippyne (1897-1901).




</doc>
<doc id="68934" url="https://af.wikipedia.org/wiki?curid=68934" title="José Rizal">
José Rizal

José Protacio Rizal Mercado y Alonso Realonda (19 Junie 1861 - 30 Desember 1896) was 'n Filippynse skrywer, politikus en vroeë onafhanklikheidsaktivis. Hy word ook gesien as die vader van Filippynse onafhanklikheid.




</doc>
<doc id="68935" url="https://af.wikipedia.org/wiki?curid=68935" title="Anneke Weidemann">
Anneke Weidemann

Anneke Weidemann is 'n Suid-Afrikaanse aktrise. 



</doc>
<doc id="68937" url="https://af.wikipedia.org/wiki?curid=68937" title="Andres Bonifacio">
Andres Bonifacio

Andres Bonifacio y de Castro (30 November 1863 - 10 Mei 1897) was 'n Filippynse skrywer, politikus en vroeë onafhanklikheidsaktivis. Hy was van die vroeë gewapende stryd aktiviste in die Filippyne en stigter van die militante groep "Katipunan".



</doc>
<doc id="68938" url="https://af.wikipedia.org/wiki?curid=68938" title="Kaz McFadden">
Kaz McFadden

Kaz McFadden is 'n Suid-Afrikaanse akteur. Hy is veral bekend vir sy rol as Dewald, in 7de Laan. Hy het ook in kykNET se sepies Villa Rosa en Binnelanders verskyn, asook films soos Die Wonderwerker, Knysna en Strikdas.

McFadden is op 16 Desember 1984 in Pretoria gebore. Hy matrikuleer in 2002 van die HTS John Vorster in Rietfontein. Daarna studeer hy aan die "Performing Arts Lifestyle Institute" in beide teater en film.



</doc>
<doc id="68939" url="https://af.wikipedia.org/wiki?curid=68939" title="Sandra Kotzé">
Sandra Kotzé

Sandra Kotzé is 'n Suid-Afrikaanse aktrise. Sy is in 1965 met Cobus Rossouw getroud. Hulle het drie kinders, Wilmien, 'n TV-regisseur, Cobus, 'n regisseur, en Susan, 'n rolverdelingsregisseur.



</doc>
<doc id="68941" url="https://af.wikipedia.org/wiki?curid=68941" title="Groothertog Michail Aleksandrowitsj van Rusland">
Groothertog Michail Aleksandrowitsj van Rusland

Groothertog Michail Aleksandrowitsj van Rusland (Russies: Михаил Александрович; 4 Desember 1878 – 13 Junie 1918) was die jongste seun van keiser Alexander III.

Teen die tyd van sy geboorte was sy oupa aan vaderskant (Alexander II) keiser. Michail was die vierde aanspraakmaker op die troon ná sy pa en ouer broers Nikolaas II en Georgi. Ná die sluipmoord op sy oupa in 1881 word hy die derde aanspraakmaker en in 1894, ná die dood van sy pa, die tweede een. Sy broer Georgi is in 1899 oorlede. Michail word dus die vermoedelike erfgenaam van die nuwe keiser, Nikolaas II. Die geboorte van Nikolaas se seun, Aleksei, in 1904 skuif Michail tydelik terug na tweede plek, maar Aleksei het hemofilie en daar word nie verwag hy sal lank lewe nie. Toe Nikolaas op 15 Maart 1917 namens homself en sy seun abdikeer, is Michail aangewys as sy opvolger. Michail het egter die aanvaarding van die troon uitgestel totdat dit deur ’n verkose vergadering bekragtig word. Hy is nooit as keiser gekroon nie en tydens die Russiese Rewolusie van 1917 is hy gevange geneem en op 13 Junie 1918 naby Perm vermoor.

Omdat hy nooit regeer het nie, word sy broer Nikolaas II beskou as die laaste de facto-keiser van Rusland. Michail het grootliks 'n vergete voetnoot van die geskiedenis geword. Historici verwys soms na hom as Michail II, die laaste keiser van Rusland.



</doc>
<doc id="68942" url="https://af.wikipedia.org/wiki?curid=68942" title="Groot Gat">
Groot Gat

Die Groot Gat is 'n diamantmyn in Kimberley, Suid-Afrika, tegnies was dit die "Kimberleymyn". Die Groot Gat was eers bekend as Colesbergkoppie, maar die koppie is geleidelik weggedelf en is nou die grootste gat in die wêreld wat met pik en graaf gemaak is. Die gat het 'n omvang van 1 600 meter, 'n diepte van 215 meter, 'n deursnee van 460 meter en 'n oppervlak van twaalf hektaar. In die tydperk tussen 1871 en 1914 is 2 722 kilogram of 14,5 miljoen karaat diamante gemyn en 25 miljoen ton aarde en gesteente verwyder. In 1914 was die grond van diamante uitgeput, die delwers het na ander plekke getrek en die Groot Gat was voortaan aan die elemente blootgestel. Die myn was in die besit van De Beers toe dit gesluit is.

Die Groot Gat is nou 'n gewilde toeriste-aantrekking. Daar is 'n gedeelte van die "ou dorp" afgekamp en dit word goed in stand gehou om die erfenis te bewaar. Daar is ook 'n mynmuseum wat goeie insigte kan lewer in die lewe van 'n Kimberleymyner en wat destyds aangegaan het.



</doc>
<doc id="68950" url="https://af.wikipedia.org/wiki?curid=68950" title="Binnelanders">
Binnelanders

Binnelanders (op 'n stadium Binneland en Binneland Sub Judice) is 'n Afrikaanse TV-sepie. Die drama speel af in 'n privaathospitaal, genaamd Binneland Kliniek, in Pretoria. Die storie gaan oor die wel en weë van die personeel en die gepaardgaande trauma van die hospitaal se pasiënte.

Die eerste episode is op 13 Oktober 2005 op beide M-Net en kykNET uitgesaai. Dit was aanvanklik 'n uur lank, toe 'n halfuur per dag, daarna weer een uur, en toe terug na 'n halfuur per dag. Dit word tans weeksaande vanaf 19:30 tot 20:00 op kykNET uitgesaai.

Die temalied word deur Jak de Priester gesing. Hy het die liedjie spesiaal vir die program geskryf: "Buite in die strate — bars Jakarandas uit hul nate — en alles lyk van ver af — so gesond..."


Van die akteurs wat tans hierin speel:







</doc>
<doc id="68952" url="https://af.wikipedia.org/wiki?curid=68952" title="Odwa Ndungane">
Odwa Ndungane

Odwa Ndungane (gebore 20 Februarie 1981 in Mthatha, Suid-Afrika) is 'n rugbyspeler wat vir die en die in die Superrugby-kompetisie op vleuel gespeel het. Hy maak sy toetsdebuut vir die Springbokke in 2008 tydens 'n 26-0 oorwinning teen Italië in Kaapstad. Sy tweelingbroer Akona Ndungane is ook 'n sterspeler in eie reg.



</doc>
<doc id="68953" url="https://af.wikipedia.org/wiki?curid=68953" title="Kabamba Floors">
Kabamba Floors

Kabamba Floors (gebore te Oudtshoorn op 15 November 1980) is ’n rugbyspeler wat vir die Cheetahs as ’n flank speel in die Curriebeker en die Superrugbyreeks. 


</doc>
<doc id="68954" url="https://af.wikipedia.org/wiki?curid=68954" title="Hierden">
Hierden

Hierden is ’n dorp in die munisipaliteit Harderwijk in die provinsie Gelderland in Nederland.


</doc>
<doc id="68955" url="https://af.wikipedia.org/wiki?curid=68955" title="Hien">
Hien

Hien is ’n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="68956" url="https://af.wikipedia.org/wiki?curid=68956" title="Heveadorp">
Heveadorp

Heveadorp is ’n dorp in die munisipaliteit Renkum in die provinsie Gelderland in Nederland.


</doc>
<doc id="68957" url="https://af.wikipedia.org/wiki?curid=68957" title="De Heurne, Gelderland">
De Heurne, Gelderland

De Heurne is ’n dorp in die munisipaliteit Aalten in die provinsie Gelderland in Nederland.


</doc>
<doc id="68958" url="https://af.wikipedia.org/wiki?curid=68958" title="Heurne, Berkelland en Bronckhorst">
Heurne, Berkelland en Bronckhorst

Heurne is ’n nedersetting in die munisipaliteite Berkelland en Bronckhorst in die provinsie Gelderland in Nederland.


</doc>
<doc id="68959" url="https://af.wikipedia.org/wiki?curid=68959" title="Heurne, Aalten">
Heurne, Aalten

Heurne is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="68963" url="https://af.wikipedia.org/wiki?curid=68963" title="Corrie Sanders">
Corrie Sanders

Corrie Sanders (7 Januarie 1966 - 23 September 2012) was 'n Suid-Afrikaanse professionele bokser. In 2003 word hy die WBO-swaargewigkampioen deur Wladimir Klitschko in die tweede rondte uit te slaan. Dit word as een van die grootste opskuddings in die geskiedenis van swaargewig boks beskou. Hiervoor is hy deur "Ring Magazine" vir die ""upset of the year"" bekroon. Sanders het in 2008 met 'n indrukwekkende rekord van 42 oorwinnings en slegs vier nederlae uitgetree.

Sanders is op die Saterdagaand van 22 September 2012 by 'n restourant gewond tydens ’n gewapende roof buite Brits in die Noordwes. Hy is in die arm en maag geskiet toe hy sy dogter probeer beskerm het deur sy liggaam as 'n skild te gebruik. Hy het later aan sy wonde beswyk nadat 2 hospitale hom weggewys het.



</doc>
<doc id="68964" url="https://af.wikipedia.org/wiki?curid=68964" title="Goliath Davids">
Goliath Davids

Goliath Davids (1929-2012) was 'n Suid-Afrikaanse verhoog-, televisie- en rolprent-akteur. Davids het in bekende produksies soos Fiela se Kind, "Jantjie", "Klara Viljee" en "Onder Engele" gespeel. Hy is op 83-jarige ouderdom in 'n hospitaal op Worcester oorlede nadat hy komplikasies met brongitis opgedoen het. Hy word oorleef deur ses kinders, 19 kleinkinders en nege agterkleinkinders.



</doc>
<doc id="68965" url="https://af.wikipedia.org/wiki?curid=68965" title="Vyfster">
Vyfster

Vyfster was 'n Afrikaanse TV-drama wat in 1984 deur die SAUK uitgesaai is. Die regisseur was Regardt van den Bergh terwyl Johann Potgieter die draaiboek geskryf het. Die TV-reeks speel in 'n tronk af en handel oor die wel en wee van die gevangenes en tronkbewaarders. Dit is later opgevolg met 'n rolprent, getiteld (1985). Baie mense was ontstoke oor die TV-reeks se stomp einde en die blatante advertering van die rolprent vir diegene wat wou weet hoe die storie ten einde loop.

Die kenmerkende temawysie van die program is deur die Suid-Afrikaner Lloyd Ross geskryf en opgevoer.

Van die akteurs wat hierin verskyn het is:



</doc>
<doc id="68968" url="https://af.wikipedia.org/wiki?curid=68968" title="Vyfster: die slot">
Vyfster: die slot

Vyfster: Die Slot is 'n Afrikaanse rolprent wat in 1985 vrygestel is. Die rolprent volg die suksesvolle TV-reeks Vyfster II op. Dieselfde regisseur, draaiboekskrywers en akteurs wat in die TV-reeks gebruik is, was ook by die rolprent betrokke. Baie mense was ontstoke oor die TV-reeks se stomp einde en die blatante advertering van die rolprent vir diegene wat wou weet hoe die storie ten einde loop.

Die rolprent is 'n drama. Dit het geen ouderdomsperk nie, maar ouerleiding word vir jong kinders aanbeveel.

En andere.

Waar die TV-reeks Vyfster II ophou, begin die fliek, "Vyfster, Die Slot"...

Skollie (George Ballot) is weer op vrye voet maar met net een brandende begeerte: om sy seuntjie, Johnny (Werner Roberts) weer te sien. Maar die wêreld buite die tronk is anders as wat Skollie onthou. In die tronk sit Pappa (Patrick Mynhardt) weer sy getroue trawante soos Priester (Emgee Pretorius) en Polka (Paul Eilers) aan die werk om Skollie te keer dat hy nie by sy seun uitkom nie. Hiervoor sal Pappa sorg, al moet hy Skollie ook vermoor - en sy seuntjie as lokaas gebruik.

Vir Skollie is daar net een uitweg: as hy weer sy laaitie wil sien, moet hy by die wortel van die kwaad uitkom – Pappa. Maar om by Pappa uit te kom moet Skollie weer terug in die tronk kom – ongesiens. En as hy Pappa kry, weet Skollie: dis sy lewe vir die van Pappa.



</doc>
<doc id="68969" url="https://af.wikipedia.org/wiki?curid=68969" title="Sias Odendaal">
Sias Odendaal

Sias Odendaal (1943? - 2010) was 'n Suid-Afrikaanse regisseur wat rolprente en TV-reekse gemaak het. Odendaal was verantwoordelik vir die skiet van gewilde TV-reekse soos "Patrys-hulle" en "Supersnuiters" en die rolprente en "Nukie". Hy is op 67 jarige ouderdom oorlede nadat hy selfmoord gepleeg het.

Rolprente waarvan hy die regisseur was:

TV-reekse:
Jackpot
Vyfster


</doc>
<doc id="68972" url="https://af.wikipedia.org/wiki?curid=68972" title="Penco">
Penco

Penco is 'n stad in Chili met 53 000 inwoners (2010).




</doc>
<doc id="68973" url="https://af.wikipedia.org/wiki?curid=68973" title="Hualpén">
Hualpén

Hualpén is 'n stad in Chili met 88 046 inwoners (2004).




</doc>
<doc id="68974" url="https://af.wikipedia.org/wiki?curid=68974" title="Chiguayante">
Chiguayante

Chiguayante is 'n stad in Chili met 81 302 inwoners (2002).




</doc>
<doc id="68975" url="https://af.wikipedia.org/wiki?curid=68975" title="Hualqui">
Hualqui

Hualqui is 'n stad in Chili met 20 660 inwoners (2002).




</doc>
<doc id="68976" url="https://af.wikipedia.org/wiki?curid=68976" title="Coronel (Chili)">
Coronel (Chili)

Coronel is 'n stad in Chili met 95 527 inwoners (2002).




</doc>
<doc id="68977" url="https://af.wikipedia.org/wiki?curid=68977" title="Lota">
Lota

Lota is 'n stad in Chili met 49 089 inwoners (2002).




</doc>
<doc id="68978" url="https://af.wikipedia.org/wiki?curid=68978" title="Tomé">
Tomé

Tomé is 'n stad in Chili met 54 508 inwoners (2012).




</doc>
<doc id="68979" url="https://af.wikipedia.org/wiki?curid=68979" title="Omorivier">
Omorivier

Die Omorivier is 'n rivier in die suide van Ethiopië. Dit ontspring in die hooglande suid van die hoofstad Addis Abeba, vloei suidwaarts en mond uit in die Turkanameer. Dit is verantwoordelik vir 90 persent van die meer se invloei. Die laer vallei van die Omorivier is in 1980 deur Unesco as wêrelderfenisgebied gelys.




</doc>
<doc id="68980" url="https://af.wikipedia.org/wiki?curid=68980" title="Universiteit van Jyväskylä">
Universiteit van Jyväskylä

Die Universiteit van Jyväskylä (Fins: "Jyväskylän yliopisto") is ’n universiteit in Jyväskylä, Finland. Die universiteit het sy oorsprong as die eerste onderwyskollege wat onderrig in Fins aangebied het. Die onderwyskollege is in 1863 gestig. Daar is ongeveer 15 000 ingeskrewe studente. Gemeet aan die hoeveelheid meestersgrade wat toegeken is, is dit die tweede grootste universiteit in Finland.

Die Universiteit van Jyväskylä het ’n belangrike rol gespeel in die Finse kultuurgeskiedenis. Dit is in 1863 gestig en die universiteit het sy oorsprong in die eerste Finssprekende onderwyskollege, die sogenaamde Onderwyer Kweekskool. Die kweekskool het uigeloop in die Onderwyskollege in 1937 en daarmee saam is toestemming gegee dat die kollege ook doktorsgrade mag toeken. In die 1960’s het die kollege begin onderwys en navorsing bied in die wetenskappe en in 1967 is dit hernoem tot die Universiteit van Jyväskylä.

Die universiteit bied ’n wye verskeidenheid studierigtings vir Baccalaureus of Magister grade in Engels, waarvan baie uniek tot Finland is. Natuurwetenskappe, Geesteswetenskappe, Sport- en Gesondheidwetenskappe en Onderwysopleiding is die spesialisareas van die universiteit.

Die universiteit het 15 000 studente bykomend tot die volwasse onderwysstudente, wat ongeveer 40 000 in getal uitmaak. Elke jaar word ongeveer tweeduisend nuwe studente ingeskryf en gemiddeld een sewende van aansoekers kry toelating. Die maak die Universiteit van Jyväskylä een van die gewildste universiteite in Finland. Gemeet aan die aantal Meestersgrade wat toegeken word, is die Universiteit van Jyväskylä die tweede grootste in Finland.

Die universiteit bied voorgraadse en nagraadse kursusse aan asook onderwysopleidingsprogramme en meer as 120 vakrigtings.

Die universiteit bestaan tans uit sewe fakulteite:

Elke fakulteit is aktief in navorsing en bied voor- en nagraadse grade in meer as een vak aan.

Sentra van Uitnementheid is Navorsing word deur die Akademie van Finland genomineer:


Sentrum vir Uitnemendheid in Universiteitsopvoeding 2010–2012:

Die Universiteit van Jyväskylä bied gratis 2-jaar Meestersprogramme in Engels aan.




Die fakulteite en departemente is hoofsaaklik geleë op drie kampusse: die hoofkampus in die stadsentrum — waar die oorspronklike kweekskool sy begin gehad het — asook die Mattilanniemi- en Ylistönrinne-kampusse aan weerskante van Jyväsjärvi-meer. Hierdie twee kampusse is verbind met ’n brug en is ongeveer tien minute se stap van die hoofkampus af.

Verskeie geboue in die hoofkampusgebied is ontwerp deur die bekende Finse argitek, Alvar Aalto. Aalto het die opdrag ontvang om die Onderwyskollege se kampus se ontwerp na ’n kompetisie in 1951. Aalto het met die idee gewerk dat Jyväskylä onder die inwoners bekend gestaan het as die “Athene van die Noorde”, en die uitleg van die kampus weerspieël die beginsels van die uitleg van die Akropolis. Hierdie skema het selfs ’n opelugteater in die Griekse styl ingesluit, hoewel dit in minimale vorm uitgevoer is.

Geboue in die kampusgebied wat deur Alvar Aalto ontwerp is:


In 1969–1970 is ’n argitektuurkompetisie gereël vir die ontwerp van die nuwe universiteitskampusse by Mattilanniemi en Ylistönrinne. Die kompetisie is gewen deur die argitek Arto Sipinen, wat vroeër vir Aalto gewerk het. Sipinen het ook nuwe geboue vir die hoofkampus ontwerp, waaronder ’n nuwe hoofbiblioteek (1974).

Ander instellings in die universiteit sluit die volgende in:



</doc>
<doc id="69003" url="https://af.wikipedia.org/wiki?curid=69003" title="Gerhard Odendaal">
Gerhard Odendaal

Gerhard Odendaal is 'n Suid-Afrikaanse akteur, komediant en sanger. Hy is veral bekend vir sy rol as Vaatjie Visagie in kykNET se sepie, Molly en Wors. Odendal het in 2010 saam met die sanggroep Rolmodelle opgetree.

Odendaal het drama onder leiding van Milla Louw studeer en sodoende sy lisensiaat verkry. Tydens sy opleiding het Willie Esterhuizen sy talent raakgesien en hom 'n geleentheid in sy produksies aangebied.

Rolprente:

TV-optredes:



</doc>
<doc id="69004" url="https://af.wikipedia.org/wiki?curid=69004" title="Stoute boudjies">
Stoute boudjies

Stoute Boudjies is 'n Afrikaanse rolprent wat op 10 Desember 2010 uitgereik is. Willie Esterhuizen was die regisseur, rolboekskrywer en het as 'n akteur in die rolprent opgetree. Die hoofkarakters is Angelique Pretorius, Albert de Villiers en Gerhard Odendaal.

Die rolprent is 'n komedie. Dit het 'n ouderdomsperk van 16 jaar vir swak taal, naaktheid en sekstonele. 

En andere.

Vet Vaatjie Visagie en sy gesin, Mollie, Wors en Blapsie, keer terug. Vaatjie en sy nuwe beste pel, Hardus Vogel is heeltyd in die moeilikheid, veral oor hul onbeteuelde luste. Ene Petro jaag Hardus se hormone op en met haar aan sy sy en allerhande booswigte op hul spoor, begin die poppe dans.



</doc>
<doc id="69005" url="https://af.wikipedia.org/wiki?curid=69005" title="Karibadam">
Karibadam

Die Karibadam is 'n dam in die Zambezirivier op die grens van Zambië en Zimbabwe. Die dam is gedurende 1959 voltooi nadat daar met die projek in 1955 begin is. Tydens voltooiing was die dam die grootste mensgemaakte meer ter wêreld. 

Die meer se oppervlakte beslaan 5 200 km en is 280 km lank tot by Devil's Gorge en het 'n maksimum breedte van 48 km. Die meer het 'n opgaarvermoë van 180,6 km. 

Die wal se kruin is 579 m lank, 128 m hoog en die basis is 245  m dik. Daar is ses sluise in die wal en twee hidroëlektriese skemas wat gesamentlik 1 600MW lewer.

Daar is 50 000 van die plaaslike bevolking hervestig tydens die projek omrede hulle wonings onder water was en 7 000 diere is hervestig tydens "Operasie Noag". Tiervis is 'n gewilde sportvis en is 'n belangrike kommersiële vis in die Karibadam.

Die watervaring ("Salvinia molesta") is 'n indringerplant wat 'n plaag was op die meer en het gedurende sy hoogtepunt in 1962 22% van die opervlakte van die meer bedek. Dit was veral 'n groot bedreiging vir die visbedyf. Die plaag is gedurende 1980 finaal uitgewis deur 'n kombinasie van natuurlike winde en golf beweging en die bekendstelling van 'n onkruid vretende sprinkaan. Die water hiasint ("Eichornia crassipes") het egter sedertdien ook 'n plaag geraak.

Gedurende Maart 2010 is krake in die damwal opgemerk toe meer sluise as gewoonlik oopgemaak moes word. Na verdere ondersoek is daar vasgestel dat die dompelpoel onder die damwal tot 90 meter diep weggekalwe is en dat voortgesette erosie die poelwand terugsny na die damwal. Hierdie proses erodeer dus die fondament van die damwal. Die dompelpoel is die diep poel onder die damwal waarin die water beland as die sluise oopgemaak word. Om die proses te stop moet die dompelpoel opgevul en die fondasie herstel en versterk word. Die herstelwerk sal tot ses jaar duur en sal ongeveer R 2,7 miljard kos. Indien niks gedoen word nie kan die damwal binne drie jaar meegee. Daar word verwag dat die restourasie werk gedurende September 2014 sal begin.





</doc>
<doc id="69006" url="https://af.wikipedia.org/wiki?curid=69006" title="Francois Brummer">
Francois Brummer

Francois Brummer (gebore in Pretoria op 17 Mei 1989) is 'n rugbyspeler wat op losskakel vir die in die Curriebekerreeks en vir die in Superrugby gespeel het. Brummer het ook voorheen vir die Griekwas in die Curriebeker en Vodacombeker gespeel.



</doc>
<doc id="69007" url="https://af.wikipedia.org/wiki?curid=69007" title="Raymond Rhule">
Raymond Rhule

Raymond Rhule (gebore in Accra, Ghana op 6 November 1992) is 'n rugbyspeler wat vir die Vrystaat Cheetahs op vleuel in die Curriebeker en die in Superrugby gespeel het.

Hy was in 2012 een van die voorste driedrukkers in die Curriebekerreeks met agt drieë.

Rhule is ingesluit in die Springbokgroep vir die einde-2012 toer na Engeland, Skotland en Ierland. Hy het op 10 Junie 2017 sy debuut vir die Springbokke gemaak teen Frankryk op Loftus Versfeld.



</doc>
<doc id="69008" url="https://af.wikipedia.org/wiki?curid=69008" title="Sampie Mastriet">
Sampie Mastriet

Sampie Mastriet (gebore op Mariasdal, Bonnievale op 3 Augustus 1990) is 'n rugbyspeler wat vir die Blou Bulle in die Curriebeker en die Bulls in superrugby speel.



</doc>
<doc id="69009" url="https://af.wikipedia.org/wiki?curid=69009" title="Heure">
Heure

Heure is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="69010" url="https://af.wikipedia.org/wiki?curid=69010" title="Heumen">
Heumen

Heumen is ’n dorp en munisipaliteit in die provinsie Gelderland in Nederland.



</doc>
<doc id="69011" url="https://af.wikipedia.org/wiki?curid=69011" title="Heukelum">
Heukelum

Heukelum is 'n stad in die munisipaliteit West Betuwe in die provinsie Gelderland in Nederland.


</doc>
<doc id="69012" url="https://af.wikipedia.org/wiki?curid=69012" title="Heteren">
Heteren

Heteren is ’n dorp in die munisipaliteit Overbetuwe in die provinsie Gelderland in Nederland.


</doc>
<doc id="69013" url="https://af.wikipedia.org/wiki?curid=69013" title="Het Zand, Gelderland">
Het Zand, Gelderland

Het Zand, ook Huissen-Zand genoem, is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="69014" url="https://af.wikipedia.org/wiki?curid=69014" title="Het Leuven">
Het Leuven

Het Leuven is ’n nedersetting in die munisipaliteit Duiven in die provinsie Gelderland in Nederland.


</doc>
<doc id="69016" url="https://af.wikipedia.org/wiki?curid=69016" title="Snatam Kaur">
Snatam Kaur

Snatam Kaur Khalsa (Panjabi: ਸਨਾਤਮ ਕੌਰ ਖ਼ਾਲਸਾ Uitspraak: Snatam Kaur Galsa, * 1972 in Trinidad, Colorado) is 'n Amerikaanse sangeres en komponis wat sing pop-musiek met godsdienstige invloede van Sikhisme, die musiek is genaamd Kirtan. Sy woon in Española, Nieu-Meksiko.


</doc>
<doc id="69020" url="https://af.wikipedia.org/wiki?curid=69020" title="Carien Botha">
Carien Botha

Carien Botha is 'n Suid-Afrikaanse aktrise. Sy is veral bekend vir haar rol as Blapsie in verskeie produksies, soos kykNET se sepie Molly en Wors asook rolprente soos Poena is Koning, Vaatjie sien sy gat en Stoute Boudjies.

Botha het al in die laerskool begin sing en toneelspeel en sy voer haar eerste solo vertoning op die ouderdom van 11 op. Sy tree ook tydens haar hoërskooljare in Hoërskool Oos-Moot in verskeie produksies op, onder andere "The Sound of Music" by die Staatsteater. Tydens haar matriekjaar in 2005 vertolk sy die rol van een van die skoolmeisies in die Polka.com-advertensie, wat met 'n Pen Doring-toekenning bekroon is.

Rolprente:

TV-programme:



</doc>
<doc id="69024" url="https://af.wikipedia.org/wiki?curid=69024" title="Vaatjie sien sy gat">
Vaatjie sien sy gat

Vaatjie sien sy gat is 'n Afrikaanse rolprent wat op 24 Desember 2008 uitgereik is. Willie Esterhuizen was die regisseur, rolboekskrywer en het ook as akteur in die rolprent opgetree. Die hoofkarakters is Gerhard Odendaal, Andrew Thompson en Carien Botha.

Die rolprent is 'n komedie. Dit het 'n ouderdomsperk van 13 jaar vir vuil taal en sekstonele. 

en andere.

Vaatjie is 'n talentvolle sjef en die top-student by die hotelskool waar hy opleiding ontvang. Hy is die hoofkandidaat vir 'n beurs om deur die wêreldberoemde meestersjef, Pierre Cousteau in Parys opgelei te word. Vaatjie se jaloerse klasmaat, James, probeer egter sy bes om te verhoed dat Vaatjie die geleentheid van 'n leeftyd losslaan.



</doc>
<doc id="69025" url="https://af.wikipedia.org/wiki?curid=69025" title="Nguyễn Du">
Nguyễn Du

Nguyễn Du (Bích Câu, 1765–1820) was 'n Viëtnamese digter wat geskryf het in Chữ nôm, die land se ou skrif. Hy is in Bích Câu, Thang Long, gebore en is veral bekend vir "Die Verhaal van Kieu" (Chữ nôm: 金雲翹, Kim Vân Kiều), oor ’n pragtige meisie wat haarself verkoop om haar pa te red. Vandag word hy steeds beskou as die simbool van Viëtnamese letterkunde.

Die eerste ses reëls van sy beroemdste gedig lui as volg:

Afrikaanse vertaling:


</doc>
<doc id="69026" url="https://af.wikipedia.org/wiki?curid=69026" title="Angelique Pretorius">
Angelique Pretorius

Angelique Pretorius (gebore 1982) is 'n Suid-Afrikaanse aktrise. Pretorius het haar dramagraad aan die Universiteit van Kaapstad behaal. Sy het TV-rolle in (M-Net), Kruispad (kykNET), Villa Rosa (Kyknet), Snitch 2 (SAUK 3), "House of Love" (SAUK 2) en "Madam & Eve" (e-tv) vertolk. Sy is ook in rolprente soos Stoute Boudjies en Stilte te sien.




</doc>
<doc id="69028" url="https://af.wikipedia.org/wiki?curid=69028" title="Dikkop-ghieliemientjie">
Dikkop-ghieliemientjie

Die Dikkop-ghieliemientjie ("Barbus anoplus") is 'n varswater vis wat in die meeste riviere van sentraal Suid-Afrika voorkom. In Engels staan dit bekend as die "Chubbyhead barb".

Die wyfies (120 mm) word groter as die mannetjies (100 mm). Hulle het stomperige koppe met 'n klein mondjie. Daar is gewoonlik 'n paar baarde aan die mond vas. Gedurende broeityd is die mannetjies heldergoud van kleur anders is al die visse gryserig groen aan die bokant met 'n klein kol op die stertvin. Party mannetjies het 'n breë, bruin band op die sye.

Die vis kom wydverspreid voor in riviere vanaf die Hoëveld tot in KwaZulu-Natal, voormalige Transkei en die middel en boonste gedeelte van die Oranjerivier. Die spesie kom ook voor in die groot riviere van die Wes- en Oos-Kaap maar kom nie voor in riviere wat in die Kaapse Plooiberge ontspring nie.

Die vis verkies koeler waters om in te leef en kom voor in 'n verskeidenheid habitatte; van mere tot klein stroompies. Hier hou hulle in donker waters waar daar skadu's is, byvoorbeeld by omgevalle bome. Hulle broei gedurende die somer wanneer die riviere vol is na die reën.

Die wyfie lê haar eiers teenaan die plantegroei. Die larwes broei binne drie dae uit en begin om te swem en te eet na 6 tot 7 dae en bereik volwassenheid na een jaar. Die meeste mannetjies word slegs twee jaar oud en wyfies word tot drie jaar oud. Die spesie is 'n omnivoor en vreet insekte, soöplankton, groen alge en diatome. Hulle self is die prooi van groter visse en voëls.

Die vis is geskik vir kouewater akwariums en visdammetjies.




</doc>
<doc id="69029" url="https://af.wikipedia.org/wiki?curid=69029" title="Rooistert-ghieliemientjie">
Rooistert-ghieliemientjie

Die Rooistert-ghieliemientjie ("Barbus gurneyi") is 'n varswater vis wat voorkom in KwaZulu-Natal. In Engels staan dit bekend as die "Redtail barb".

Die vis is bruin en die skubbe het donker rante. Daar is 'n dun donker band op die sye tot by die basis van die stert. Die vinne is liggeel. Die vis word tot 100 mm lank. Daar is twee pare baarde by die mond.

Die vis kom voor in die Umtamvunarivier en verder noordwaarts tot by die Tugelarivier in KwaZulu-Natal.

Die vis leef in water wat tussen 300 – 1000 m hoog is bo seevlak. Hulle verkies helder strome om in te leef.

Die vis is geskik vir koue water akwariums en visdammetjies.





</doc>
<doc id="69030" url="https://af.wikipedia.org/wiki?curid=69030" title="Marico-ghieliemientjie">
Marico-ghieliemientjie

Die Marico-ghieliemientjie ("Barbus motebensis") is 'n varswatervis wat voorkom in Noordwes, Limpopo, Gauteng en Mpumalanga. In Engels staan dit bekend as die "Marico barb".

Kleurgewys lyk die vis baie soos die Dikkop-ghieliemientjie. Die enigste verskil is dat broeiende mannetjies tuberkels op die snoet ontwikkel. Daar is twee pare baarde by die mond en die vis word tot 80 mm lank.

Die vis kom voor in die kleiner systakke van die Marico-, Krokodil- en Steelpoortrivier. Dit word deur die IUBN geklassifiseer as 'n kwesbare spesie.

Die vis is geskik vir kouewater-akwariums en visdammetjies.





</doc>
<doc id="69039" url="https://af.wikipedia.org/wiki?curid=69039" title="Amatola-ghieliemientjie">
Amatola-ghieliemientjie

Die Amatola-ghieliemientjie ("Barbus amatolicus") is 'n varswater vis wat voorkom in die Oos-Kaap. In Engels staan dit bekend as die "Amatola barb".

Die vis is deurskynend grys, pienk of rooibruin en silwerwit aan die onderkant. Daar is 'n horisontale dowwe swart streep oor die lyf. Daar is een paar baarde om die mond en broeiende mannetjies ontwikkel prominente tuberkels op die kop. Die vis word tot 70 mm lank.

Die vis kom voor in die Groot-Kei- en M'basheriviere.

Die vis is geskik vir koue water akwariums en visdammetjies.





</doc>
<doc id="69040" url="https://af.wikipedia.org/wiki?curid=69040" title="Albert de Villiers">
Albert de Villiers

Albert de Villiers is 'n Suid-Afrikaanse akteur. De Villiers het 'n dramagraad van die Universiteit van die Vrystaat verwerf. Hy maak sy debuut as ‘n kranksinnige in kykNET se sepie, Binnelanders. Daarna vertolk hy rolle in Molly en Wors, Thysneiwerheid, Sex tips for Girls en Rhytm City. Hy slaan sy eerste hoofrol los in die rolprent Stoute Boudjies.

Rolprente:

TV-optredes:


</doc>
<doc id="69041" url="https://af.wikipedia.org/wiki?curid=69041" title="Milad-toring">
Milad-toring

Die Milad-toring (ook bekend as Borj-e Milad , Farsi: برج میلاد ) is 'n televisie- en kommunikasietoring in die Iranse hoofstad Teheran. Die toring, wat tussen 2000 en 2007 in opdrag van die Teheranse stadsregering aan die grens tussen die stadsdistrikte Shahrak-e Gharb en Gisha opgerig en in 2008 geopen is, is met 'n hoogte van 435 meter (insluitende die antenne) die hoogste toring in Iran en tans die sesde hoogste televisietoring ter wêreld. Die toring het 'n hoofgebou met twaalf verdiepings waarvan die dak teen 'n hoogte van 315 m geleë is. Dit kan deur middel van 'n trap of hysbakke bereik word. Die toring se agthoekige basis versinnebeeld tradisionele Persiese boukuns.

Die Milad-toring maak deel uit van die "Tehran International Trade and Convention Centre" wat naas die telekommunikasietoring restaurante met 'n panoramiese uitsig oor Teheran, 'n vyfsterhotel, 'n konferensiesentrum, 'n wêreldhandelsentrum en 'n inligtingstegnologiepark insluit. Dit beskik daarnaas oor 'n parkeerplek van 27 000 m², 'n groot rekenaar- en telekommunikasie-eenheid, 'n kulturele en wetenskaplike sentrum, 'n vertoonlokaal vir uitstallings, 'n gespesialiseerde biblioteek en 'n administratiewe eenheid.



</doc>
<doc id="69043" url="https://af.wikipedia.org/wiki?curid=69043" title="Warburton">
Warburton

Warburton is 'n klein dorpie in die Msukaligwa Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Die N17 nasionale pad gaan deur die nedersetting.



</doc>
<doc id="69044" url="https://af.wikipedia.org/wiki?curid=69044" title="Stompkop-ghieliemientjie">
Stompkop-ghieliemientjie

Die Stompkop-ghieliemientjie ("Barbus breviceps") is 'n varswater vis wat voorkom in die Kunene- en Okavangorivier-stelsels. In Engels staan dit bekend as die "Shorthead barb".

Die vis word tot 77 mm lank en daar is twee pare baarde by die mond. Die vis is bruinerig aan die bokant en silwer-wit aan die onderkant met 'n donker streep op die sye. Daar is ook 'n klein kol op die basis van die stertvin.

Min is bekend omtrent die vis.





</doc>
<doc id="69045" url="https://af.wikipedia.org/wiki?curid=69045" title="Barbus">
Barbus

Barbus ("barbele") is 'n genus van visse wat aan die familie Cyprinidae behoort. Daar is tans navorsing aan die gang omrede die genus se klassifikasie tekortkominge het.

Spesies wat hoort tot die genus en voorkom in Suider-Afrika:




</doc>
<doc id="69046" url="https://af.wikipedia.org/wiki?curid=69046" title="Kleinbek-geelvis">
Kleinbek-geelvis

Die Kleinbek-geelvis ("Labeobarbus aeneus") is 'n varswatervis wat natuurlik voorkom in die Oranje- en Vaalrivier-stelsels in Suid-Afrika. In Engels staan die vis bekend as die "Smallmouth yellowfish".

Daar is twee pare baarde om die mond. Die vis is silwerkleurig met swart vlekke op wanneer dit onvolswasse is en die volwasse vis is goud-olyfbrons aan die bokant en roomkleurig aan die onderkant. Die anale vin het 'n oranje skakering. Die vis word tot 50 cm lank en die Suid-Afrikaanse hengelrekord is 7.837 kg.

Alhoewel die vis natuurlik in die Oranje- en Vaalrivier-stelsels voorkom is dit ook gevestig in die Gourits-, Groot-Kei-, Limpopo- en die Groot-Visriviere. Dit kom ook voor in die Mutirikwedam in Zimbabwe.

Hulle verkies helder, vinnigvloeiende riviere om in te leef maar word ook in groot damme gevind en kom by groter hoogtes bo seevlak voor as die Grootbek-geelvis. Hulle broei in die lente of vroeë somer net na die eerste groot reën. Daarna migreer die wyfies stroom-op om hul eiers te lê.





</doc>
<doc id="69047" url="https://af.wikipedia.org/wiki?curid=69047" title="KwaZulu-Natalse geelvis">
KwaZulu-Natalse geelvis

Die KwaZulu-Natalse geelvis ("Labeobarbus natalensis") is 'n varswater vis wat natuurlik voorkom in KwaZulu-Natal vanaf die Umtamvunarivier noordwaarts tot by die Mkuzerivier. In Engels staan die vis bekend as die "KwaZulu yellowfish".

Die baarde om die mond is goed ontwikkel. Die kleur van die vis wissel en hang af van die water se helderheid. Die jong vissie is silwer kleurig met onreëlmatige donker kolle op. Die onvolwasse vis verloor die donker kolle maar bly silwerkleurig. Die volwasse vis is olyf kleurig aan die bokant, die sye is brons en die vis is roomkleurig aan die onderkant. Die vis word tot 638 mm lank en die Suid-Afrikaanse hengel rekord is 4.628 kg en opgestel gedurende Oktober 1956.

Die vis leef in 'n verskeidenheid habitatte; van poele en stroomversnellings in helder strome tot dieper, stil water van groot riviere en mere. Die onvolwasse vissies bly in vlak water in skole saam. Die vis neig om stroom-op te migreer gedurende die somer en gaan dan weer stroom-af gedurende die winter. Hulle vreet alge, detritus, krappe en insekte. Die wyfie lê haar eiers op gruisbeddings gedurende die somer nadat sy stroom-op beweeg het. Die mannetjie bereik volwassenhied na ongeveer 'n jaar as hulle 100 mm lank is en die wyfie na twee jaar as hulle sowat 150 mm groot is.





</doc>
<doc id="69048" url="https://af.wikipedia.org/wiki?curid=69048" title="Labeobarbus">
Labeobarbus

Labeobarbus ("Geelvis") is 'n genus van visse wat aan die familie Cyprinidae behoort. Die spesies wat tot hierdie genus hoort is almal groot en lewe lank. Die voorkoms tussen spesies en selfs in dieselfde spesie verskil drasties, veral die mond en lippe. Geelvis is 'n gewilde hengelvis. Hulle swem stroomop om te broei, gewoonlik op gruis beddings.

Spesies wat hoort tot die genus en voorkom in Suider-Afrika:




</doc>
<doc id="69050" url="https://af.wikipedia.org/wiki?curid=69050" title="Bosveld kleinskub-geelvis">
Bosveld kleinskub-geelvis

Die Bosveld kleinskub-geelvis ("Labeobarbus polylepis") is 'n varswater vis wat natuurlik voorkom in die Limpopo-, die Imkomati- en die Pongolarivier-stelsels. In Engels staan die vis bekend as die "Bushveld smallscale yellowfish".

Daar is twee pare baarde om die mond. Die onvolwasse visse is silwerkleurig met donker kolle op en die volwasse visse is donker olyf-groen aan die bokant, brons op die sye en roomkleurig aan die onderkant. Al die vinne is donker grys-groen. Die vis word tot 460 mm lank en weeg 6.8 kg. Die Suid-Afrikaanse hengel rekord is 6.18 kg.

Die vis verkies om in koeler water te leef en kom nie voor op hoogtes wat laer as 600 m bo seevlak is nie. Hulle verkies diep poele en vinnig vloeiende water van permanente riviere en damme. Hulle eet alge in die winter en insekte maar ook slakke, krappe en kleiner visse gedurende die somer. Die wyfie lê eiers gedurende die lente en somer. Die mannetjie word volwasse wanneer hulle sowat 170 mm lank is en die wyfie 300 mm. Die wyfies word gewoonlik langer as die mannetjies. Dit is 'n gewilde hengelvis.





</doc>
<doc id="69051" url="https://af.wikipedia.org/wiki?curid=69051" title="Clanwilliam-geelvis">
Clanwilliam-geelvis

Die Clanwilliam-geelvis ("Labeobarbus capensis") is 'n varswatervis wat natuurlik voorkom in die Olifantsrivier van Namakwaland. In Engels staan dit bekend as die "Clanwilliam yellowfish".

Die vis het twee pare baarde om die mond. Die onvolwasse visse is silwerkleurig met donker vlekke en die volwasse visse is goudkleurig. Die vis word tot 987 mm lank en weeg 10 kg. Die Suid-Afrikaanse hengelrekord is 5,679 kg.

Hulle verkies diep poele en die strome van groter sytakke om in te leef en is omnivore. Hulle eet alge en waterongewerweldes soos insekte, slakke en krappe. Groter visse eet ook paddas en klein vissies. Die spesie broei in die somer; die wyfie swem stroomop om haar eiers te lê.

Die vis se voortbestaan word bedreig deur damme en die invoer en vrylating van karp, 'n uitheemse vis, en word deur die IUBN geklassifiseer as 'n kwesbare spesie.





</doc>
<doc id="69052" url="https://af.wikipedia.org/wiki?curid=69052" title="Kurper">
Kurper

Kurper is die algemene naam vir 'n tipe varswatervis wat 'n magdom spesies insluit. Die meeste spesies hoort tot die familie: Cichlidae en 'n paar tot die familie: Anabantidae.

In Suid-Afrika vang hengelaars gewoonlik kurpers van Februarie tot April in die warmer, noord en oostelike dele van die land, alhoewel hulle reeds in September gevang kan word. Kurpers word gesien as 'n goeie sportvis op ligtegerei en is ook 'n goeie tafelvis.

Hier is 37 visse met die naam kurper.

















</doc>
<doc id="69056" url="https://af.wikipedia.org/wiki?curid=69056" title="Laeveld grootskub-geelvis">
Laeveld grootskub-geelvis

Die Laeveld grootskub-geelvis ("Labeobarbus marequensis") is 'n varswater vis wat natuurlik wyd verspreid voorkom vanaf die onderste gedeelte van die Zambezirivier suidwaarts tot by die Pongolarivier. In Engels staan die vis bekend as die "Lowveld largescalescale yellowfish".

Die vis het groot skubbe en daar is twee pare baarde om die mond. Die vis word tot 470 mm lank en weeg tot 6.0 kg. Die Suid-Afrikaanse hengel rekord is 5.75 kg en die Zimbabwe rekord is 4.11 kg.




</doc>
<doc id="69057" url="https://af.wikipedia.org/wiki?curid=69057" title="Bo-Zambezi-geelvis">
Bo-Zambezi-geelvis

Die Bo-Zambezi-geelvis ("Labeobarbus codringtonii") is 'n varswater vis wat voorkom in die boonste gedeelte van die Zambezirivier en die Okavangorivier. In Engels staan die vis bekend as die "Upper Zambezi yellowfish".

Die vis het groot skubbe en die dorsale vin is groter as by die ander spesies. Daar is twee pare baarde om die mond. Die vis word tot 390 mm lank en weeg 3.2 kg.





</doc>
<doc id="69058" url="https://af.wikipedia.org/wiki?curid=69058" title="Swartrug-beitelbek">
Swartrug-beitelbek

Die Swartrug-beitelbek ("Varicorhinus dimidiatus") is 'n varswater vis wat voorkom in die Ruorivier en sytakke van die laer Zambezirivier stelsel. In Engels staan die vis bekend as die "Blacktop chiselmouth".

Die vis het 'n lang, skraal lyf en die kop is kort, rond en die mond is klein. Daar is normaalweg geen baarde teenwoordig nie. Die sylyn is laag op die sye. Die bokant van die vis is goud-olyf kleurig en onder die sylyn is die vis room tot liggeel van kleur. Die vinne is donker olyf kleurig. Die vis word tot 245 mm lank.

Die visse leef in skole saam in vinnig vloeiende gedeeltes van riviere en diep rots poele. Hulle vreet deur alge van die rotse te skraap en leef saam met die Skeermes-beitelbek.





</doc>
<doc id="69059" url="https://af.wikipedia.org/wiki?curid=69059" title="Amritsar">
Amritsar

Amritsar (Pandjabi: ਅੰਮ੍ਰਿਤਸਰ [əmːɾɪt̪səɾ]; Amrita Saras: "Nektarsee") is 'n stad in die noordweste van Indië. Die stad is in die gelyknamige distrik "Amritsar" in die deelstaat Panjab (nie vêr van die grens met Pakistan) geleë. Dit is in die 16de eeu deur Goeroe Ram Das gestig. Volgens die volkstelling van 2001 het die stad 975 695 inwoners.
Amritsar is 'n heilige plek vir aanhangers van die Sikh-geloof, wat die beroemde "Goue Tempel" (Harimandir Sahib) besoek.

In 1919 het Britse soldate 'n vreedsame politieke vergadering beëindig deur op die skare los te brand. Altesame 379 mense is dood, 'n tragedie wat as die "Amritsar-slagting" bekend staan.

In 1984 het die Indiese regering 'n militêre operasie uitgevoer om Sikh-militante uit die Goue Tempel te verwyder. Tenks en ander militêre voertuie is ingespan en die tempel is in die proses erg beskadig.



</doc>
<doc id="69061" url="https://af.wikipedia.org/wiki?curid=69061" title="Behoud van massa">
Behoud van massa

Die wet van behoud van massa sê dat die hoeveelheid massa in 'n geïsoleerde sisteem oor 'n tydsbestek konstant sal bly. Dit beteken dat die atome van 'n voorwerp nie geskep of vernietig kan word nie, maar slegs rondgeskuif of in ander deeltjies verander kan word. As 'n chemiese reaksie twee verskillende atome in 'n nuwe produk verander, sal die massa van die reaktante (chemikalieë voor die chemiese reaksie) dieselfde wees as die massa van die reaksieproduk (die nuwe verbinding). Die wet is aanvanklik deur Antoine Lavoisier in die 18 eeu voorgestel. Kernreaksies kan egter massa na energie omsit volgens die bekende Einstein se vergelyking:

Waar:



</doc>
<doc id="69062" url="https://af.wikipedia.org/wiki?curid=69062" title="Varicorhinus">
Varicorhinus

Varicorhinus ("Beitelbekke") is 'n genus van visse wat aan die familie Cyprinidae behoort. Die Beitelbekke lyk amper soos die geelvis maar het 'n kleiner bek met 'n onderlip wat meer uitstaan en gebruik word om alge van rotse en plante te skraap. Daar is vier spesies wat in Suider-Afrika voorkom.

Spesies wat hoort tot die genus en voorkom in Suider-Afrika:




</doc>
<doc id="69063" url="https://af.wikipedia.org/wiki?curid=69063" title="Amerikaanse ekster">
Amerikaanse ekster

Die Amerikaanse ekster ("Pica hudsonia") is 'n sangvoël wat aan die genus "Pica", in die familie van kraaie behoort.

Die Amerikaanse ekster is 45–60 cm lank. Hulle het 'n 23–32 cm lange stert wat trapvormig na agter afloop met wit en swart vlerke. Die pote is swart en tussen 41 en 51 mm lank. Die swart snawel is tussen 23 en 29 mm lank, sterk en gebuig. Die voël weeg tussen 141 en 216 gram.

Die voël is onder wit van kleur. Die kop, bors, rug, stert en die nek is 'n glinsterende swart. Die handpenne is wit, maar eindig in swart.

Die Amerikaanse ekster kom op die Groot Vlaktes in Noord-Amerika voor. Hulle soek in groepe of alleen op die grond na kos. Amerikaanse eksters eet bessies, groot insekte soos kewers, sprinkane en krieke, asook vleis van dooie karkasse.





</doc>
<doc id="69064" url="https://af.wikipedia.org/wiki?curid=69064" title="Inkomati-beitelbek">
Inkomati-beitelbek

Die Inkomati-beitelbek ("Varicorhinus nelspruitensis") is 'n varswater vis wat voorkom in die Inkomati- en die Pongolariviere. In Engels staan die vis bekend as die "Incomati chiselmouth".

Die vis se kop is breed, met 'n wye kleinerige mond. Die onderkaak het 'n horingagtige voorkoms met een paar kort baarde op. Die vis is olyfkleurig aan die bokant en 'n ligte olyf-geel tot roomwit aan die onderkant. Die vis word tot 320 mm lank.

Die vis leef in koel, rotsagtige areas in vloeiende waters in skole van 50 - 100 visse. Hulle vreet ongewerweldes en broei in die somer.





</doc>
<doc id="69066" url="https://af.wikipedia.org/wiki?curid=69066" title="Latakia">
Latakia

Latakia (soms ook "Latakiyah" of "Lathaqiya", of "Latakieh" volgens die plaaslike transliterasie) is die belangrikste seehawe van Sirië en die hoofstad van die gelyknamige administratiewe gewes.

Naas sy ekonomiese funksie as hawestad is Latakia ook 'n belangrike nywerheidsentrum vir omliggende landelike nedersettings. Met 'n bevolking van meer as 400 000 is Latakia die vyfde grootste stad in Sirië na Aleppo, Damaskus, Homs en Hama.

Alhoewel die gebied van Latakia reeds sedert die tweede millennium v.C. bewoon is, is die huidige stad eers in die 4de eeu v.C. onder die Seleukiede-bewind gestig. Dit het later onder Romeinse gesag gekom en vanaf die 8ste tot die 10de eeu deel uitgemaak van die Oemajade- en Abbasiede-ryk. Die hawe is in hierdie tydperk dikwels deur die Bisantyne aangeval en tydelik ook ingeneem voordat dit weer deur die Arabiere, veral die Fatimiede, verower is.

Latakia is later deur die Turkse Seldjoeke, Kruisvaarders, Ajoebiede, Mameloeke en Ottomaanse Turke ingeneem. Ná die Eerste Wêreldoorlog het Latakia deel geword van die Franse mandaatsgebied Sirië waar dit as administratiewe setel van die outonome Alawiete-gebied gedien het. Hierdie gebied is in 1922 in 'n Alawiete-staat omgeskep en het verskeie kere sy onafhanklikheid verklaar voordat dit in 1944 weer by Sirië ingesluit is.

Die huidige hawegeriewe het vanaf die 1950's ontstaan nadat ander seehawens ná Israel se onafhanklikwording in 1948 en die opsegging van die doeane-ooreenkoms met Libanon in 1950 vir Siriese in- en uitvoere nie meer maklik toeganklik was nie. Die uitbou van Latakia as moderne seehawe het gepaard gegaan met 'n vinnige bevolkingsgroei. 


</doc>
<doc id="69069" url="https://af.wikipedia.org/wiki?curid=69069" title="Pungwe-beitelbek">
Pungwe-beitelbek

Die Pungwe-beitelbek ("Varicorhinus pungweensis") is 'n varswater vis wat voorkom in die Pungwe- en Buziriviere in Zimbabwe en Mosambiek. In Engels staan die vis bekend as die "Pungwe chiselmouth".

Die bek van die vis is wyd en klein en het 'n horingagtige onderlip waarmee dit alge van die rotse afskuur. Daar is slegs een paar baarde om die bek. Die vis is olyf kleurig aan die bokant en goud-geel tot roomkleurig aan die onderkant. Die onvolwasse visse is grys aan die bokant en silwerig aan die sye met 'n swart kol op die basis van die stertvin. Die vis word tot 180 mm lank.

Die vis leef in koel, stroomversnellings in helder bergstrome. Hulle vreet alge en insekte en broei in die somer. Die onvolwasse vis leef in poele onder stroomversnellings.





</doc>
<doc id="69070" url="https://af.wikipedia.org/wiki?curid=69070" title="Skeermes-beitelbek">
Skeermes-beitelbek

Die Skeermes-beitelbek ("Varicorhinus xyrocheilus") is 'n varswater vis wat voorkom in die Ruorivier bokant die Zoawaterval in Malawi. In Engels staan die vis bekend as die "Razorlip chiselmouth".

Die vis het twee pare kort baarde om die mond. Die mond is klein en het 'n skerp horingagtige onderlip. Die vis is goud-olyf van kleur aan die bokant en goud-geel aan die sye en onderkant. Al die vinne is olyfkleurig. Beide geslagte lyk dieselfde. Die vis word tot 178 mm lank.

Die vis leef in vinnig vloeiende gedeelte van die rivier en diep poele in die hoofstroom. Hulle vreet alge wat hulle van die rotse afskuur en leef saam met die Swartrug-beitelbek.





</doc>
<doc id="69071" url="https://af.wikipedia.org/wiki?curid=69071" title="Labeo">
Labeo

Labeo ("Moddervisse") is 'n genus van visse wat aan die familie Cyprinidae behoort. Hierdie genus is groot met 80 spesies wat in Afrika voorkom. Die genus kom ook in Asië voor. Die visse is spesialis vreters van alge en detritus. Die meeste spesies van die genus word langer as 150 mm, weeg 1.8 tot 2.2 kg (5 pond) en is sterk swemmers. Hulle migreer ook stroom-op om te broei.

Spesies wat hoort tot die genus en voorkom in Suider-Afrika:




</doc>
<doc id="69073" url="https://af.wikipedia.org/wiki?curid=69073" title="Moggel">
Moggel

Die Moggel ("Labeo umbratus") is 'n varswatervis wat voorkom in die Oranje-, Vaal-, Gourits-, Gamtoos-, Sondags-, Groot-Vis- en Boesmansrivier-stelsels. In Engels staan die vis ook bekend as die "Moggel".

Die vis het 'n ronde, vlesige kop met 'n klein mond waaraan twee pare baard vas is. Die vis is grys met 'n pienk en roomkleurige skakering en is wit aan die onderkant. Die vis word tot 500 mm lank en die Suid-Afrikaanse hengelrekord is 2.853 kg.

Die vis leef in stilstaande of stadigvloeiende water en floreer in vlak water en plaasdamme. Hulle vreet onder andere detritus en broei in die somer.

Die wyfies migreer stroomop na geskikte broeiplekke by grasbanke in riviere of in vlak, rotsagtige dele van die rivier. Hier lê sy 250,000 eiers wat sowat veertig uur later uitbroei. Die larwes swem herhaaldelik na die oppervlak en word deur die stroom na dieper water gedra. Die jong vissies groei vinning en is na een jaar reeds 100 mm lank. Na 2 - 3 jaar bereik die mannetjies volwassenheid en is sowat 150 mm lank; die wyfies bereik volwassenheid wanneer hulle sowat 250 mm lank is. Die spesie kan 5 - 6 jaar oud word.





</doc>
<doc id="69074" url="https://af.wikipedia.org/wiki?curid=69074" title="Oranjerivier-moddervis">
Oranjerivier-moddervis

Die Oranjerivier-moddervis ("Labeo capensis") is 'n varswater vis wat voorkom in die Oranje- en Vaalrivier-stelsels. In Engels staan die vis bekend as die "Orange river mudfish".

Die vis is groot en lank met die kop ietwat plat. Daar is twee pare baarde om die mond. Die onvolwasse visse is dunner terwyl die volwasse visse 'n dieper lyf het met die skof agter die kop wat goed uitstaan. Die onvolwasse visse is grys en wit aan die onderkant; die volwasse visse is donkergrys en word diep donker blou-swart gedurende broeityd. Die vis word tot 500 mm lank en weeg gemiddeld 1.8 tot 2.2 kg (5 pond). Die Suid-Afrikaanse hengel rekord is 3.83 kg.

Die vis leef in vloeiende water van groot riviere en kan ook oorleef in beskermende water. Hulle vreet kos vanaf die oppervlakte van plante en rotse. Beide geslagte migreer in die somer stroomop om te broei.




</doc>
<doc id="69075" url="https://af.wikipedia.org/wiki?curid=69075" title="Clanwilliam-sandvis">
Clanwilliam-sandvis

Die Clanwilliam-sandvis ("Labeo seeberi") is 'n varswatervis wat voorkom in die Olifantsrivier-stelsel. In Engels staan die vis bekend as die "Clanwilliam sandfish".

Die vis het 'n lang, slanke lyf en is bedek met klein skubbe. Daar is een paar baarde om die mond. Die vis is olyf-grys met 'n goudkleurige skynsel en wit aan die onderkant. Die vis word tot 355 mm lank en die Suid-Afrikaanse hengelrekord is 0.269 kg.

Die vis leef in die hoofstroom en groter sytakke; hulle verkies diep poele en diep gedeeltes van die rivier. Hulle voed op alge, detritus en klein ongewerweldes wat van rotse af gevreet word. Die vis word maklik waargeneem in die Olifantsrivier. Gedurende die lente en somer migreer hulle stroomop in skole om te broei.

Die spesie is krities bedreigd en die bevolking het afgeneem weens damme wat die migrasietog tydens broeityd erg belemmer, watervloei wat verminder het en die impak van uitheemse spesies wat by Clanwilliam losgelaat is.





</doc>
<doc id="69076" url="https://af.wikipedia.org/wiki?curid=69076" title="Tugela-moddervis">
Tugela-moddervis

Die Tugela-moddervis ("Labeo rubromaculatus") is 'n varswater vis wat voorkom in die Tugelarivier-stelsel. In Engels staan die vis bekend as die "Tugela labeo".

Daar is twee pare baarde om die mond. Die skubbe op die rug, voor die dorsale vin en op die pens en bors is klein. Die onvolwasse vis is silwer van kleur en slank. Die volwasse visse is olyf-grys met 'n goue-bruin skynsel op die skubbe.
Die vis word tot 500 mm lank en die Suid-Afrikaanse hengel rekord is 1.95 kg.

Die vis verkies om in diep poele en stadig vloeiende gedeeltes van die rivier te leef. Hulle vreet groen alge, detritus en diatome. Die visse migreer in skole stroomop gedurende die lente en somer om te broei. 'n Groot volume klein eiers word gelê en die klein vissies leef in vlak, stilwater.





</doc>
<doc id="69077" url="https://af.wikipedia.org/wiki?curid=69077" title="Clariidae">
Clariidae

Clariidae, (Babers) is 'n vis-familie van die orde Siluriformes. Die familie bestaan uit twaalf genera met 74 spesies wat in Afrika voorkom waarvan drie genera met agt spesies in Suider-Afrika voorkom.

Die volgende genera en gepaardgaande spesies is deel van die familie:






</doc>
<doc id="69080" url="https://af.wikipedia.org/wiki?curid=69080" title="Dammam">
Dammam

Dammam (Arabies: الدمام‎‎ "ad-Dammām") is die vyfde grootste stad in Saoedi-Arabië naas Riaad, Djedda, Mekka en Medina met 'n bevolking van 2 054 710 in 2009. Die stad is geleë aan die Persiese Golf en is 'n belangrike stad vir die produksie van Ru-olie.



</doc>
<doc id="69083" url="https://af.wikipedia.org/wiki?curid=69083" title="Herwijnen">
Herwijnen

Herwijnen is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="69084" url="https://af.wikipedia.org/wiki?curid=69084" title="Herwen">
Herwen

Herwen is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="69085" url="https://af.wikipedia.org/wiki?curid=69085" title="Herveld">
Herveld

Herveld is ’n dorp in die munisipaliteit Overbetuwe in die provinsie Gelderland in Nederland.


</doc>
<doc id="69086" url="https://af.wikipedia.org/wiki?curid=69086" title="Hernen">
Hernen

Hernen is ’n dorp in die munisipaliteit Wijchen in die provinsie Gelderland in Nederland.


</doc>
<doc id="69087" url="https://af.wikipedia.org/wiki?curid=69087" title="Henxel">
Henxel

Henxel is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="69088" url="https://af.wikipedia.org/wiki?curid=69088" title="Arbil">
Arbil

Arbil (Koerdies: ھەولێر, Arabies: أربيل‎, Aramees: ܐܪܒܝܠ, Turks: "Erbil") is 'n stad in die noorde van Irak. Dit het in 2009 'n bevolking van 1 293 839 gehad en is die vierde grootste stad van die land ná die hoofstad, Bagdad, Basra en Mosoel. Arbil is die hoofstad van die Irakse Koerdistan en is geleë noordwes van Sulaymaniyah en oos van Mosoel, asook net oos van die grens met Sirië, suid van Turkye en wes van Iran.


</doc>
<doc id="69089" url="https://af.wikipedia.org/wiki?curid=69089" title="Basra">
Basra

Basra (Arabies: البصرة, "Al Baṣrah") is 'n stad in die suidooste van Irak naby die Persiese Golf. Die stad het 'n bevolking van 3 500 000 in 2009 gehad en is die tweede grootste stad van die land ná die hoofstad Bagdad. Basra is geleë net suidwes van die grens tot Iran en net noord van Koeweit. Irak se vernaamste hawe is hier aan die Shatt al-Arab-rivier geleë.

Tydens die eerste Golfoorlog was Basra ’n basis van verset teen Saddam Hoesein. Ná hewige gevegte tydens die inval in Irak in 2003 was dit van 2003 tot 2007 onder die Britse magte se beheer.


</doc>
<doc id="69090" url="https://af.wikipedia.org/wiki?curid=69090" title="Mosoel">
Mosoel

Mosoel (Arabies: الموصل, Koerdies: "Mûsil/Nînewe", Turks: "Musul") is 'n stad in die noorde van Irak, wat aan die Tigrisrivier geleë is. Die stad het 'n bevolking van 1 800 000 in 2009 gehad en is die derde grootste stad van die land ná die hoofstad Bagdad en Basra. Mosoel is geleë net oos van die grens tot Sirië, suid van Turkye en oos van Iran.


</doc>
<doc id="69094" url="https://af.wikipedia.org/wiki?curid=69094" title="Sulaymaniyah">
Sulaymaniyah

Sulaymaniyah (Koerdies: سلێمانی / "Silêmanî", Arabies: السليمانية) is 'n stad in die noordooste van Irak. Die stad het 'n bevolking van 1 500 000 in 2012 gehad en is die vyfde grootste stad van die land ná die hoofstad Bagdad, Basra, Mosoel en Arbil. Sulaymaniyah is geleë net wes van die grens tot Iran en suidoos van Arbil en Mosoel.


</doc>
<doc id="69095" url="https://af.wikipedia.org/wiki?curid=69095" title="Amphiliidae">
Amphiliidae

Amphiliidae (Bergbabers) is 'n visfamilie van die orde Siluriformes. Die familie bestaan uit nege genera met sestig spesies wat in Afrika voorkom waarvan twee genera met vyf spesies in Suider-Afrika voorkom.

Die vis verkies helder, vinnigvloeiende strome en riviere om in te leef.

Die volgende genera en gepaardgaande spesies is deel van die familie:





</doc>
<doc id="69097" url="https://af.wikipedia.org/wiki?curid=69097" title="Clanwilliam-saagvin">
Clanwilliam-saagvin

Die Clanwilliam-saagvin ("Barbus serra") is 'n varswatervis wat voorkom in die Olifantsrivier. In Engels staan dit bekend as die "Clanwilliam sawfin".

Die onvolwasse visse is silwerkleurig met onreëlmatige swart kolle op. Die volwasse visse is diep olyfgroen en ligroomkleurig aan die onderkant. Daar is twee pare baarde om die bek, die snoet is lank en gepunt en die bek is klein. By broeiende visse (beide geslagte) is daar klein tuberkels op die kop. Die dorsale vin is benerig en getand. Die vis word tot 500 mm lank en die Suid-Afrikaanse hengelrekord is 3.04 kg.

Die vis is endemies aan die Olifantsrivier.

Hulle verkies diep poele en die hoofstrome om in te leef. Die jonger vissies verkies om in kleiner sytakke te leef. Hulle broei in die somer; hulle kom in groot groepe saam in diep poele onder watervalle en stroomversnellings. Die vis vreet insekte en ander ongewerweldes asook alge en detritus vanaf die bodem.

Die vis is bedreigd en die populasie het afgeneem sedert baars losgelaat is in die Olifantsrivier. Die bou van groot damme en toenemende beskadiging van hul habitat het ook 'n negatiewe impak op die populasie.





</doc>
<doc id="69098" url="https://af.wikipedia.org/wiki?curid=69098" title="Schilbeidae">
Schilbeidae

Schilbeidae (botterbabers) is 'n visfamilie van die orde Siluriformes. Die familie bestaan uit vyf genera met 34 spesies wat in Afrika voorkom waarvan slegs een genus in Suider-Afrika voorkom.

Die visse leef in skole saam anders as die ander babers wat bodembewoners is.

Die volgende genus en gepaardgaande spesies is deel van die familie:




</doc>
<doc id="69121" url="https://af.wikipedia.org/wiki?curid=69121" title="Tuberkel">
Tuberkel

'n Tuberkel is 'n knobbeltjie of klein ronde uitsteeksel op 'n plant of dier. In mediese terme kan dit ook verwys na 'n sieklike uitgroeisel in verskeie weefsels van die liggaam, veral die longe, waardeur tuberkulose ontstaan.


</doc>
<doc id="69123" url="https://af.wikipedia.org/wiki?curid=69123" title="Kaalkop-glasvis">
Kaalkop-glasvis

Die Kaalkop-glasvis ("Ambassis dussumieri") is 'n vis wat voorkom aan die ooskus van Afrika suidwaarts tot by die Algoabaai. In Engels staan die vis bekend as die "Bald Glassy".

Die vissie word nie langer as 100 mm nie.

Die vis leef in strandmere en sout mere in Mosambiek en KwaZulu-Natal en ook in beskutte tropiese water van die Atlantiese Oseaan. Hulle kan oorleef in varswater maar slegs binne 'n nou temperatuurband van 23 - 26 °C. Hulle vreet skaaldiere.





</doc>
<doc id="69125" url="https://af.wikipedia.org/wiki?curid=69125" title="Wolwedans in die skemer">
Wolwedans in die skemer

Wolwedans in die skemer is ’n fiktiewe Afrikaanse verhaal oor Hotel Njala in die Hazyview-vallei wat deur die rolprentresensent en omroeper Leon van Nierop geskryf is. Die verhaal is verwerk tot radiodrama, televisiereeks, rolprent en roman. Die storie het ses weergawes ondergaan.

Die atmosfeer, legendariese musiek, kenwysie ("Nadia se Tema" van Michell Strogoff) en aankondigings deur Roelf Jacobs word in sowel die 1980’s- as 2012-episodes gebruik. Die inleiding loop:

As die hadida oor ’n huis vlieg en sy angsroep oor die vallei skeur
Sê hulle dat iemand gaan sterf.
Dis dan wanneer die wolf uit sy skuilplek kruip …
As antwoord op die roep.

Ons bied u, Leon van Nierop se verhaal oor Hotel Njala in die Hazyview-vallei.

Wolwedans in die skemer

In 1979 is Leon van Nierop deur veteraan Francois van Heyningen gevra om 'n voorstel vir 'n nuwe soort halfuurvervolgverhaal aan Springbokradio te rig. Op 'n Maandagnamiddag in sy tweevertrek-woonstelletjie te Yeoville, Johannesburg, is "Wolwedans in die Skemer" uitgedink. Hy het omtrent deurnag geskryf. Die storie se begin, middel en slot is noukeurig beplan op papier. Die eerste episode is met die hand geskryf, op 'n "Olivetti Linea 98" met twee vingers getik en die eerste opsomming is ingestuur.

Die voorafepisode is omtrent twee weke later opgeneem en omtrent 'n week later het "Wolwedans" veertien ander regisseurs en skrywers se pogings oortref.

Die idee het gespruit uit 'n spookagtige ondervinding wat hy en 'n vriendin in 1977 op Pelgrimsrus gehad het. Hy het daar begin dink aan 'n moordenaar wat in 'n Laeveldse hotel deur die gange sluip met 'n byl en die inwoners teister. Kort daarna teen skemer is by die "Casa do Sol"-hotel te Hazyview ingedraai en het die karakters en intrige ontstaan.

Tydens die eerste opname het 'n kragonderbreking plaasgevind. Die spelers moes omtrent 'n uur lank in die donker wag. Die eerste episode is amper nie opgeneem nie. 'Dit is ’n omen vir wat gaan volg,' het een van die vroulike spelers gesê.
'n Ander probleem is dat die spelers nie altyd beskikbaar kan wees nie. So het oom Schalk Lourens byvoorbeeld vir Patrick Mynhardt ingestaan. Dieselfde het ook met die spelers van die 2012-weergawe gebeur.

Van Nierop en die klankspan het spesiaal in die Laeveld drie dae lank grillerige byklanke opgeneem, soos ’n man wat ’n vrou deur ’n modderige bos met ’n byl jaag, die klank van reëndruppels op piesangblare, die geluid van ’n byl wat deur vleis klief, naggeluide en spookhuis-byklanke. Die gebabbel van toergroepe, Jeeps se deure wat oop- en toegaan en dieregeluide – veral dié van paddas – is opgeneem by die "Casa do Sol"-hotel en Sabi Sand-wildtuin. Van hierdie byklanke is ook in die 2012-radioweergawe gebruik.

"Wolwedans in die skemer" is vanaf 4 Augustus 1980 tot 30 Januarie 1982 op Springbokradio uitgesaai, met 385 halfuur-episodes. Die draaiboek het 6 000 bladsye beslaan. "Wolwedans in die skemer" sou oorspronklik ses maande lank uitgesaai word, maar het op die ou einde gerek tot 'n jaar en 'n half. Van Nierop het dit belaglik gevind om 'n "whodunnit" so lank uit te rek en die reeks het in 1982 geëindig. 'n Vervolg het in 1983 begin en 1984 geëindig met 325 episodes. Van Nierop moes die skryfwerk staak, want op daardie stadium het hy die kontrak gekry om "Ballade vir 'n Enkeling" vir die televisie te skryf. Met sy debuut het die radioverhaal binne 6 weke bekend geraak as die gewildste radioverhaal sedert "Die Du Plooys van Soetmelksvlei." Skoliere het daarvoor sport misgeloop en huis toe gejaag.Die vervolgverhaal het smiddae om 14:00 aanvanklik 'n geskatte 150 000 luisteraars gehad. Teen die einde van die reeks was omtrent 1 miljoen luisteraars ingeskakel.

Van Nierop beskou "Wolwedans" as sy grootste verhaal. Dit het, in sy woorde, "bloedtap" gekos. Elke halfuur-episode moes iets nuut en aktueel wees. Hy was baie afhanklik van die reaksie van luisteraars om die regte rigting in te slaan. Vyf episodes is elke keer vooruit beplan.

Van Nierop glo die wenresep van die reeks is "bloedstollende bangmaaktonele, swart humor, romanse, ’n bietjie verbode liefde, die skoonheid van die Laeveld en die donker geborge geheime van ’n familie."

Die rolverdeling vir die oorspronklike radioverhaal was soos volg:


Leon van Nierop het sedert die middel-1980's gereeld versoeke gekry dat die storie na die radio moet terugkeer. Die navrae daaroor het "nooit, ooit opgehou … vir 32 jaar nie". 'n Meer vreemde voorval het Van Nierop een Novemberaand by 'n gastehuis in Pretoria oorgekom toe hy uit verveeldheid die tuin begin verken het. Hy het in die gastehuiseienaar se troetelwolf, Brutus, vasgeloop. Vir Van Nierop was dit die teken en daardie Desember is die draaiboek geskryf by sy huis op Hazyview wat hy in 1984 laat aanbou het.

Die SAUK (nou SABC) het in 2012 sy 75ste bestaansjaar gevier en Magdaleen Krüger, die stasiebestuurder van RSG, wou "Wolwedans" weer laat opvoer. Volgens Van Nierop is die radioverhaal natuurlik meer uitgebrei as die fliek; die twee genres werk dus aanvullend op mekaar.

"Wolwedans in die skemer" as 2012-radioverwerking is op weeksmiddae om 14:45 vanaf 6 Augustus 2012 tot 23 November 2012 op Radio Sonder Grense uitgesaai, met 80 kwartier-episodes. Dieselfde verhaal van die 1980's word gemoderniseer na 2012. Sonja is steeds op pad na Hotel Njala, is steeds in 'n motorongeluk betrokke en ontmoet dieselfde gesin, maar veranderinge word aangebring. Die polisiepersonages is een voorbeeld.

Moderne tegnologie soos DNS-analise, sellulêre telefone, die Internet en ander nuwe gesofistikeerde speurtegniek is in berekening gebring. Die verhaalruimte van die 1980's se "Wolwedans" was ooreenstemmend met die destydse Hazyview, wat vroeër maar 'n klein dorpie sonder misdaad was met slegs 'n apteek, kruidenierswinkel, vulstasie, poskantoor en die Numbi-hotel. Die huidige "Wolwedans"-Hazyview het, heel aktueel, na 'n misdaadgeteisterde stad verander. Misdaad en strooptogte bly die slang in die paradys. Gastehuise was destyds afwesig, wat 'n nuwe verhaalintrige meebring: die konkurrensie tussen "Hotel Njala" en ander gastehuise. Die hadida se skreeu was vir die mens destyds angswekkend, maar vandag is dit bloot 'n irritasie. Dit is veral opvallend hoe Ryno in die verhaal self die sukkelende hotel letterlik uit sy gestolde "1980's"-styl die 21ste eeu inlei deur onder meer sosiale mediabemarking in te span, 'n moderne spa te laat aanbou en uitgebreide verrassingstoere spontaan te reël met 'n informele aanslag.

In 'n onderhoud met "Huisgenoot", waartydens Van Nierop aan Episode 80 werk, word Rooikappie as intertekstuele bron beskou. Hy spot dat "Wolwedans" nou nog net in 'n musiekblyspel omskep kan word.

Van die luisteraars van die nuwe vervolgverhaal het gevra waarom die ou akteurs nie gebruik word nie. Die rede hiervoor is omdat die helfte van die spelers al oorlede is of te oud vir hul rolle klink.
Die rolverdeling vir die 2012-radioverhaal was soos volg: 


Die televisiereeks het Junie 1987 die lig gesien en is op Maandae om 21:05 op TV 1 gebeeldsend. Aanvanklik sou die reeks in Februarie 1987 uitgesaai word.

Meer as 300 akteurs het oudisies afgelê vir omtrent tien karakters. Sonja Daneel is vertolk deur Elizabeth Archer en Adéle Joubert deur Brümilda van Rensburg. Die ander akteurs was Marie du Toit, Lerina Erasmus, Elize Cawood, Ryno Hattingh, At Botha, Michelle Botes, Ian Roberts, Charl van Heyningen en Bruwer Engelbrecht. Die tegniese en spelleiding-regisseur was Hannes Roets en William Egan onderskeidelik.

Die kritici het die televisiereeks negatief beoordeel. Die reeks het te veel na die radioverhaal geklink, die "kykers se intelligensie onderskat", die afwisseling tussen die spannende en komiese tonele het te vinnig plaasgevind en die "snaaks [was] soms té snaaks en die erns té ernstig".

Die rolprent is ’n "Boere-noir-riller". "Boere-noir" is 'n tong in die kies verwysing na "film noir", maar verwys ook na die sterk Afrikaanse element en storie, asook "Wolwedans in die skemer" as 'n stuk Afrikana self. Afrikana-elemente is dan ook ingebring, soos die verwysing na die voorgeskiedenis van die Afrikaner, ossewaentjies, ou voortrekkerkleredrag en antieke meubelstukke. Die storie is vasgevang in 'n verlede wat nie kan aanbeweeg nie. Dit is ook Suid-Afrika se eerste "film noir"-rolprent. Dit het ’n ouderdomsperk van 13-jaar (seks, geweld). Die rolprentvervaardigers het gemik na 'n ouer gehoor in die ouderdom van 38 jaar plus.

In die laat 1980's en vroeë 1990's is Van Nierop genader deur rolprentvervaardigers. Hy het die aanbod van die hand gewys omdat hy gevoel het hulle nie reg sou laat geskied aan sy verhaal nie. Behalwe "My Broer se Bril", "Die Vlindervanger" en "Weerskant van die nag", wat riller-elemente bevat, het die yl gesaaide Afrikaanse rillergenre 'n groot markgaping as geleentheid gebied.

Leon van Nierop, Henk Pretorius en Hanneke Schutte het nou saamgewerk om die draaiboek van 20 000 bladsye te verminder tot 100. Van Nierop moes nou ook op 'n visuele manier skryf, wat anders is as die klank- (radio), televisie- (beeldradio) of romangenre waaraan hy gewoond was. Die regisseur, Jozua Malherbe, het sy gunstelingrillers, dié van Alfred Hitchcock, Stanley Kubrick se "The Shining" en Nicolas Roeg se "Don’t Look Now", as inspirasie gebruik. Die oudisies het 5 September 2011 gesluit en die verfilming het in November 2011 in die Laeveld plaasgevind. Slegs ernstige akteurs is gekies en geen sangers nie. Van Nierop was ingenome met die rolverdeling en veral met die akteur David Louw wat sy rol as ’n onopgesmukte boerseun sonder enige aanstellerigheid kon vertolk. Volgens 'n vroeë nuusberig sou die rolprent tot middel Desember 2011 geskiet en vroeg in 2012 uitgereik word. 'n Latere artikel berig dat verfilming vroeg in November 2011 in die Witrivier-omgewing sou begin en dat die rolprent die silwerdoek vroeg in 2012 sou bereik.

Die rolprent is op 50 plekke in die Laeveld geskiet. Daar is 250 tonele. 'n Regte wolf is uit 148 wolwe gekies as die hoofkarakter. Die Laeveldse somerhitte was vir die filmspan ondraaglik. Drie wolwe van 'n Vrystaatse plaas is in die rolprent gebruik, en moes onder sproeiers koel gehou word. Omrede wolwe moeilike diere is om te dresseer, is geen spesifieke aksies in die draaiboek gevra nie. Malherbe, die kinematograaf Tom Marais, produksieontwerper Waldemar Coetsee en Danie Bester, die fliek se vervaardiger, het in September 2011 vir vyf dae in Van Nierop se huis, "Wolwedans", buite Hazyview deurgebring om elke toneel, kameraskoot, reël en beweging te beplan. Meer as 35 mense was in begin-November 2011 op die stel betrokke.Die boshut is deur Waldemar Coetsee en sy span binne 3 dae gebou.

Van Nierop was self op die stel tydens die eerste en die laaste week wat "Wolwedans" verfilm is. Dit is in November en Desember 2011 in en om Hazyview geskiet.


Tydens die openingsnaweek het meer as 25 897 fliekgangers "Wolwedans" in rolprentteaters gekyk; meer as R1 miljoen is ingevorder, wat ander rolprente soos "Die Wonderwerker" (R733 391), "Roepman" (R483 176) en "Hoofmeisie" (R463 927) oortref het. Die rolprent het altesaam R4,3  miljoen by die loket verdien teen einde 2012.

Pople het die rolprent 'n negatiewe resensie van slegs 2 uit 5 sterre toegeken. Volgens die resensent was daar te veel liggaamstaal bo inhoud, die stemming is te duidelik "gefabriseer" met 'n verwysing na klassieke en eietydse rillers, die beeld en interaksie tussen die karakters het nie gevloei nie, daar is geen normale gesprekke nie (wat verliefdheid onmoontlik maak), daar is onaangename wendinge, die seksuele innuendo's van Ryno teenoor Sonja word bevraagteken en die polisiekarakters kom nie werklik tot hul reg nie. Die fliek word opgesom as 'n deurmekaarloop van mooi beelde met 'n storie wat verwar oor mense vir wie die kyker niks eintlik voel nie.

Kritzinger vind Pople se resensie uit pas met die gewone fliekganger se siening; die resensent word gekritiseer vir haar uitlap van die intrige en die twee sterre wat toegeken is. Die raaisels werk volgens hom funksioneel by tot die spanning en krag van die fliek, die onderskeie rolle word oortuigend gespeel, die kamerawerk, klankeffekte, simboliek en vloei, asook die toneelgang, is goed geïntegreer. Die geheimsinnigheid en onsekerheid is volgens hom geslaagde tegniek om spanning op te bou. Hy beskou die resensent se vervreemdingsgevoel in die resensie as subjektief.

In 'n onderhoud voor die uitreik van die rolprent sê Van Nierop hierdie rolprent is vir hom soos sy eie kind waarvan hy die tweede meeste van hou. Die TV-reeks "Ballade vir 'n Enkeling" is sy gunstelingkind.
Van Nierop beskou homself egter slegs as die draaiboekskrywer; "Wolwedans" is daarmee nie "sý" rolprent soos wat die publiek soms veralgemeen nie.Hy het nie die film resenseer nie.

"Wolwedans in die Skemer" het by die openingsnaweek R1 053 390 verdien, terwyl "Stilte" tydens sy openingsnaweek 'n week later slegs R295 235 ingevorder het.

Die vervaardiger van die geestelike rolprent, "Stilte", Anton Ernst, skryf hierdie swak opkoms van fliekgangers toe aan die negatiewe resensie wat Leon van Nierop oor die rolprent geskryf het. Van Nierop het die rolprent slegs 3/10 toegeken. Hierdie resensie is Vrydagoggend, 12 Oktober 2012, op die program "Monitor", op Radio Sonder Grense, voorgelees. Ernst voel Van Nierop het oneties 'n ongunstige resensie geskryf om moontlike kompetisie met "Wolwedans in die skemer" te verminder. Die grens tussen onafhanklike resensent en rolprentmaker het daarmee vervaag. Ernst glo Afrikaanssprekendes slaan ag op die rolprentresensent se woord en dit het sodoende tot "Stilte" se finansiële verlies gelei.

Van Nierop het homself verdedig: "Dit is godsonmoontlik dat ’n resensie hierdie film negatief gaan beïnvloed. ’n Vrot fliek vernietig homself." "Stilte" was sy eerste Afrikaanse fliek in vier jaar wat hy 'n negatiewe resensie gegee het. Hy ontken dat hy geldelik baat by "Wolwedans in die skemer", aangesien hy "niks te doen gehad met die vervaardiging en die produksie van die fliek nie" en nie 'n sent daaruit maak nie.

Cobus Bester, die aanbieder van "Monitor" op RSG, het twee resensente, Paul Boekooi en Kobus Burger, hul menings gevra oor die rol van 'n resensent. Boekooi en Burger is dit eens dat iemand wat professioneel by die filmbedryf betrokke is liefs nie by resensies betrokke moet wees nie; dit is oneties. 'n Resensent gee 'n deeglike, ingeligte, gemotiveerde opinie en daardie seggenskap het 'n groot waarde; persoonlike smaak mag nie inslag by die beoordeling vind nie. Burger voel daar moet meer gesprekke tussen die publiek, resensente en filmmakers wees. Dit is egter onwaarskynlik dat één resensent en program 'n fliek kan kelder.
Boekooi het sowel "Wolwedans" as "Stilte" gekyk en bevind die toekenning van 3/10 was ongeregverdig. Die produksiewaardes van die twee flieks is min of meer gelykstaande. "Stilte" se regisseur is meer ervare en die afronding van die fliek is op 'n baie hoër standaard. "Stilte" het naïef voorgekom, net soos wat onlogiese detailfoute by "Wolwedans" ingesluip het. Hy skryf die swak openingsnaweek toe aan die oormaat Afrikaanse rolprente wat op die kringloop was. Bemarking is 'n nagmerrie. Elke rolprent se tydvak oorskadu die nuwes, wat 'n invloed het op die nuwes se kykertal. Vir Boekooi was dit wel opvallend dat die Engelse pers oor die algemeen veel meer positiewe kritiek vir "Stilte" gehad het as die Afrikaanse pers.

Hierdie kontroversie het as basis vir 'n onderwerp gedien op RSG se middaggeselsprogram, "Loslip": "Watter invloed het resensente op kykertalle en wat beteken 'n openingsnaweek se syfers?"

Die eerste romanweergawe van "Wolwedans in die skemer" is in 1983 gepubliseer.
Die tweede, moderner romanweergawe van die radioverhaal is op 20 Augustus 2011 uitgegee.

Laasgenoemde is as e-boek onwettig deur 'n Facebook-groep gratis versprei.

Op die oog af het Sonja Daneel tot dusver ’n gemiddelde en taamlik vervelige bestaan gevoer. Tot sy die dag aansoek doen om as ontvangsdame by die beroemde "Hotel Njala" duskant Hazyview in Mpumalanga te gaan werk.

Die hele kaartehuis tuimel inmekaar as sy in ’n motorongeluk beland op pad hotel toe om daar as ontvangsdame te begin. Wanneer sy uit die motorwrak steier, besef sy dat sy nie kan onthou wie sy is of wat sy hier kom maak het nie. Sy ly aan geheueverlies. Al wat sy weet, is dat sy ’n wolf voor haar in die pad sien staan het.

Maar daar is mos nie wolwe in die Hazyview-vallei nie. Of... is daar?

Sy besef ook dat sy, in haar vorige lewe, op een of ander onverklaarbare manier verbind was aan die hotel. En sy is vasbeslote om uit te vind hoe.

Verskeie mense staan in die pad van die herwinning van haar geheue. Die onheilspellende Jan Joubert, eggenoot van die eienares Diana Joubert, praat min en kommunikeer net deur rooi rose op Sonja se bed neer te sit. Diana Joubert blyk in ’n wêreld van haar eie te leef as sy pille moet gebruik om genoeg krag te kry om die hotel van bankrotskap te red.

Haar oudste dogter, Adéle, bestuur die hotel met ’n ysterhand en maak dit duidelik dat sy Sonja nie daar wil hê nie. Haar jonger, skaam introvert suster Maggie voer meganies bevele uit en droom van die dag dat sy dalk die hotel kan erf.

Die enigmatiese Ryno Lategan is die ekstrovert toergids wat hom oor Sonja ontferm en haar belowe dat hy haar sal help om haar geheue te herwin. Sy raak op hom verlief, maar hy bly afsydig. En dan is daar Armand Naudé, wildbewaarder en eienaar van die Pendula Wildtuin, wat ook vir Njala wil inpalm as deel van sy sakeryk.

Hierdie mense se lewens word onherroeplik verander deur Sonja Daneel se aankoms, en deur ’n onverwagse moord wat gepleeg word. Dit is die siniese Luitenant Conrad Nolte, met sy diaboliese sin vir humor, wat snuf in die neus kry dat alles nie pluis is nie. Saam met hom probeer sy assistent, sersant Berta Matthee, om nie net die saak op te los nie, maar sommer terselfdertyd ’n man los te slaan.

Dan word ’n tweede moord gepleeg en beweeg al hierdie mense se lewens op dramatiese en gewelddadige wyse na ’n onafwendbare klimaks.




</doc>
<doc id="69126" url="https://af.wikipedia.org/wiki?curid=69126" title="Ambassis">
Ambassis

Ambassis ("Glasvisse") is 'n genus van visse wat aan die familie Ambassidae behoort. Die genus is klein en kom hoofsaaklik voor in tropiese strandmere en dring soms die mondings van riviere binne. Hulle staan bekend as glasvisse omrede hulle deurskynend lyk. Die getande gleuwe op die kop is kenmerkend van die genus. Die familie bestaan uit 24 spesies wat in die Indiese-Pasifiese area voorkom en drie spesies kom in Suider-Afrika voor.

Spesies wat hoort tot die genus en voorkom in Suider-Afrika:




</doc>
<doc id="69127" url="https://af.wikipedia.org/wiki?curid=69127" title="Casper de Vries">
Casper de Vries

Casper de Vries is 'n Afrikaanse komediant en akteur. Hy is veral bekend vir sy eenman-vertonings en skurwe taal. Baie Afrikaners hou van sy humor, hoewel sommige dit as walglik beskou.

De Vries is op 1 Junie 1964 in Pretoria, Suid-Afrika gebore. Hy is die seun van 'n Suid-Afrikaanse vader en 'n Nederlandse moeder en het dubbele burgerskap. Hy het drama aan die Universiteit Stellenbosch studeer. Sy afstudeeropdrag in 1986 (die voorstelling: "Hallo Suid-Afrika") was die begin van sy professionele loopbaan. Daarna tree hy jaar-na-jaar in vertonings op, tot hy in 1997 met sy eenman-vertonings begin het. Behalwe Afrikaans praat hy ook vlot Nederlands.

Hier is 'n lys van sy eenman-vertonings:


Rolprente waarin De Vries gespeel het:





</doc>
<doc id="69130" url="https://af.wikipedia.org/wiki?curid=69130" title="Rosa centifolia">
Rosa centifolia

Rosa centifolia, ook bekend as die "Hollandse roos" is 'n bekende roos. Dit is onder andere deur Jan van Riebeeck in Kaapstad aangeplant en was die eerste roos wat in Suid-Afrika geblom het op 1 November 1659.



</doc>
<doc id="69133" url="https://af.wikipedia.org/wiki?curid=69133" title="Gérard Rudolf">
Gérard Rudolf

Gérard Rudolf is 'n Suid-Afrikaanse akteur en skrywer. Hy het in verskeie rolprente en TV-reekse opgetree, onder andere "Arende" (1992, 1993), "Paljas" (1998), "The Piano Player" (2002) en "The Young Black Stallion" (2003).

Rudolf matrikuleer in 1983 van Hoërskool Linden waarna hy sy twee jaar verpligte militêre diensplig doen. In 1987 begin hy drama aan die Universiteit van Pretoria te studeer en voltooi sy graad in 1989. Hy sluit vir 'n jaar by die CAPAB-drama maatskappy aan waar hy Shakespeare en ander komedies en dramas opvoer. In 1991 begin hy sy eie teater-maatskappy genaamd "Makeshift Moon", wat in oorspronklike Suid-Afrikaanse werke spesialiseer. In 1998 word hy die jongste hoof van die dramaskool in die geskiedenis van die "City Varsity" in Kaapstad. In 2002 verhuis hy na Engeland waar hy homself oor die volgende 8 jaar toespits op sy skryfwerk. In 2009 Publiseer hy sy eerste digbundel, ORPHANED LATITUDES (Red Squirrel Press). In 2010 keer hy terug na Suid-Afrika. Hy woon en werk tans in Johannesburg.



</doc>
<doc id="69134" url="https://af.wikipedia.org/wiki?curid=69134" title="Rolanda Marais">
Rolanda Marais

Rolanda Marais (gebore 19 Januarie 1978) is 'n Suid-Afrikaanse aktrise. Marais is veral bekend vir haar rol as Stefanie Malherbe in kykNET se sepie, "Binneland". Sy het 'n dramagraad van die Universiteit van Kaapstad verwerf. In haar finale jaar begin sy reeds in professionele produksies verskyn en maak haar debuut in die TV-minireeks, "Lied van die Lappop".



</doc>
<doc id="69135" url="https://af.wikipedia.org/wiki?curid=69135" title="Riller">
Riller

'n Riller is 'n genre van rolprente en verhale waar angs by die kyker of leser gewek word. 'n Meeslepende atmosfeer van afwagting word geskep. Dit gaan gewoonlik gepaard met spanning, opwinding en die bonatuurlike.

In die geval van rolprente word 'n riller 'n gruwelrolprent of gruwelfilm genoem.

Voorbeelde van Afrikaanse rillers:


</doc>
<doc id="69138" url="https://af.wikipedia.org/wiki?curid=69138" title="Isfahan">
Isfahan

Isfahan (alternatiewe spelling: "Esfahan"; Middel-Persies: "Spahān"; Klassieke Nieu-Persies: "Ispahān", in moderne Persies of Farsi: اصفهان "Esfahān" [esfæˈhɒːn]) is die hoofstad van die gelyknamige provinsie in Iran. Dit is sowat 340 km suid van Teheran op 'n plato in die hartland van Iran geleë waar dit reeds sedert die antieke tydperk as een van die belangrikste stedelike nedersettings bestaan. Gedurende sy lang geskiedenis het 'n groot verskeidenheid geboue en monumente in Isfahan ontstaan waarvan sommige as Unesco-wêrelderfenis gelys is.

Met 'n bevolking van 2,2 miljoen is Isfahan die derde grootste stad in die land na Teheran en Mashhad. Sy metropolitaanse gebied is volgens die sensus van 2006 met 3,4 miljoen inwoners die tweede grootste in Iran na Teheran. Swaar nywerhede het in die buitewyke van Isfahan ontstaan. Net soos in ander Iranse metropole is lugbesoedeling en verkeersopeenhopings ernstige vraagstukke.

Isfahan is by die kruispunt van belangrike noord-suidelike en oos-westelike roetes geleë wat dwarsdeur Iran loop, waaronder die hoofroete tussen die Kaspiese See en die Persiese Golf. Isfahan was vroeër een van die grootste stede ter wêreld. Dit het veral in die tydperk tussen 1050 en 1722 gefloreer en sy bloeitydperk in die 16de eeu onder die bewind van die Safawiede beleef toe dit vir die tweede keer in sy geskiedenis as hoofstad van die Persiese Ryk gefungeer het.

In 1598 het sjah Abbas I (1588–1629) sy regeringsetel na Isfahan verskuif en besluit om die stad met 'n uitgestrekte kompleks van moskees, paleise, basare, groen ruimtes en lanings bome aan weerskante van strate uit te brei. Paradysstede, wat in die Koran beskryf word, het as voorbeeld vir Abbas I se ambisieuse stadsvernuwing gedien. Isfahan het vervolgens tot 'n belangrike ekonomiese sentrum ontwikkel wat naas sy administratiewe funksie veral op godsdiens en handel gebaseer is. So word die verbintenis tussen geestelike en wêreldlike sfeer en tussen Islamitiese geloof en boukuns in die koningsplein Medan-e Sjah weerspieël waar moskee en basaar aan weerskante ontstaan het.

Die kulturele en argitektoniese erfenis uit hierdie glorietydperk is grotendeels tot vandag bewaar. Isfahan se befaamde Islamitiese boukuns sluit breë lane, oordekte brûe, paleise, moskees en minarette in. Isfahan se Sjah- of koningsplein, wat tans as Imam- of Naghsh-e Jahan-plein bekend staan, is een van die mees uitgestrekte stadspleine ter wêreld en 'n eersterangse voorbeeld van Iranse en Islamitiese boukuns. Dit is deur Unesco in 1979 as wêrelderfenisgebied gelys. Daarnaas staan die stad vir sy groot verskeidenheid historiese monumente en skilderkuns bekend, waaronder Zoroastriese vuurtempels, Christelike kerkgeboue (soos die Armeense Vank-katedraal) en Joodse sinagoges. 'n 16de eeuse Persiese spreekwoord ("Esfahan nest-e jahan") beweer: "Isfahan is die halwe wêreld".

Behalwe vir sy argitektoniese juwele word Isfahan gekenmerk deur sy buitengewone ligging temidde van 'n halfdroë streek, as een van die wêreld se grootste oase-stede, op 'n hoogte van 1 590 meter bo seevlak en met 'n jaarlikse reënval van slegs 147 mm. Die lewensaar van Isfahan is die Zāyandarud, 'n rivier wat 'n uitgestrekte gebied in die westelike Zagros-streek met voldoende neerslae dreineer. Hy voorsien die groot oase in die noordoostelike Zagros-voetheuwels, met Isfahan as sy sentrum en grootste stedelike nedersetting, van water. Hier, tussen die Zagros-bergpieke en die sentrale woestynstreke van Iran, by die kruispunt van die land se twee belangrikste landskappe, is 'n hele reeks van nedersettings gevestig.

Sjah Abbas die Grote was 'n internasionaal gesinde heerser wat groot belang in die ontwikkeling van ander lande gestel en 'n verskeidenheid afvaardigings uit die buiteland ontvang het, waaronder veral Europese handelaars en diplomate. Abbas het gou besef dat handels- en ekonomiese bande met die buiteland 'n beslissende rol kon speel in sy voorneme om van sy ryk 'n vooruitstrewende en welvarende land te maak. Ook die hoofstad Isfahan sou voordeel uit hierdie bande trek. So het Abbas 160 000 Armeniërs, wat oorspronklik die Julfa-streek in Azerbeidjan bewoon het, suidwes van Isfahan laat hervestig. Persiese en Armeense oorlewerings verskil ten opsigte van die presiese gebeure. Volgens Armeense bronne is bewoners net drie dae gegun om voorbereidings vir hulle reis te tref en het duisende verdrink toe hulle riviere moes oorsteek.

Die nuwe nedersetting is Nieu-Julfa genoem. Die Armeniërs het grond ontvang waar hulle boerderye en hul nuwe stad kon oprig. Baie van die nuwe setlaars was opgeleide tegnici en ervare sakemans. Maar hulle kon veral 'n belangrike bydrae lewer om vriendskaplike bande met ander Christelike nasies te smee.

Nieu-Julfa het gaandeweg tot 'n welvarende nedersetting ontwikkel waar Armeniërs hul Christelike geloof ongestoord kon beoefen. Van plaaslike Moslems is verwag om die Christelike bevolking te respekteer, en enige oortreding in hierdie verband is swaar gestraf.

Armeense handelaars het handelsreise na Europese en Asiatiese bestemmings onderneem om goedere in- en uit te voer en gevorderde kennis en vaardighede uit ander lande aan die plaaslike bevolking te verskaf. Armeense sakemans het tot die welvarendste burgers van Isfahan behoort.

Na gelang Isfahan se stadsgebied na die omgewing uitgebrei het, is steeds meer omliggende nedersettings by die stad ingesluit, so ook Nieu-Julfa. Dit is tans een van die welvarendste stadsbuurte in Isfahan. Plaaslike Armeniërs is tweetalig en naas hulle Armeense moedertaal ook die Iranse landstaal Farsi magtig. Hulle het hul eie klubs en verenigings en mag net soos ander Christene binne hul gemeenskap ook alkoholiese dranke stook en drink. Die Armeense begraafplaas van Isfahan is teen die hellings van die bergpiek Sofeh geleë.

Die Armeense Vank-katedraal word as die meesterwerk van Christelike boukuns in Iran beskou. Boubedrywighede vir dié sakrale gebou het in die regeringstyd van sjah Abbas II begin en is deur Armeense sakemans befonds, net soos die skilderye in die katedraal se binneruimte. Hierdie kunswerke is deur plaaslike Armeense kunstenaars geskep wat die skilderkuns in Europese lande en kerke aangeleer het en sterk deur Italiaanse en Nederlandse meesters beïnvloed is. Alle skilderye beeld tonele uit die Ou en Nuwe Testament asook die lewe van Jesus Christus uit.

Daar is altesaam dertien Armeense kerke in Isfahan, waarvan die Bethlehem-, Sint Maria- en Sint Joris-kerk die bekendstes naas die Vank-katedraal is.

In die jare ná die Iranse rewolusie van 1979 het Isfahan se nywerheidsektor, net soos dié in ander stedelike sentra, gestagneer. Met die instelling van vyfjaarplanne ná die oorlog teen Irak vanaf 1988 het Isfahan se ekonomie sy groeipad hervat. So is die staalbedryf saam met die hoëtegnologie-sektor en vliegtuigvervaardiging uitgebrei; die tradisionele tekstielbedryf is nuwe lewe ingeblaas met die vervaardiging van groter hoeveelhede sintetiese vesels, alhoewel klerevervaardiging in die algemeen 'n agteruitgang beleef het; die vervaardiging van sement en ander boumateriale het, net soos voedselverwerking en die vervaardiging van ander verbruikersgoedere, sy status as een van die kernbedrywe gehandhaaf; terwyl die chemiese en petrochemiese bedryf, naas leervervaardiging en masjienbou, sterk groei getoon het. Om die doeltreffendheid van plaaslike nywerhede te verhoog, is 'n tiental industriële sones ("šahrak-e ṣanʿati") buite groter nedersettings naby Isfahan gevestig.



</doc>
<doc id="69139" url="https://af.wikipedia.org/wiki?curid=69139" title="Langstekel-glasvis">
Langstekel-glasvis

Die Langstekel-glasvis ("Ambassis ambassis") is 'n vis wat voorkom in Mauritius, Madagaskar en die aan die ooskus van Afrika suidwaarts tot by die Umtatarivier. In Engels staan die vis bekend as die "Longspine Glassy".

Die vissie word nie langer as 150 mm nie. Die kieudeksels se rante is skerp getand.

Die vis, eintlik 'n seevis, kan leef in varswater tussen 7 - 32 °C. Hulle is nagvreters en vreet wel skaaldiere, larwes en insekte.





</doc>
<doc id="69141" url="https://af.wikipedia.org/wiki?curid=69141" title="David Louw">
David Louw

David Louw (gebore 22 Mei 1987) is 'n Suid-Afrikaanse akteur. Hy is veral bekend vir die karakter van Petrus Steyn in kykNET se sepie, "Villa Rosa". 

Louw is op 22 Mei 1987 in Vrede gebore. Hy het drie jaar lank verhoog- en film-opleiding van PALI ("Performing Arts and Lifestyle Institution") ontvang. Hy woon tans in Johannesburg.



</doc>
<doc id="69150" url="https://af.wikipedia.org/wiki?curid=69150" title="Atherina">
Atherina

Atherina ("Glasvisse") is 'n genus van visse wat aan die familie Atherinidae behoort. Daar is vyf spesies wat hoort tot die genus en een spesie kom in Suider-Afrika voor.

Spesies wat hoort tot die genus en voorkom in Suider-Afrika:




</doc>
<doc id="69154" url="https://af.wikipedia.org/wiki?curid=69154" title="Desiré Gardner">
Desiré Gardner

Desiré Gardner is 'n Suid-Afrikaanse aktrise. Sy was aanvanklik bekend as Desiré Manthey, maar het haar van na Gardner verander, haar man, Chris, s'n. Sy is veral bekend vir haar rol as die verpleegster Daleen Oosthuizen in die kykNET-sepie Binnelanders, waarin sy tot Desember 2015 gespeel het. Sy het daarna in Suidooster, ook op kykNET, begin speel.

Gardner is op 15 Desember 1985 in Bethlehem gebore. Sy begin haar skoolloopbaan in Bloemfontein en matrikuleer in 2003 van die Hoërskool Noordheuwel in Krugersdorp. In 2006 voltooi sy haar B.A.-graad in Drama aan die Universiteit van Pretoria. Sy ontvang lidmaatskap van die "Golden Key"-groep wat die 15% beste studente vanuit universiteite werf in 2004. In 2007 voltooi sy haar sertifikaat in Film-opleiding by "Starstruck – School of Acting".



</doc>
<doc id="69156" url="https://af.wikipedia.org/wiki?curid=69156" title="Microphis">
Microphis

Microphis ("Pypvisse") is 'n genus van visse wat aan die familie Syngnathidae behoort. 'n Kenmerk van die genus is dat die spesies in varswatermere en riviere leef in die Indiese-Pasifiese area. Die mannetjies het broeisakke waarin hulle die wyfie se eiers dra totdat dit uitbroei. Twee sulke spesies kom in Suider-Afrika voor.

Spesies wat hoort tot die genus en voorkom in Suider-Afrika:




</doc>
<doc id="69158" url="https://af.wikipedia.org/wiki?curid=69158" title="Lelia Etsebeth">
Lelia Etsebeth

Lelia Etsebeth is 'n Suid-Afrikaanse aktrise. Etsebeth het 'n Mtech-graad in Drama- en Film-studies van die Tshwane-Universiteit van Tegnologie verwerf. Sy het in TV-programme soos "Getroud met Rugby", "Last say on Sunday", "Erfsondes II"; "III" en rolprente soos "Superhelde", "Bakgat 2" en "Bloedspoor" opgetree.

Rolprente:

TV-optredes:


</doc>
<doc id="69159" url="https://af.wikipedia.org/wiki?curid=69159" title="Varswaterpypvis">
Varswaterpypvis

Die Varswaterpypvis ("Microphis fluviatilis") is 'n varswatervis wat voorkom aan die ooskus van Afrika in riviere en mere suidwaarts tot by die voormalige Transkei. In Engels staan die vis bekend as die "Freshwater pipefish".

Die mannetjie het 'n broeisak aan sy onderkant. Die vis word tot 210 mm lank en is blouerig groen tot geelgroen met dun vertikale strepe op die lyf.

Die vis leef in stil water tussen plantegroei. Hulle vreet moontlik klein ongewerweldes. Die wyfie stort haar eiers in die broeisak van die mannetjie waar dit bly totdat die larwes uitbroei.





</doc>
<doc id="69160" url="https://af.wikipedia.org/wiki?curid=69160" title="Kortstertpypvis">
Kortstertpypvis

Die Kortstertpypvis ("Microphis brachyurus") is 'n varswatervis wat aan die ooskus van Afrika voorkom, in riviere en mere suidwaarts vanaf Kenia tot by die suide van KwaZulu-Natal. Dit kom ook in Mauritius en Madagaskar voor. In Engels staan die vis bekend as die "Short-tail pipefish".

Die vis word tot 215 mm lank en is geelbruin van kleur.




</doc>
<doc id="69161" url="https://af.wikipedia.org/wiki?curid=69161" title="Tabris">
Tabris

Tabris (Persies: تبريز, "Tabrīz"; Azerbeidjans: تبريز, "Təbriz") is 'n stad in die noordweste van Iran. Die stad het 'n bevolking van 1 378 935 in 2006 gehad en is die vierde grootste stad van die land ná die hoofstad Teheran, Mashhad en Isfahan. Tabris is geleë net oos van die grens tot Irak en Turkye en suid van Armenië en Azerbeidjan. Die stad word beskou as die kulturele sentrum van Azerbeidjanners in Iran.



</doc>
<doc id="69163" url="https://af.wikipedia.org/wiki?curid=69163" title="Monodactylus">
Monodactylus

Monodactylus ("Maanskynvisse") is 'n genus van visse wat aan die familie Monodactylidae behoort. Die visse lyf is amper breër as wat dit lank is. Die onvolwasse vissies word ook in riviere gevind. Die genus het twee spesies wat in Suid-Afrika voorkom.

Spesies wat hoort tot die genus en voorkom in Suider-Afrika:




</doc>
<doc id="69164" url="https://af.wikipedia.org/wiki?curid=69164" title="Karaj">
Karaj

Karaj (Persies: ‏کرج) is 'n stad in die noorde van Iran. Die stad het 'n bevolking van 2 086 000 in 2010 gehad en is die vyfde grootste stad van die land ná die hoofstad Teheran, Mashhad, Isfahan en Tabris. Karaj is geleë net wes van Teheran, suid van die Kaspiese See en noord van die heilige stad Qom.


</doc>
<doc id="69165" url="https://af.wikipedia.org/wiki?curid=69165" title="Hengelo">
Hengelo

Hengelo kan na een van de volgende verwys:



</doc>
<doc id="69166" url="https://af.wikipedia.org/wiki?curid=69166" title="Sjiraz">
Sjiraz

Sjiraz (Persies: شيراز‎, "Schirāz") is 'n stad in die suide van Iran. Die stad het 'n bevolking van 1 455 073 in 2009 gehad en is die sesde grootste stad van die land ná die hoofstad Teheran, Mashhad, Isfahan, Tabris en Karaj‎. Sjiraz is geleë net noord van die Persiese Golf, suid van Isfahan en suidoos van Ahvaz. Die stad is een van die oudste stede in Iran en 'n belangrike sentrum van rose-teling. Sjiraz is veral bekend vir sy tuin-kultuur en word beskou as "tuin van Iran".


</doc>
<doc id="69168" url="https://af.wikipedia.org/wiki?curid=69168" title="Hengelo, Gelderland">
Hengelo, Gelderland

Hengelo is ’n dorp in die munisipaliteit Bronckhorst in die provinsie Gelderland in Nederland.


</doc>
<doc id="69169" url="https://af.wikipedia.org/wiki?curid=69169" title="Hemmen, Gelderland">
Hemmen, Gelderland

Hemmen is ’n dorp in die munisipaliteit Overbetuwe in die provinsie Gelderland in Nederland.


</doc>
<doc id="69173" url="https://af.wikipedia.org/wiki?curid=69173" title="Hellouw">
Hellouw

Hellouw is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="69174" url="https://af.wikipedia.org/wiki?curid=69174" title="Hell, Nederland">
Hell, Nederland

Hell is ’n nedersetting in die munisipaliteit Putten in die provinsie Gelderland in Nederland.


</doc>
<doc id="69175" url="https://af.wikipedia.org/wiki?curid=69175" title="Helhoek, Gelderland">
Helhoek, Gelderland

Helhoek is ’n nedersetting in die munisipaliteit Duiven in die provinsie Gelderland in Nederland.


</doc>
<doc id="69176" url="https://af.wikipedia.org/wiki?curid=69176" title="Heiveld">
Heiveld

Heiveld is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="69177" url="https://af.wikipedia.org/wiki?curid=69177" title="Heilig Landstichting">
Heilig Landstichting

Heilig Landstichting is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="69178" url="https://af.wikipedia.org/wiki?curid=69178" title="Heidekant">
Heidekant

Heidekant is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="69179" url="https://af.wikipedia.org/wiki?curid=69179" title="Heide, Montferland">
Heide, Montferland

Heide is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="69180" url="https://af.wikipedia.org/wiki?curid=69180" title="Heide, Heumen">
Heide, Heumen

Heide is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="69181" url="https://af.wikipedia.org/wiki?curid=69181" title="Heesselt">
Heesselt

Heesselt is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="69182" url="https://af.wikipedia.org/wiki?curid=69182" title="Heerewaarden">
Heerewaarden

Heerewaarden is ’n dorp in die munisipaliteit Maasdriel in die provinsie Gelderland in Nederland.

Jacobus Groenendaal, eerste Staatspresident van die Oranje-Vrystaat, is in Heerewaarden gebore.


</doc>
<doc id="69183" url="https://af.wikipedia.org/wiki?curid=69183" title="Ahvaz">
Ahvaz

Ahvaz (Persies: اهواز‎, "Ahvāz"; Arabies: الأحواز) is 'n stad in die suidweste van Iran. Die stad het 'n bevolking van 1 425 891 in 2008 gehad en is die sewende grootste stad van die land. Ahvaz is geleë net noord van die Persiese Golf en oos van die grens tot Irak. Ahvaz is die grootste stad in die provinsie Chuzestan en lê aan die Karunrivier. Die stad word beskou as kulturele sentrum van die Arabiere in Iran.


</doc>
<doc id="69184" url="https://af.wikipedia.org/wiki?curid=69184" title="’s-Heerenberg">
’s-Heerenberg

’s-Heerenberg is ’n stad in die munisipaliteit Montferland in die provinsie Gelderland in Nederland.


</doc>
<doc id="69186" url="https://af.wikipedia.org/wiki?curid=69186" title="Heerde">
Heerde

Heerde is ’n dorp en munisipaliteit in die provinsie Gelderland in Nederland.



</doc>
<doc id="69187" url="https://af.wikipedia.org/wiki?curid=69187" title="Heelweg-West">
Heelweg-West

Heelweg-West is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="69188" url="https://af.wikipedia.org/wiki?curid=69188" title="Heelweg-Oost">
Heelweg-Oost

Heelweg-Oost is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="69189" url="https://af.wikipedia.org/wiki?curid=69189" title="Heelsum">
Heelsum

Heelsum is ’n dorp in die munisipaliteit Renkum in die provinsie Gelderland in Nederland.


</doc>
<doc id="69190" url="https://af.wikipedia.org/wiki?curid=69190" title="Hedel, Gelderland">
Hedel, Gelderland

Hedel is ’n dorp in die munisipaliteit Maasdriel in die provinsie Gelderland in Nederland.


</doc>
<doc id="69191" url="https://af.wikipedia.org/wiki?curid=69191" title="Qom">
Qom

Qom (Persies: قم) is 'n stad in die sentraale Iran. Die stad het 'n bevolking van 1 233 000 in 2010 gehad en is die agste grootste stad van die land. Qom is geleë net suid van die hoofstad Teheran en noord van Isfahan. Qom is die hoofstad en grootste stad in die provinsie Qom en lê aan die Qomrivier. Die stad is een van die heilige stede van die Sjiitiese Islam en die religieuse sentrum van Iran.


</doc>
<doc id="69192" url="https://af.wikipedia.org/wiki?curid=69192" title="Mastacembelidae">
Mastacembelidae

Mastacembelidae (stekelpalings) is 'n vis familie van die orde Synbranchiformes wat voorkom in Afrika en Asië. Die familie is lang, slanke paling-agtige visse wat 'n ry stekels op die rug het net voor die dorsale vin. In Afrika kom daar twee genera met 45 spesies voor.

Die volgende genus en gepaardgaande spesies is deel van die familie:




</doc>
<doc id="69193" url="https://af.wikipedia.org/wiki?curid=69193" title="Langstert-stekelpaling">
Langstert-stekelpaling

Die Langstert-stekelpaling ("Aethiomastacembelus frenatus") is 'n varswater vis wat voorkom in die Okavangorivier, die boonste gedeelte van die Zambezirivier en die Kafuerivier. Hulle kom ook voor in die Kongorivier en Victoria- en Tanganjikamere. In Engels staan die vis bekend as die "Longtail spiny eel".

Die lyf is lank, slank en palingagtig met die kop en stert gepunt. Die lippe is dik en vlesig. Die vis is bruin met 'n fyn patroon op die stert gedeelte. Die vis word tot 310 mm lank.

Die vis leef in plante langs die kante van vinnig vloeiende riviere. Hulle word ook in rots skeure gevind. Die vis vreet insekte en klein ongewerweldes.





</doc>
<doc id="69194" url="https://af.wikipedia.org/wiki?curid=69194" title="Shire-stekelpaling">
Shire-stekelpaling

Die Shire-stekelpaling ("Aethiomastacembelus shiranus") is 'n varswater vis wat voorkom in die Shirerivier en Malawimeer. In Engels staan die vis bekend as die "Shire spiny eel".

Die lyf is lank, slank en palingagtig met die kop en stert gepunt. Die lippe is dik en vlesig. Die vis is bruin met 'n fyn patroon op die stert gedeelte. Die vis word tot 260 mm lank.

Die vis leef in plante langs die kante van vinnig vloeiende riviere. Hulle word ook in rots skeure gevind. Die vis vreet insekte en klein ongewerweldes.

Daar word vemoed dat die spesie dieselfde kan wees as die Langstert-stekelpaling.





</doc>
<doc id="69195" url="https://af.wikipedia.org/wiki?curid=69195" title="Kolvin-stekelpaling">
Kolvin-stekelpaling

Die Kolvin-stekelpaling ("Aethiomastacembelus vanderwaali") is 'n varswater vis wat voorkom in die Okavangorivier en boonste gedeelte van die Zambezirivier. In Engels staan die vis bekend as die "Ocellated spiny eel".

Die vis lyk baie soos die Langstert-stekelpaling maar het minder stekels op die rug, die kop is groter en die kleure van die vis is helderder. Die kleure wissel van olyf bruin tot donker bruin of swart en die vis word tot 180 mm lank.

Die vis leef in rotsagtige stroomversnellings in skeure en vreet insekte vanaf die rotse.





</doc>
<doc id="69220" url="https://af.wikipedia.org/wiki?curid=69220" title="Aethiomastacembelus">
Aethiomastacembelus

Aethiomastacembelus (Afrika stekelpalings) is 'n vis genus wat hoort tot die familie Mastacembelidae. Die genus kom slegs in Wes- en Sentraal-Afrika voor. Die voorste gedeelte van die dorsale vin bestaan uit 15 tot 34 stekels gevolg deur 'n sagter straal vin wat aaneen skakel met die stert- en pensvin. Daar is 18 tot 19 spesies wat hoort tot die genus waarvan drie in Suider-Afrika voorkom.

Die volgende spesies is deel van die genus:




</doc>
<doc id="69221" url="https://af.wikipedia.org/wiki?curid=69221" title="André Roothman">
André Roothman

André Roothman is 'n Suid-Afrikaanse akteur. Roothman is bekend vir onder meer sy rolle in die TV-reekse "Arende" en "Known Gods" en Afrikaanse rolprente soos "Bloedsuiers", "Wolwedans in die skemer" en "Verraaiers".



</doc>
<doc id="69224" url="https://af.wikipedia.org/wiki?curid=69224" title="Swartkol-kurper">
Swartkol-kurper

Die Swartkol-kurper ("Microctenopoma intermedium") is 'n varswatervis wat voorkom in die Okavangorivier, die boonste en onderste gedeeltes van die Zambezirivier, St. Lucia en die suidelike sytakke van die Kongorivier. In Engels staan die vis bekend as die "Blackspot climbing perch".

Die vis het 'n elipsvormige lyf met 'n gepunte kop en 'n klein bek. In die bek is skerp, konies gevormde tande. Die vis is normaalweg donkerbruin of swart en daar is donker strepe wat uitstraal van die oë. Op die lyf is 7 -1 3 donker, vertikale bane met 'n swart kol op die basis van die stertvin. Daar is wit strepe in die dorsale en anale vinne. Mannetjies wat broei word pers met donker strepe. Die vis word 55 mm lank.

Die vis leef in vlak water in redelike digte plantegroei van riviere, mere en kanale van moerasse en vloedvlaktes. Hulle vreet insekte en ander klein organismes. Die mannetjies bou 'n nes vol lugborrels wat op die water se oppervlak dryf waaronder hulle paar. Die eiers dryf en word in die nes bewaar deur die mannetjie.





</doc>
<doc id="69226" url="https://af.wikipedia.org/wiki?curid=69226" title="Stekelrige kurper">
Stekelrige kurper

Die Stekelrige kurper ("Ctenopoma multispine") is 'n varswatervis wat voorkom in die Okavangorivier, die boonste en onderste gedeeltes van die Zambezirivier, Kafuerivier en kusriviere in Mosambiek en noordelike KwaZulu-Natal. Dit kom ook voor in Quanza in Angola en die suidelike sytakke van die Kongorivier. In Engels staan die vis bekend as die "Manyspined climbing perch".

Die vis het 'n lang lyf en die oë is ver vorentoe. Daar is 'n goed ontwikkelde lug-asemhalingsorgaan in 'n holte bokant die kieue. Die vis het onreëlmatige donkerbruin of swart kolle en strepe oor die lyf. Die vis word tot 135 mm lank.

Die vis leef in stiller water van riviere, vloedvlaktes, panne en moerasse wat baie plantegroei bevat. Hulle vreet klein diertjies soos insekte en vissies. Die vis is goed gekamoefleer en vang die prooi deur hul stadig te bekruip. Hulle kom in groepe saam om te broei; die eiers word wyd verstrooi en word nie opgepas nie. Die vis kan warm, stilstaande water verduur en verlaat die water en beweeg oorland na alternatiewe woonplekke gedurende die nag of in nat weerstoestande.





</doc>
<doc id="69230" url="https://af.wikipedia.org/wiki?curid=69230" title="Microctenopoma">
Microctenopoma

Microctenopoma is 'n genus van visse wat aan die familie Anabantidae behoort. Hierdie genus het 12 spesies wat in Sentraal-Afrika voorkom waarvan een in Suider-Afrika voorkom. Hierdie genus is onlangs eers bevestig. Kenmerkend; die spesie bou lugborrel neste en is oor die algemeen donker bruin of swart van kleur.

Die enigste spesie wat hoort tot die genus en voorkom in Suider-Afrika:




</doc>
<doc id="69231" url="https://af.wikipedia.org/wiki?curid=69231" title="Ctenopoma">
Ctenopoma

Ctenopoma is 'n genus van visse wat aan die familie Anabantidae behoort. Hierdie genus het 12 spesies wat in Sentraal-Afrika voorkom waarvan een in Suider-Afrika voorkom.

Die enigste spesie wat hoort tot die genus en voorkom in Suider-Afrika:




</doc>
<doc id="69232" url="https://af.wikipedia.org/wiki?curid=69232" title="Sandelia">
Sandelia

Sandelia is 'n genus van visse wat aan die familie Anabantidae behoort. Hierdie genus het 2 spesies wat in Sentraal-Afrika voorkom.

Die spesies wat hoort tot die genus en voorkom in Suider-Afrika:




</doc>
<doc id="69234" url="https://af.wikipedia.org/wiki?curid=69234" title="Jacques Bessenger">
Jacques Bessenger

Jacques Bessenger is 'n Suid-Afrikaanse akteur. Hy is bekend vir sy rol as Renier de Kock in die SAUK2 se drama-reeks, "Erfsondes" (2009–2012). Hy het ook die rol van Matthew Dekker in die SAUK2 se mini-reeks, "Huis van Liefde", in Maart 2008 vertolk.

Rolprente:

TV-optredes:



</doc>
<doc id="69237" url="https://af.wikipedia.org/wiki?curid=69237" title="Illse Roos">
Illse Roos

Illse Roos (soms gekrediteer as Ilse Roos) is 'n Suid-Afrikaanse aktrise en sangeres. Sy is veral bekend vir haar rol as Lynette Strydom in M-Net se sepie, Egoli, vanaf 1991 tot 2002.




</doc>
<doc id="69239" url="https://af.wikipedia.org/wiki?curid=69239" title="Riana Wilkens">
Riana Wilkens

Riana Wilkens is 'n Suid-Afrikaanse aktrise.



</doc>
<doc id="69240" url="https://af.wikipedia.org/wiki?curid=69240" title="Rawalpindi">
Rawalpindi

Rawalpindi (Punjabi en Oerdoe: راولپنڈی) is 'n stad in die noorde van Pakistan. Die stad het 'n bevolking van 1 933 933 in 2009 gehad en is die vierde grootste stad van die land ná Karatsji, Lahore en Faisalabad. Rawalpindi is geleë net suid van die hoofstad Islamabad en wes van die grens tot Indië. Rawalpindi was tydens die bou van Islamabad tussen 1960 en 1969 die tydelike hoofstad van Pakistan (ná Karatsji) en is tans die setel van die Pakistanse Weermag.


</doc>
<doc id="69241" url="https://af.wikipedia.org/wiki?curid=69241" title="Multan">
Multan

Multan (Panjabi en Oerdoe: مُلتان) is 'n stad in die ooste van Pakistan. Die stad het 'n bevolking van 1 566 932 in 2009 gehad en is die vyfde grootste stad van die land ná Karatsji, Lahore, Faisalabad en Rawalpindi. Multan is geleë net oos van die Indusrivier en suid van Faisalabad. Multan is een van die oudste stede ter wêreld. Reeds Alexander die Grote het die stad in 326 v.C. verower, gevolg deur Islamitiese soldate in die 7de eeu en Sikhs in die 18de eeu.


</doc>
<doc id="69242" url="https://af.wikipedia.org/wiki?curid=69242" title="Gujranwala">
Gujranwala

Gujranwala (Punjabi en Oerdoe: گوجرانوالہ) is 'n stad in die noordweste van Pakistan. Die stad het 'n bevolking van 1 526 168 in 2009 gehad en is die sesde grootste stad van die land ná Karatsji, Lahore, Faisalabad, Rawalpindi en Multan. Gujranwalais is geleë net wes van die grens tot Indië en noord van Lahore. Gujranwala het 'n lang geskiedenis en het tussen 1799 en 1802 as hoofstad van die Sikh-ryk gedien. Met die divisie van dié ryk het die stad deel van Brits-Indië geword en maak sedert 1947 deel uit van Pakistan.


</doc>
<doc id="69243" url="https://af.wikipedia.org/wiki?curid=69243" title="Donkerslaper">
Donkerslaper

Die Donkerslaper ("Eleotris fusca") is 'n vis wat aan die ooskus van Afrika suidwaarts tot by die Transkei voorkom. Die vis kom ook voor in die Indiese-Pasifiese area. In Engels staan die vis bekend as die "Dusky sleeper".

Die vis is donkerbruin tot swart van kleur met 'n reeks horisontale lyne op die lyf en word tot 260 mm groot. Die vis het 'n groot bek.

Die vis word onder boomstompe en wortels gevind in modderige areas van strandmere en wortelboommoerasse en ook in varswaterstrome wat in die see uitmond.





</doc>
<doc id="69244" url="https://af.wikipedia.org/wiki?curid=69244" title="Eleotridae">
Eleotridae

Eleotridae (slapers) is 'n vis-familie van die orde Perciformes. Die familie leef op die bodem en het twee aparte dorsale vinne. Dit is 'n redelike groot familie van 150 spesies wat voorkom in vlak kuswaters, strandmere en partykeer varswater. Drie van die spesies kom voor in Suider-Afrika.

Die volgende genera en gepaardgaande spesies is deel van die familie:





</doc>
<doc id="69245" url="https://af.wikipedia.org/wiki?curid=69245" title="Pesjawar">
Pesjawar

Pesjawar (Engels: "Peshawar", Persies, Pandjabi en Oerdoe: پشاور; letterlik: "stad aan die grens", Pasjtoe: پېښور) is 'n stad in die noordooste van Pakistan. Die stad het 'n bevolking van 3 055 254 in 2010 gehad en het 'n oppervlakte van 1 257 km². Pesjawar is geleë net oos van die grens tot Afghanistan en noordwes van Islamabad en Rawalpindi‎‎.

Pesjawar is meer as 2500 jaar gelede deur die konings van Gandhara gestig en het weens se geografiese ligging eeue lank as belangrike handelsentrum tussen Indië, Persië en Sentraal-Asië gedien. Die stad word as die Pasjtoene se tweede belangrikste kulturele sentrum ná Kandahar beskou.


</doc>
<doc id="69246" url="https://af.wikipedia.org/wiki?curid=69246" title="Eleotris">
Eleotris

Eleotris is 'n genus van visse wat aan die familie Eleotridae behoort. Hierdie genus het 2 spesies wat in Suider-Afrika voorkom in strandmere en ook varswater.

Die spesies wat hoort tot die genus en voorkom in Suider-Afrika:




</doc>
<doc id="69247" url="https://af.wikipedia.org/wiki?curid=69247" title="Breëkopslaper">
Breëkopslaper

Die breëkopslaper ("Eleotris melanosoma") is 'n vis wat voorkom aan die ooskus van Afrika suidwaarts tot by die Transkei. Die vis kom ook voor in die Indiese-Pasifiese area. In Engels staan die vis bekend as die "broadhead sleeper".

Die vis is donkerbruin tot swart van kleur en het partykeer 'n reeks horisontale lyne op die lyf en word tot 170 mm lank. Die vis het 'n groot bek.

Die vis is geheimsinnig en leef op modderige gedeeltes van strandmere en wortelboom moerasse en partykeer ook in varswater.





</doc>
<doc id="69250" url="https://af.wikipedia.org/wiki?curid=69250" title="Goue slaper">
Goue slaper

Die Goue slaper ("Hypseleotris cyprinoides") is 'n vis wat voorkom aan die kus van KwaZulu-Natal noordwaarts tot by die Kosibaai. In Engels staan die vis bekend as die "Golden sleeper".

Die stertvin is bolrond en die vis is half deurskynend met 'n goue skynsel. Daar is 'n breë bruin band oor die lengte van die vis; van die bek tot by die basis van die stertvin. Die vis word tot 77 mm lank.

Die vis leef in vlak areas met plantegroei in varswater strome wat in strandmere invloei. Hulle vreet muskiete en ander insekte. Die vis kan oorleef in akwariums.





</doc>
<doc id="69251" url="https://af.wikipedia.org/wiki?curid=69251" title="Hypseleotris">
Hypseleotris

Hypseleotris is 'n genus van visse wat aan die familie Eleotridae behoort. Hierdie genus het vyftien spesies en een kom in Suider-Afrika voor. Die meeste slapers is bodem bewoners maar hierdie genus is nie.

Die spesie wat hoort tot die genus en voorkom in Suider-Afrika:




</doc>
<doc id="69256" url="https://af.wikipedia.org/wiki?curid=69256" title="Chittagong">
Chittagong

Chittagong (Bengaals: চট্টগ্রাম, "Chôţţogram") is 'n stad in die ooste van Bangladesj. Die stad het 'n bevolking van 2 579 107 in 2008 gehad en is die tweede grootste stad van die land ná die hoofstad Dhaka. Chittagong is geleë net wes van die grens tot Indië en Mianmar. Die stad lê aan die Golf van Bengale naby die monding van die Ganges en die Brahmaputra in die Indiese Oseaan.



</doc>
<doc id="69257" url="https://af.wikipedia.org/wiki?curid=69257" title="Khulna">
Khulna

Khulna (Bengaals: খুলনা, "Khulnā") is 'n stad in die weste van Bangladesj. Die stad het 'n bevolking van 1 000 000 in 2010 gehad en is die derde grootste stad van die land ná die hoofstad Dhaka en Chittagong. Khulna is geleë net oos van die grens tot Indië en noord van die Golf van Bengale. Die stad lê wes van die monding van die Ganges en die Brahmaputra in die Indiese Oseaan.


</doc>
<doc id="69258" url="https://af.wikipedia.org/wiki?curid=69258" title="Hai Phong">
Hai Phong

Hai Phong (Viëtnamees: "Hải Phòng") is 'n stad in die noorde van Viëtnam. Die stad het 'n bevolking van 1 884 685 gehad en is die derde grootste stad van die land ná die hoofstad Hanoi en Ho Chi Minh-stad.

Hai Phong is geleë net suid van die grens tot die Volksrepubliek China en suidoos van Hanoi. Die stad lê aan die monding van die Rooirivier in die Golf van Tonkin. Hai Phong is die tweede belangrikste hawestad van Viëtnam ná Ho Chi Minh-stad en dien as hawe van Hanoi.



</doc>
<doc id="69259" url="https://af.wikipedia.org/wiki?curid=69259" title="Varswater-dikkop">
Varswater-dikkop

Die Varswater-dikkop ("Awaous aeneofuscus") is 'n varswater vis wat voorkom in riviere en strandmere aan die ooskus van Afrika suidwaarts tot by Algoabaai. In Engels staan die vis bekend as die "Freshwater goby".

Die stertvin is bolrond en die vis is bruin of groenbruin met donker bruin vlekke en golwende strepe op. Daar is twee bruin strepe wat na vore op die vis se kop strek. Die stert is vol donker kolle en die vis word tot 260 mm lank.

Die vis leef in poele en vloeiende water gewoonlik oor sanderige bodems waar hy homself begrawe sodat net die oë en kop uitsteek. Die vis vreet ongewerweldes.





</doc>
<doc id="69260" url="https://af.wikipedia.org/wiki?curid=69260" title="Can Tho">
Can Tho

Can Tho (Viëtnamees: "Cần Thơ") is 'n stad in die suide van Viëtnam. Die stad het 'n bevolking van 1 121 000 gehad en is die vierde grootste stad van die land ná die hoofstad Hanoi, Ho Chi Minh-stad en Hai Phong. Can Tho is geleë net suid van die grens tot Kambodja en suidwes van Ho Chi Minh-stad. Die stad lê aan die monding van die Mekongrivier in die Suid-Chinese See.


</doc>
<doc id="69261" url="https://af.wikipedia.org/wiki?curid=69261" title="Grawende dikkop">
Grawende dikkop

Die Grawende dikkop ("Croilia mossambica") is 'n varswater vis wat voorkom in mere en strandmere in KwaZulu-Natal en suidelike Mosambiek. In Engels staan die vis bekend as die "Burrowing goby".

Die vis het glad nie skubbe nie. Die kop en lyf is lank met groot uitpeul oë en die stertvin is gepunt. Die vis is deurskynend met bruin kolle op die dorsale vin en kop. By die mannetjie het die stertvin vertikale strepe op en die wyfie het 'n enkele horisontale streep op die onderste rand. Die vis word tot 64 mm lank.

Die vis leef in uitgrawings in skoon sand, baie kere saam met die Gewone sandgarnaal in 'n simbiose verhouding. Hulle vreet bodem ongewerweldes en broei gedurende die somer. Die mannetjie is territoriaal van aard.





</doc>
<doc id="69263" url="https://af.wikipedia.org/wiki?curid=69263" title="Plejades (sterreswerm)">
Plejades (sterreswerm)

In astronomie is die Plejades (ook Sewe Susters of M45) ’n oop sterreswerm wat bestaan uit warm B-tipe sterre van middelmatige ouderdom in die sterrebeeld Bul. Dit is een van die naaste sterreswerms aan die Aarde en die een wat die maklikste met die blote oog gesien kan word. Die naam kom van die Plejades in die Griekse mitologie.

Die swerm word oorheers deur warm blou en besonder helder sterre wat binne die afgelope 100 miljoen jaar ontstaan het. Die helderste sterre word omring deur ’n newelagtigheid wat deur ruimtestof veroorsaak word. Sterrekundiges voorspel die swerm sal nog sowat 250 miljoen jaar lank bestaan, waarna dit sal versprei weens swaartekrag-interaksies met ander voorwerpe in die omgewing.

Die Plejades kan duidelik gesien word in die winter in die Noordelike Halfrond en in die somer in die Suidelike Halfrond. Hulle is sedert die antieke tye bekend aan kulture regoor die wêreld, onder meer die Maori's, Perse, Han-Chinese, Japanners, Maja en Asteke, asook die Sioux en Cherokee.
Die Babiloniese sterkatalogus lys hulle as MUL.MUL, of "ster van sterre". Hulle is op die lys van sterre aan die sonnebaan, wat daarop dui dat hulle in omstreeks die 23ste eeu v.C. na aan die punt van lente-dag-en-nag-ewening was. Die vroegste bekende uitbeelding van die Plejades is ’n kunsvoorwerp uit die Bronstydperk bekend as die Nebra-lugskyf, uit omstreeks 1600 v.C. Sommige sterrekundiges van Antieke Griekeland het hulle beskou as ’n aparte sterrebeeld, en hulle word genoem deur Hesiodos, en in Homeros se "Ilias" en "Odussee". Hulle word ook vier keer in die Bybel genoem: in Job 9:9 en 38:31, in Amos 5:8 en Openbaring 3:1. Die Plejades word veral hoog geag in die Hindoe-mitologie as die ses moeders van die oorlogsgod Moeroegan, wat ses gesigte ontwikkel het: een vir elkeen van sy moeders.

Dis lank reeds bekend dat die swerm ’n fisiek gebonde groep is en nie ’n toevallige oplyning van onverwante sterre nie. Eerw. John Michell het in 1767 bereken dat die kans dat so baie sterre toevallig oplyn, net 1 in 500 000 is, en korrek aangeneem dat die Plejades en baie ander sterreswerms fisiek gebonde moet wees. Toe die sterre se beweging die eerste keer ondersoek is, is gevind dat hulle almal in dieselfde rigting en teen dieselfde spoed deur die ruimte beweeg, wat verdere bewys is dat hulle met mekaar verbind is.

Charles Messier het die posisie van die swerm gemeet en dit as M45 ingesluit in sy katalogus van komeet-agtige voorwerpe wat in 1771 gepubliseer is. Sommige sterrekundiges vind dit vreemd, aangesien die meeste Messier-voorwerpe dof is en maklik met komete verwar kan word – nie juis eienskappe van die Plejades nie. Een moontlikheid is dat hy bloot ’n groter katalogus wou hê as sy wetenskaplike mededinger Lacaille, wie se 1755-katalogus 42 voorwerpe bevat het, en dat hy daarom ’n paar helder voorwerpe bygevoeg het.

Edme-Sébastien Jeaurat het in 1782 ’n kaart van 64 sterre van die Plejades uit sy waarnemings geteken wat in 1786 gepubliseer is.

Die sterreswerm het ’n kernradius van sowat 8 ligjare. Dit bevat meer as 1 000 bevestigde sterre. Die meeste is jong, warm B-tipe-sterre waarvan tot 14 met die blote oog gesien kan word na gelang van sigtoestande. Die totale massa van die swerm word geraam op sowat 800 sonmassas.

Die swerm bevat baie bruindwerge – voorwerpe met ’n massa minder as sowat 8% van die Son s’n en wat dus nie swaar genoeg is dat kernfusie-reaksies in hul kern kan ontstaan sodat hulle in behoorlike sterre kan ontwikkel nie. Hulle beslaan sowat 25% van die totale aantal sterre, maar hul massa maak maar sowat 2% van die totale massa uit.

Die ouderdom van die Plejades word met behulp van die Hertzsprung-Russell-diagram op tussen 75 en 150 miljoen jaar geraam.

Die relatiewe beweging van die swerm sal veroorsaak dat hulle baie millenniums in die toekoms, van die Aarde af gesien, onder die voete van wat nou die sterrebeeld Jagter is, verbybeweeg. Nes die meeste oop sterreswerms sal die sterre ook nie onbepaald fisiek gebonde bly nie; sommige sterre sal wegbeweeg vanweë interaksie met ander voorwerpe en ander sal gestroop word deur gety-swaartekragvelde. Volgens berekenings sal die groep oor sowat 250 miljoen jaar versprei, aangehelp deur swaartekrag-interaksies met enorme interstellêre wolke en die spiraalarms van die Melkweg.

Wanneer sigtoestande ideaal is, kan ’n teken van die newelagtigheid om die sterreswerm gesien word op foto's met ’n lang beligting. Die stof van die newel weerkaats die blou lig van die warm, jong sterre.

Aanvanklik is geglo dat die stof ’n oorblyfsel is van toe die sterre gevorm is. Ná 100 miljoen jaar (die ouderdom wat algemeen aanvaar word vir die swerm) sou feitlik al die stof egter reeds deur stralingsdruk versprei gewees het. Daar word nou geglo die swerm beweeg net deur ’n besonder stowwerige streek.

Die nege helderste sterre in die swerm is genoem na die Plejades van die Griekse mitologie (Sterope, Merope, Electra, Maia, Taygeta, Celaeno en Alcyone) en hul ouers, Atlas en Plejone. As dogters van Atlas was die sewe Hiades susters van die Plejades.

Die onderstaande tabel lys die helderste sterre van die Plejades:

Omdat die Plejades so na aan die Aarde is, behoort hul afstand maklik te wees om te bepaal, en dit kan dan gebruik word om die afstand van ander, verder voorwerpe te meet. As sterrekundiges die regte afstand van die Plejades ken, kan hulle ’n Hertzsprung-Russell-diagram daarvan saamstel. As dit dan vergelyk word met ander swerms waarvan die afstand nie bekend is nie, kan dié afstande bepaal word. Met ander metodes kan die afstandskaal dan uitgebrei word van sterreswerms na sterrestelsels en sterrestelselswerms, en ’n kosmiese afstandskaal kan dan opgestel word.

Onenigheid bestaan egter oor die afstand van die Plejades. Aanvanklik is bereken dat hulle sowat 135 parsek van die Aarde af is. Data van die Hipparcos-ruimtesending van 1989 tot 1993 het egter verrassende resultate opgelewer, naamlik dat die afstand van die Plejades 118 parsek is. Dit is bepaal deur die verskille in die parallaks (skynbare posisies) van die sterre in die swerm te meet, ’n tegniek wat die mees direkte en akkurate resultate behoort te lewer. In latere werke is beweer dat die Hipparcos se meting foutief was. Latere metings, onder meer deur die Hubble-ruimteteleskoop, het bevestig dat die afstand moontlik tussen 135 en 140 parsek is. Die skrywer van die 2007–2009-katalogus van hersiene Hipparcos-parallakse het egter weer verklaar dat die afstand inderdaad ~120 parsek is, en die weersprekende getuienis in twyfel getrek. Onenigheid bestaan steeds oor wat die regte afstand is.



</doc>
<doc id="69264" url="https://af.wikipedia.org/wiki?curid=69264" title="Internasionale Sterrekundige Vereniging">
Internasionale Sterrekundige Vereniging

Die Internasionale Sterrekundige Vereniging of Internasionale Astronomiese Unie (IAU) (Frans: "Union astronomique internationale" of "UAI") is ’n groep professionele sterrekundiges met doktorsgrade wat navorsing en opvoeding in sterrekunde doen. Dit word internasionaal beskou as die owerheid wat name aan hemelliggame (sterre, planete, asteroïdes, ens.) gee, asook aan enige strukture op hul oppervlak. Hul hoofdoel is om die sterrekunde in al sy aspekte te bevorder en beskerm deur middel van internasionale samewerking.

Die vereniging is lid van die Internasionale Raad vir Wetenskap (ICSU) en het vriendskaplike betrekkinge met organisasies wat amateursterrekundiges as lede insluit. Hul hoofkwartier is op die tweede verdieping van die "Institut d'Astrophysique de Paris" in die 14de arrondissement van Parys, Frankryk, en die amptelike taal is Frans. Afdelings sluit in die werkgroepe vir die naamgewing van planetêre stelsels, van sterre en van meteoorreëns, asook die Kleinplaneetsentrum. 

Die IAU is op 28 Julie 1919 in Brussel, België, gestig. Die sewe stigterstate was België, Kanada, Frankryk, Brittanje, Griekeland, Japan en die VSA. Hulle is gou daarna gevolg deur Italië en Mexiko.

Vandag het die IAU 12 664 "individuele lede", wat professionele sterrekundiges uit 96 lande is. Verder is daar 79 "nasionale lede", professionele sterrekundige gemeenskappe wat hul lande se sustersverenigings van die IAU verteenwoordig. Hulle is van onder meer Suid-Afrika, Australië, China, Indië, die VSA, Argentinië, Saoedi-Arabië, Duitsland, Brittanje, Nieu-Seeland, Rusland en Japan.

Die IAU se algemene vergadering sluit al die lede in en bepaal die vereniging se beleid, keur sy verordenige goed en verkies verskeie komitees. Stemreg van die lede hang af van die saak wat voor die vergadering dien – soms stem net die individuele lede en soms net die nasionale lede.



</doc>
<doc id="69268" url="https://af.wikipedia.org/wiki?curid=69268" title="Messier-katalogus">
Messier-katalogus

Die Messier-voorwerpe is ’n lys sterrekundige voorwerpe wat aanvanklik in 1771 saamgestel is deur die Franse sterrekundige Charles Messier. Messier het die ruimte gefynkam vir komete en is gefrustreer deur voorwerpe wat soos komete lyk, maar dit nie is nie. Hy het toe ’n katalogus van hulle saam met sy assistent Pierre Méchain saamgestel om sy navorsing te vergemaklik.

In die eerste uitgawe is 45 voorwerpe gelys, van M1 tot M45. Messier se uiteindelike katalogus het 103 voorwerpe bevat, maar die lys is later bygewerk deur ander sterrekundiges wat gemotiveer is deur aantekeninge in Messier en Méchain se tekste wat aandui dat hulle van die voorwerpe geweet het. Die eerste aanpassing is in 1921 gedoen deur Nicolas Camille Flammarion, wat Messier 104 bygevoeg het nadat hy ’n aantekening van Messier in dié se 1781-eksemplaar gevind het. M105 tot M107 is in 1947 bygevoeg deur Helen Sawyer Hogg, M108 en M109 in 1960 deur Owen Gingerich en M110 in 1967 deur Kenneth Glyn Jones. M102 is deur Méchain waargeneem en hy het Messier daaroor ingelig. Later het Méchain self erken dat die voorwerp nie bestaan nie, maar ’n herwaarneming van M101 is. Sommige bronne identifiseer die sterrestelsel NGC 5866 as M102, maar die beskrywing stem nie ooreen met dié in Méchain se aantekeninge nie.

Dié voorwerpe is steeds bekend onder hul Messier-nommers volgens sy lys.

Messier het sy navorsing in Frankryk gedoen waar hy gewoon het, en sy waarnemings sluit dus net voorwerpe in wat in die Noordelike Halfrond sigbaar is. Baie indrukwekkende voorwerpe wat net in die Suidelike Halfrond sigbaar is, soos die Groot en Klein Magellaanse Wolk, kom nie daarop voor nie.

Al die Messier-voorwerpe is met verkykers of klein teleskope sigbaar en is dus gewild onder amateur-sterrekykers. Vroeg in die noordelike lente kom sterrekundiges soms byeen vir "Messier-marathons", wanneer al die voorwerpe in een nag gesien kan word.



</doc>
<doc id="69269" url="https://af.wikipedia.org/wiki?curid=69269" title="Rivier-dikkop">
Rivier-dikkop

Die Rivier-dikkop ("Glossogobius callidus") is 'n varswater vis wat voorkom in riviere aan die ooskus van Afrika vanaf Mosambiek tot by Swartvlei in die Wes-Kaap.

Die kop is ietwat plat met 'n lang snoet en 'n gepunte stertvin. Die vis deurskynend bruin kleurig met swart x-merke op die sye. Daar is ook 'n swart kol op die agterste membraan van die eerste dorsale vin. Die vis word tot 120 mm lank.

Die vis leef in poele op die bodem tussen rotse of plantegroei. Hulle vreet insekte en ongewerweldes en broei in die somer. Hulle eiers is ovaalvormig.





</doc>
<doc id="69275" url="https://af.wikipedia.org/wiki?curid=69275" title="Stofsuier">
Stofsuier

'n Stofsuier is 'n apparaat wat gebruik word om huise skoon te maak deur stof en ander vuilgoed op te suig. Meeste stofsuiers is van 'n sterk elektriese motor voorsien wat 'n sentrifugale pomp laat draai en dan 'n suigaksie veroorsaak. Die stof word gewoonlik in 'n stofsak of waterbak opgevang, wat af en toe skoongemaak moet word.

Die stofsuier is in ongeveer 1900 uitgevind, maar eers vanaf 1960 het stofsuiers so bekostigbaar geword dat hulle deur die massamark aanvaar is. Voor dit is matte meestal gevee of buite met 'n matklopper uitgeslaan.



</doc>
<doc id="69276" url="https://af.wikipedia.org/wiki?curid=69276" title="Hiades (sterreswerm)">
Hiades (sterreswerm)

Die Hiades of Reëngesternte (Grieks: Ὑάδες) is die naaste oop sterreswerm aan die sonnestelsel en een van die swerms wat die meeste bestudeer is. Die Hipparcos-satelliet, Hubble-ruimteteleskoop en Hertzsprung-Russell-diagram is gebruik om die afstand van ~153 ligjare (47 parsek) van die kern te bepaal. Aangesien die resultate van al drie metodes ooreenstem, is die Hiades ’n belangrike skakel in die kosmiese afstandskaal. Die swerm bestaan uit ’n rofweg sferiese groep van honderde sterre met dieselfde ouderdom, plek van oorsprong, chemiese inhoud en beweging deur die ruimte.

Vanaf die Aarde gesien, val die Hiades binne die sterrebeeld Bul, waar die helderste sterre daarvan ’n "V" vorm saam met die nog helderder rooi reus Aldebaran. Laasgenoemde is egter heeltemal onverwant aan die Hiades; dit is baie nader aan die Aarde (vandaar sy oënskynlike helderheid) en lê toevallig in dieselfde gesigslyn.

Die Hiades is sowat 625 miljoen jaar oud. Die kern, waar die sterre dig saamgepak is, het ’n radius van 17,6 ligjare (2,7 parsek). Baie van die sterre kom egter ver buite die kern voor, in die swerm se uitgebreide halo; dié sterre is waarskynlik besig om te ontsnap van die swerm se swaartekrag-invloed.

Die sterre van die Hiades is ryker aan swaar elemente as die son en ander gewone sterre in die omgewing van die sonnestelsel, met ’n metaalgehalte van +0,14.

Die swerm is verwant aan ander sterregroepe in die son se nabyheid. Die ouderdom, metaalinhoud en eiebeweging stem ooreen met dié van die groter en verder geleë Byekorf-sterreswerm, en die bane van albei swerms kan teruggelei word na dieselfde streek in die ruimte, wat aandui dat hulle dieselfde oorsprong het. Nog ’n verwante groep is die Hiades-groep, ’n klein versameling verspreide sterre waarvan die baan ooreenstem met dié van die Hiades-swerm. Onlangse navorsing het aangedui dat minstens 15% van die sterre in die Hiades-groep dieselfde chemiese spoor het as dié in die swerm. Sowat 85% van die sterre in die groep is egter nie verwant nie omdat hul ouderdom en metaalgehalte verskil; hul ooreenstemmende beweging word toegeskryf aan die gety-effekte van die massiewe roterende staaf in die middel van die Melkweg, ’n staafspiraalsterrestelsel.

In die Griekse mitologie was die Hiades die dogters van Atlas en die halfsusters van die Plejades. Ná die dood van hul broer, Hias, is die huilende susters verander in die sterreswerm wat later met reën verbind is.

Die swerm is sedert prehistoriese tye bekend as ’n ruimtevoorwerp wat met die blote oog gesien kan word. Dit word deur verskeie Klassieke skrywers genoem, van Homeros tot Ovidius. In Boek 18 van die Ilias verskyn die Hiades-sterre saam met die Plejades, die Groot Beer en die Jagter op die skild wat die god Hefaistos vir Achilles maak.

Die sterreswerm is waarskynlik in 1654 die eerste keer gakatalogiseer deur Giovanni Batista Hodierna, en dit het daarna in talle ster-atlasse van die 17de en 18de eeu verskyn. Charles Messier het hulle egter nie in sy katalogus van 1781 ingesluit nie. Dit het dus nie ’n Messier-nommer nie, anders as baie ander, verder geleë oop sterreswerms soos die Plejades.

Die vier helderste sterre van die Hiades is almal rooi reuse wat aanvanklik A-tipe sterre was en nou na buite die hoofreeks ontwikkel het. Hulle lê almal binne ’n paar ligjare van mekaar. Hul Bayer-name is Gamma, Delta, Epsilon en Theta Tauri. Hulle vorm ’n sterrepatroon wat die kop van die Bul vorm. Epsilon Tauri, ook bekend as Ain (die "Bul se Oog"), het minstens een planeet wat ’n gasreus is.

Studies toon aan dat 90% van oop sterreswerms uitmekaardryf minder as ’n miljard jaar nadat die swerm gevorm het. Oor die volgende paar miljoen jaar sal die Hiades-swerm al hoe meer massa en getalle verloor terwyl sy helderste sterre na buite die hoofreeks ontwikkel en sy dofste sterre wegbeweeg van die buitenste streke. Dit kan dalk uiteindelik gereduseer word tot sowat ’n dosyn veelvoudige sterre, wat elk uit twee of meer sterre bestaan, wat kwesbaar sal bly vir voortdurende magte wat daarop inwerk.



</doc>
<doc id="69277" url="https://af.wikipedia.org/wiki?curid=69277" title="Tenk-dikkop">
Tenk-dikkop

Die Tenk-dikkop ("Glossogobius giuris") is 'n varswater vis wat voorkom in riviere aan die ooskus van Afrika suidwaarts tot by die Transkei. Dit kom ook in die Indiese-Pasifiese area voor en mag honderde kilometers land-in in groot riviere voorkom. In Engels staan die vis bekend as die "Tank goby".

Die vis het 'n platterige kop met 'n groot mond. Die stertvin is bolrond. Die vis is deurskynend bruin kleurig met donker bruin of swart vlekke en kolle aan die bokant en die sye. Daar is swart kolle op die dosale vin en die vis word tot 400 mm lank. Die Suid-Afrikaanse hengelrekord is: 0.195 kg.

Die vis leef in stil water, gewoonlik by sandbanke in strome en vloedvlakte panne. Die onvolwasse vreet ongewerweldes wat op die bodem leef terwyl die groter visse klein vissies en paddavissies vreet. Hulle broei in varswater en strandmere gedurende die somer.





</doc>
<doc id="69278" url="https://af.wikipedia.org/wiki?curid=69278" title="Blokkies-dikkop">
Blokkies-dikkop

Die Blokkies-dikkop ("Redigobius dewaali") is 'n klein varswatervis wat in riviere aan die ooskus van Afrika voorkom, vanaf die Limpoporivier suidwaarts tot by suidelike KwaZulu-Natal. Daar is ook geïsoleerde rekords van die vis in Knysna en Kariega-strandmeer in die Oos-Kaap. In Engels staan die vis bekend as die "Checked goby".

Die vis het 'n bolronde stertvin en die kop is plat, die oë en die bek is groot. Die vis is deurskynend olyfbruin met swart kolle of strepe op die lyf. Op die basis van die dosale vin is daar twee swart kolle en op die basis van die eerste dorsale vin is 'n groot swart kol. Die vis word tot 56 mm lank.

Die vis leef in helder water met baie plantegroei in vloedvlakte panne, mere en strandmere. Die visse vreet ongewerweldes en inseklarwes. Hulle broei gedurende die somer.





</doc>
<doc id="69279" url="https://af.wikipedia.org/wiki?curid=69279" title="Metaal (astronomie)">
Metaal (astronomie)

Die term metaal word in die astronomie in ’n ruimer sin gebruik as in chemie of in die daaglikse taalgebruik: Daarmee word bedoel alle ander elemente as waterstof en helium.

Aangesien sterre, wat die grootste deel van die sigbare heelal uitmaak, hoofsaaklik uit waterstof en helium bestaan, gebruik sterrekundiges die term "metaal" om al die ander elemente gesamentlik te beskryf.

Sterre met ’n relatief groot hoeveelheid koolstof, stikstof, suurstof en neon word byvoorbeeld metaalryke sterre genoem in sterrekundige terme, hoewel dié elemente nie in chemie metale is nie.

Die teenwoordigheid van swaarder elemente is die gevolg van nukleosintese in die sterre, die teorie dat die meeste elemente in die heelal wat swaarder as waterstof en helium is (van hier af metale genoem), in die kern van sterre gevorm word. Mettertyd word die metale deur sterwinde en supernovas na omringende gebiede gevoer en die interstellêre medium word so verryk. Die materiaal word dan "herwin" vir die vorming van nuwe sterre. ’n Mens kan hieruit aflei dat die ouer generasie sterre, wat in die metaalarm vroeë heelal gevorm het, gewoonlik minder metale bevat as jonger sterre, wat in ’n metaalryker heelal gevorm het.

Waargenome veranderings in die chemiese samestelling van verskeie soorte sterre, wat op spektraaleienskappe gebaseer en later aan metaalinhoud toegeskryf is, het die sterrekundige Walter Baade in 1944 laat voorstel dat twee verskillende soorte popolasies sterre voorkom. Dit het bekend geword as Populasie I- (metaalryk) en Populasie II (metaalarm)-sterre. ’n Derde populasie sterre, bekend as Populasie III, is in 1978 ingevoer. Hierdie uiters metaalarm sterre het teoreties heel eerste in die heelal gevorm.

In heel ou sterre is die "metaalinhoud" veel laer as in betreklik jong sterre soos die Son; in sommige gevalle is dit minder as 0,1%. Hulle word sterre van Populasie II genoem om hulle te onderskei van die "normale" sterre, wat tot Populasie I behoort. Sterre met geen metale in nie is nog nie gevind nie, al is daar onlangs tekens gevind dat daar wel sulke sterre bestaan. Hulle sal tot Populasie III behoort.

Sterrekundiges gebruik verskeie metodes om die metaalinhoud van sterre te bepaal. Sommige behels die vasstelling van die deel van die massa wat toegeskryf kan word aan gas teenoor metale, en ander die meting van die verhouding van die getal atome van twee verskillende elemente in vergelyking met die verhouding wat in die Son aangetref word.

Stersamestellings word dikwels bloot uitgedruk met die parameters "X", "Y" en "Z". Hier is "X" die deel van die massa wat waterstof uitmaak, "Y" die deel wat helium uitmaak en "Z" die deel wat die res van die elemente uitmaak. 

Vir die Son se oppervlak bestaan die volgende waardes:

Vanweë die uitwerking van sterevolusie stem nie die aanvanklike samestelling of die huidige samestelling van die hele Son ooreen met die huidige oppervlaksamestelling nie.

Soms word die algehele metaalinhoud van ’n ster bepaal deur die totale ysterinhoud van die ster te gebruik, want yster is een van die maklikste elemente om met spektraalwaarnemings in die sigbare spektrum te meet. Die inhoudsverhouding word gedefinieer as die logaritme van die verhouding van die ster se ysterinhoud in vergelyking met dié van die Son, en word so uitgedruk:

waar formula_2 en formula_3 onderskeidelik die getal yster- en waterstofatome per eenheid volume is. Die eenheid wat dikwels vir metaalinhoud gebruik word, is die deks, ’n verkorting van "desimale eksponent". Met hierdie formule het sterre met ’n groter metaalinhoud as die Son ’n positiewe logaritmiese waarde, en sterre met minder metale ’n negatiewe waarde. Sterre met ’n [Fe/H]-waarde van +1 het 10 keer meer metale as die Son (10). Dié met ’n [Fe/H]-waarde van het van die Son se metaalinhoud, dié met ’n waarde van nul het dieselfde metaalinhoud, ens. Jong Populasie I-sterre het aansienlik hoër yster-tot-waterstof-verhoudings as ouer Populasie II-sterre. Daar word geraam baie ou Populasie III-sterre het ’n metaalinhoud van minder as – dus minder as ’n miljoenste van die metaalinhoud in die Son.

Dieselfde manier word gebruik om die variasies tussen die inhoud van die ander elemente te bepaal in vergelyking met dié van die Son. [O/Fe] verteenwoordig byvoorbeeld die verskil in die logaritme van die ster se suurstofinhoud teenoor sy ysterinhoud in vergelyking met dié van die Son. 


</doc>
<doc id="69280" url="https://af.wikipedia.org/wiki?curid=69280" title="Sibayi-dikkop">
Sibayi-dikkop

Die Sibayi-dikkop ("Silhouettea sibayi") is 'n klein varswater vis wat voorkom in die Sibayameer en Kosimeer in KwaZulu-Natal. In Engels staan die vis bekend as die "Sibayi goby".

Die vis het langerige, skraal lyf met 'n platterige kop. Die eerste dorsale vin is lank en gepunt en die stertvin is bolrond. Die vis is deurskynend bleek met bruin en rooi vlekke op. Daar is ook skuins rye kolle op die lyf en 'n groot vertikale wit streep op die eerste dorsale vin. Die vis word tot 40 mm lank.

Die vis leef oor sandbanke in water wat tot 20 m diep is. Die vis begrawe homself in die sand totdat net die eerste dorsale vin uitsteek.





</doc>
<doc id="69281" url="https://af.wikipedia.org/wiki?curid=69281" title="Eiebeweging">
Eiebeweging

Eiebeweging is die booghoek wat ’n ster in een jaar beweeg soos gesien van die middel van die sonnestelsel. Dit word gemeet in boogsekondes per jaar, waar 3 600 boogsekondes een graad is. 

Die beweging is nie heeltemal eie aan die ster nie, maar sluit in ’n komponent vanweë die beweging van die sonnestelsel self. 

Weens die onveranderlike snelheid van lig, kan die ware beweging van verafgeleë sterre nie bepaal word nie; die oënskynlike beweging weerspieël die beweging van die ster op die tyd dat die lig van die bron uitgestraal is.



</doc>
<doc id="69283" url="https://af.wikipedia.org/wiki?curid=69283" title="Shirerivier">
Shirerivier

Die Shirerivier is 'n rivier in Malawi en Mosambiek. Die rivier is die uitloop van Malawimeer en vloei in die Zambezirivier in. Dit is 402 km lank en die riviervallei is deel van die Groot Skeurvallei. 

Die stroomsterkte van die Shire hang van die watervlak van die Malawimeer af. Normaalweg vloei die rivier die hele jaar, maar daar is vermeldings uit die jare 30' wat aandui dat die rivier tydens 'n droogte van verskeie jare droog geloop het. 

Die Shirerivier gaan deur die Malombemeer.

Daar is baie vis spesies in die rivier; van die bekendste is die Shire-kurper en die Shire-stekelpaling.


</doc>
<doc id="69287" url="https://af.wikipedia.org/wiki?curid=69287" title="Awaous">
Awaous

Awaous is 'n genus van visse wat aan die familie Gobiidae behoort. Die genus 'n plat kop met 'n konvekse profiel. Een spesie kom in Suider-Afrika voor.

Spesie wat hoort tot die genus en voorkom in Suider-Afrika:

Ander spesies sluit in:




</doc>
<doc id="69288" url="https://af.wikipedia.org/wiki?curid=69288" title="Croilia">
Croilia

Croilia is 'n genus van visse wat aan die familie Gobiidae behoort. Die genus is skubloos en het slegs een spesie wat in Suider-Afrika voorkom.

Spesie wat hoort tot die genus en voorkom in Suider-Afrika:




</doc>
<doc id="69289" url="https://af.wikipedia.org/wiki?curid=69289" title="Glossogobius">
Glossogobius

Glossogobius is 'n genus van visse wat aan die familie Gobiidae behoort. Die genus het 'n plat kop en relatiewe lang snoet, groot mond en tong wat uit twee lobbe bestaan. Hulle word gevind in strandmere en varswater. Die genus bestaan uit twintig spesies en twee spesies kom in Suider-Afrika voor.

Spesies wat hoort tot die genus en voorkom in Suider-Afrika:

Anders spesies:




</doc>
<doc id="69293" url="https://af.wikipedia.org/wiki?curid=69293" title="Redigobius">
Redigobius

Redigobius is 'n genus van visse wat aan die familie Gobiidae behoort. Die genus is klein met plat koppe. Die mannetjies het groter monde as die wyfies. Twee spesies hoort tot die genus waarvan een in Suider-Afrika voorkom.

Spesie wat hoort tot die genus en voorkom in Suider-Afrika:

Die ander spesie is:




</doc>
<doc id="69294" url="https://af.wikipedia.org/wiki?curid=69294" title="Silhouettea">
Silhouettea

Silhouettea is 'n genus van visse wat aan die familie Gobiidae behoort. Die genus bestaan uit vyf klein, spesies wat almal in sand leef. Een spesie kom in die varswater van Suider-Afrika voor.

Spesie wat hoort tot die genus en voorkom in Suider-Afrika:

Ander spesies sluit in:




</doc>
<doc id="69295" url="https://af.wikipedia.org/wiki?curid=69295" title="Gevlekte-sandbabertjie">
Gevlekte-sandbabertjie

Die Gevlekte-sandbabertjie ("Zaireichthys rotundiceps") is 'n varswater vis wat voorkom in die Kunene-, Okavango-, Zambezi-, Punge-, Buzi- en Saverivier stelsels. Dit kom ook voor in die opvanggebied van Malawimeer.

Die vis is deurskynend tot wit met onreëlmatige grys "skadus" en merke op die lyf. Die stert-, anale- en pektorale vinne het swart strepe op. Die vis word tot 40 mm lank.

Die vis leef by sand, gewoonlik begrawe onder die sand met net die oë wat uitsteek. Hulle vreet klein organismes.

Hierdie spesie verteenwoordig tans 'n komplekse klomp spesies en verdere navorsing moet gedoen word.





</doc>
<doc id="69296" url="https://af.wikipedia.org/wiki?curid=69296" title="Zaireichthys">
Zaireichthys

Zaireichthys is 'n genus van visse wat aan die familie Amphiliidae behoort. Hierdie genus is die kleinste van die babers in Afrika. Hulle leef oor sandbanke in tropiese riviere. Die genus was voorheen onder die familie Bagridae geklassifiseer.

Die volgende spesies hoort tot die genus en kom voor in Suider-Afrika:




</doc>
<doc id="69297" url="https://af.wikipedia.org/wiki?curid=69297" title="Bul (sterrebeeld)">
Bul (sterrebeeld)

Die Bul of Stier (Latyn: "Taurus") is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde.

Die Bul is een van die sterrebeelde van die diereriem en een van die oudstes. Dit was reeds in die vroeë Bronstydperk bekend, toe dit die ligging van die son aangedui het tydens die lentenagewening. Dit is opgeneem in die Antieke Babiloniese, Egiptiese en Griekse mitologie.

Die Bul het verskeie interessante aspekte. Twee van die naaste oop sterreswerms aan die Aarde kom hierin voor: die Plejades en die Hiades, wat albei met die blote oog gesien kan word. Die rooi reus Aldebaran is die helderste ster in die sterrebeeld. In die noordwestelike deel is die supernova-oorblyfsel Messier 1, beter bekend as die Krap-newel. Die veranderlike ster T Tauri is die prototipe van ’n klas voor-hoofreekssterre, die T Tauri-sterre. Verskeie meteoorreëns kom in die sterrebeeld voor.

Die helderste ster van die Bul is Aldebaran, ’n oranje K5 III-tipe reus. ’n V-vormige asterisme vorm die gesig van die Bul. Dit bestaan uit helder sterre van die Hiades-sterreswerm. Aldebaran vorm die Bul se bloedbelope oog wat na die sterrebeeld Jagter gluur.

In die weste word die twee horings van die Bul gevorm deur Beta en Zeta Tauri, twee veelvoudige sterre wat deur 8° geskei word. Beta is die tweede helderste ster in die sterrebeeld en grens aan die sterrebeeld Koetsier (Latyn: Auriga). Daarom word dit ook Gamma Aurigae genoem.

In die noordoostelike kwadrant van die sterrebeeld lê die Plejades of Sewe Susters, een van die naaste sterreswerms wat met die blote oog gesien kan word. In die noordelike deel noordwes van die Plejades lê die Kristalbal-newel, of NGC 1514. Dié planetêre newel is van historiese belang ná sy ontdekking in 1790 deur die Duits gebore Britse sterrekundige William Herschel. Voorheen het sterrekundiges aangeneem dat die newel ’n groep sterre is. Herschel het egter ’n ster waargeneem omring deur ’n wolk van die een of ander aard. In 1864 het die Britse sterrekundige William Huggins die spektrum van die newel gebruik om te bepaal dat die newel glimmende gas is, eerder as sterre.

Ook in die Bul is die Krap-newel (M1), ’n supernova-oorblyfsel. Dit is geskep deur die ontploffing van ’n tipe II-supernova wat op 4 Julie 1054 van die Aarde af gesien is. Dit was helder genoeg om in die dag te sien en word in Chinese historiese dokumente genoem. Op sy helderste het die supernova ’n magnitude van −4 mag bereik, maar tans is dit net 8,4 mag en ’n teleskoop is nodig om dit te sien. Van die inheemse volke van Noord-Amerika het dit ook gesien en dit is op verskeie potte uitgebeeld asook op ’n skildery in ’n Nieu-Mexiko-canyon. Die oorblyfsel self is egter eers in 1731 deur John Bevis ontdek.

T Tauri is die prototipe van ’n klas veranderlike sterre wat T Tauri-sterre genoem word. Die ster ondergaan wisselvallige veranderinge in helderheid; dit wissel tussen 9 en 13 mag oor ’n tydperk van weke of maande. Dit is ’n nuut gevormde stervoorwerp wat nou uit gas en stof ontstaan, maar nog nie ontwikkel het tot ’n hoofreeksster nie. Die omringende newel, NGC 1555, word deur T Tauri verlig, en dié se helderheid wissel dus ook.

Die verbinding tussen die sterrebeeld en ’n bul kom van die vroegste tye af. Michael Rappenglück van die Universiteit van München glo die sterreteken word uitgebeeld in ’n grottekening in die Saal van Bulle in Lascaux (uit omstreeks 15000 v.C.), en daarmee saam die Plejades. Die naam Sewe Susters word in baie tale gebruik vir die Plejades, onder meer dié van die inheemse volke van Australië, Noord-Amerika en Siberië. Dit dui daarop dat die naam ’n gemeenskaplike antieke oorsprong het.

In die Babiloniese mitologie word die sterrebeeld MUL.APIN (die Hemelse Bul) genoem. In die Mesopotamiese "Heldedig van Gilgamesh", een van die vroegste literêre werke, stuur die godin Ishtar die Bul van die Hemel om Gilgamesh te vermoor omdat hy haar die koue skouer gegee het. Gilgamesh word uitgebeeld as die aangrensende sterrebeeld Jagter, en in die lug kom hulle van aangesig tot aangesig teen mekaar te staan. Vir die Egiptenare was die Bul ’n heilige bul wat vereenselwig is met die hernuwing van lewe in die lente. Vir die vroeë Hebreërs was die Bul die eerste sterrebeeld in hul diereriem en dit word dus voorgestel deur die eerste letter van die Hebreeuse alfabet, Aleph.

In die Griekse mitologie word die Bul verbind met Zeus, wat die vorm van ’n manjifieke wit bul aangeneem het om Europa, ’n legendariese Fenisiese prinses, te ontvoer. In ’n ander Griekse mite is die Bul Io, ’n minnares van Zeus. Om haar van sy vrou, Hera, weg te steek, het Zeus haar in ’n vers verander. Die Griekse mitograaf Acusilaus noem die Bul as die Kretensiese Bul in die mite van die twaalf take van Hercules.



</doc>
<doc id="69298" url="https://af.wikipedia.org/wiki?curid=69298" title="Akona Ndungane">
Akona Ndungane

Akona Ndungane (gebore in Mthatha op 20 Februarie 1981) is 'n rugbyspeler wat vir die Bulls in superrugby en die Blou Bulle in die Curriebeker op vleuel speel. Hy het in 2006-2007 elf toetse vir die Springbokke gespeel en het ook voorheen vir die Grens Bulldogs gespeel.



</doc>
<doc id="69299" url="https://af.wikipedia.org/wiki?curid=69299" title="Breëstert-bergbaber">
Breëstert-bergbaber

Die Breëstert-bergbaber ("Amphilius laticaudatus") is 'n varswater vis wat voorkom in die Buzirivier stelsel in Mosambiek. In Engels staan die vis bekend as die "Broadtail mountain catfish".

Die vis is dof bruin en romerig wit aan die onderkant op die pens en onder die kop. Die vis word tot 51 mm lank. Die pektorale- en stertvinne is wyd en lyk amper soos 'n vlerk terwyl die stertvin gevurk is. Die kop is plat met klein oë en daar is drie pare baarde om die mond.

Die vis leef in vlak, vinnig vloeiende water oor rotse en klippe.





</doc>
<doc id="69300" url="https://af.wikipedia.org/wiki?curid=69300" title="Indiër (sterrebeeld)">
Indiër (sterrebeeld)

Die Indiër (Latyn: "Indus") is ’n sterrebeeld in die suidelike hemelruim. Dit was een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman. Dit is nie bekend of die naam verwys na ’n inboorling van Noord-Amerika of van Nederlands-Indië nie.

Die Indiër bevat nie enige helder sterre nie. Alpha Indi is die helderste ster; dit is ’n oranje reus met ’n magnitude van 3,1 en is sowat 101 ligjare van die Aarde af. Epsilon Indi is een van die naaste sterre aan die Aarde, sowat 11,8 ligjare weg. Dit is ’n oranje dwerg van 4,7 mag, effens kleiner en kouer as die son.

Daar is een helder dubbelster in die Indiër, Theta Indi. Dit bestaan uit twee wit sterre van 4,5 en 7 mag en is 97 ligjare van hier. Die enigste helder veranderlike ster is T Indi, ’n rooi reus 1 900 ligjare van die Aarde af met ’n periode van 11 maande. Sy minimum magnitude is 7 mag en sy maksimum 5 mag.



</doc>
<doc id="69301" url="https://af.wikipedia.org/wiki?curid=69301" title="Natalse bergbaber">
Natalse bergbaber

Die Natalse bergbaber ("Amphilius natalensis") is 'n varswater vis wat voorkom vanaf die oostelike hooglande van Zimbabwe suidwaarts tot by die Umkomaasrivier stelsel in KwaZulu-Natal en die Ruorivier in Mosambiek. In Engels staan die vis bekend as die "Natal mountain catfish".

Die vis het 'n lang en slanke lyf. Die stertvin is gevurk en daar is drie pare baarde om die mond. Die kleur van die vis wissel; gewoonlik is dit dof bruin tot bruin met kolle op. Ander kere is die vis bruin tot swart. Die vis word tot 125 mm lank.

Die vis leef tussen klippe en rotse in vinnig vloeiende water. Hulle is naglewend en vreet bodem stroom ongewerweldes. Die vis broei in die somer en is die prooi vir forelle.





</doc>
<doc id="69302" url="https://af.wikipedia.org/wiki?curid=69302" title="Lier (sterrebeeld)">
Lier (sterrebeeld)

Die Lier of Harp (Latyn: "Lyra") is ’n klein sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde.

Die sterrebeeld is in die Suidelike Halfrond in die winter sigbaar, laag in die noordelike naghemel.

Die Lier se helderste sterre sluit in Vega (α Lyr), die vyfde helderste ster in die ruimte; dit is ’n A0 V-tipe en is net 25,3 ligjare van die Aarde af.

Die voorwerpe Messier 56, M57 en Kuiper 90 kom in die Lier voor. M56 is ’n taamlike los bolvormige sterreswerm sowat 32 900 ligjare van die Aarde af. Dit het ’n deursnee van 85 ligjare en ’n oënskynlike magnitude van 8,3 mag.

M57, ook bekend as die Ring-newel of NGC 6720, het ’n deursnee van een ligjaar en is 2 000 ligjare van hier. Dit is een van die bekendste planetêre newels en die tweede een wat ontdek is – in 1779 deur Antoine Darquier, 15 jaar nadat Charles Messier die Handgewig-newel ontdek het. Sterrekundiges het bepaal dat dit tussen 6 000 en 8 000 jaar oud is.

NGC 6745 is ’n onreëlmatige spiraalsterrestelsel sowat 208 miljoen ligjare van die Aarde af. Verskeie miljoene jare gelede het dit met ’n kleiner stelsel gebots en so is ’n streek met jong, warm blou sterre gevorm. Sterrekundiges weet nie of dit ’n vlugtige botsing was of die voorloper van ’n volle samesmelting van die twee stelsels nie

Verskeie planete is reeds in die Lier ontdek, so onlangs as in Januarie 2010 deur die Kepler-sending. ’n Groot deel van die Kepler-ruimtesterrewag se waarnemings word in die Lier gedoen en daar word verwag dat nog baie ander planete hier ontdek sal word.



</doc>
<doc id="69303" url="https://af.wikipedia.org/wiki?curid=69303" title="Gewone bergbaber">
Gewone bergbaber

Die Gewone bergbaber ("Amphilius uranoscopus") is 'n varswater vis wat voorkom in die Okavango- en Zambezirivier stelsels. Dit kom ook voor in die ooskus riviere van Suider-Afrika suidwaarts tot by Mkuze in KwaZulu-Natal. Die vis kom ook voor in Sentraal- en Oos-Afrika. In Engels staan die vis bekend as die "Common mountain catfish" of "Stargazer mountain catfish".

Die vis het 'n lang skraal lyf. Die stertvin is ietwat gevurk. Die vis is normaalweg geel bruin van kleur of grys bruin. Die vis word tot 170 mm lank.

Die vis leef in helder, vinnig vloeiende water in rotsatige omgewings. Hulle vreet insekte en ander klein organismes van die rotse af en broei in die somer. Hulle is die prooi vir forelle.

Die naam "uranoscopus" verwys na die oë wat bo-op die kop is - Engels "stargazer".





</doc>
<doc id="69304" url="https://af.wikipedia.org/wiki?curid=69304" title="Amphilius">
Amphilius

Amphilius (bergbabers) is 'n genus van visse wat aan die familie Amphiliidae behoort. Die visse is klein met sagte lywe wat leef in helder vloeiende strome; meestal tussen die rotse. Die dosale vin is kort en die pektorale en anale vinne lyk soos vlerke. Die kop is plat met klein ogies en daar is drie pare baarde om die mond. Daar kom drie spesies in Suider-Afrika voor.

Spesie wat hoort tot die genus en voorkom in Suider-Afrika:




</doc>
<doc id="69305" url="https://af.wikipedia.org/wiki?curid=69305" title="Net (sterrebeeld)">
Net (sterrebeeld)

Die Net ot Netjie (Latyn: "Reticulum") is ’n klein, dowwe sterrebeeld in die suidelike hemelruim. Die Latynse naam verwys na die kruisdraad voor die oogstuk van ’n teleskoop wat gebruik word om sterposisies te meet. Die sterrebeeld bevat geen helder sterre nie. Net twee sterre is helderder as 5 mag: Alpha en Beta Reticuli.

Die sterrebeeld is in 1621 geskep deur Isaac Habrecht II, wat dit "Rhombus" genoem het. Die Franse sterrekundige Nicolas Louis de Lacaille het dit in die 18de eeu tydens ’n besoek aan Kaapstad hernoem na "Réticule Rhomboide" om die kruisdraad van sy teleskoop te gedenk. Dit is later na die Latynse "Reticulum" verander in sy sterkatalogus "Coelum Australe Stelliferum". Die sterrebeeld is in 1922 vir die eerste keer erken.




</doc>
<doc id="69306" url="https://af.wikipedia.org/wiki?curid=69306" title="Charles Messier">
Charles Messier

Charles Messier (26 Junie 1730 – 12 April 1817) was ’n Franse sterrekundige wat veral bekend is vir sy astronomiese katalogus van voorwerpe soos newels en sterreswerms wat bekend is as die 110 "Messier-voorwerpe". Die doel van die katalogus was om ruimtewaarnemers, veral komeetjagters soos hyself, te help onderskei tussen komete en voorwerpe wat soos komete lyk, maar dit nie is nie.

Messier is in Badonviller in die streek Lotharinge in Frankryk gebore as die tiende van twaalf kinders. Sy belangstelling in die sterrekunde is gewek deur die verskyning van die skouspelagtige C/1743 X1-komeet met ses sterte in 1744, asook deur ’n sonsverduistering op 25 Julie 1748 wat van sy tuisdorp sigbaar was.

In 1751 het hy gaan werk by die sterrekundige Joseph Nicolas Delisle, wat hom opdrag gegee het om streng aantekeninge van sy waarnemings te maak. In 1764 het hy ’n fellow van die Britse Royal Society geword, in 1769 is hy gekies as ’n buitelandse lid van die Sweedse Wetenskapakademie en op 30 Junie 1770 is hy verkies tot die Franse Wetenskapakademie.

Messier het 13 komete ontdek:

Die eerste uitgawe van Messier se katalogus het 45 voorwerpe gelys en is in 1774 gepubliseer in die tydskrif van die Franse Wetenskapakademie in Parys. Die laaste weergawe het in 1781 verskyn, in "Connoissance des Temps". Die lys het eindelik tot 103 voorwerpe gegroei.

Op verskeie geleenthede tussen 1921 en 1966 het sterrekundiges en historici bewyse ontdek van ander voorwerpe wat óf Messier óf sy vriend en assistent Pierre Méchain waargeneem het kort ná die verskyning van die laaste uitgawe. Hierdie sewe voorwerpe, van M104 tot M110, word deur sterrekundiges aanvaar as "amptelike" Messier-voorwerpe.

Die Messier-name word steeds gebruik vir dié voorwerpe. Omdat hulle met behulp van ’n relatief klein teleskoop gesien kan word, bevat die katalogus van die helderste en dus mooiste ruimtevoorwerpe in die noordelike hemelruim wat van die Aarde af gesien kan word en is hulle van die gewildste voorwerpe onder amateur-ruimtewaarnemers om te besigtig en te fotografeer.

Die krater Messier op die maan en die asteroïde 7359 Messier is na hom genoem.




</doc>
<doc id="69314" url="https://af.wikipedia.org/wiki?curid=69314" title="Geiser (bron)">
Geiser (bron)

'n Geiser of spuitbron is 'n natuurlike warmwaterbron wat deur aardhitte verhit word en op min of meer vasgestelde tye 'n mengsel van warm water en stoom die lug in spuit. Dit is 'n vulkaniese verskynsel.

Die naam "geiser" kom van "Geysir", die naam van die bekendste geiser in Ysland, wat op sy beurt afgelei is van die werkwoord "að gjósa" wat "spuit/spuwe (van 'n vulkaan of termiese bron)" beteken.



</doc>
<doc id="69315" url="https://af.wikipedia.org/wiki?curid=69315" title="Geiser (toestel)">
Geiser (toestel)

'n Geiser of 'n warmwatertoestel of badketel is 'n toestel wat warm water voorsien. Die water word meestal met 'n elektriese element verhit, maar gas- en songeisers word ook algemeen gebruik. Die naam is afgelei van geiser, 'n warmwaterbron in die natuur.

Na beraming gebruik huishoudings gemiddeld 30% tot 40% van hulle kragverbruik vir die verhitting van water. Dit maak die geiser verantwoordelik vir die grootste elektriese uitgawe in meeste huishoudings. Met die stygende energiepryse raak dit al belangriker om besparingsmaatreëls in te stel.


Omdat koue water se digtheid hoër is as warm water, sal die koue water onder in die geiser gaan lê en die warmwater aan die bokant. Daarom verlaat die warm water die geiser aan die bokant wanneer warm water in die huis gebruik word en word die koue water onder in die geiser ingelaat. Dit is om te verhoed dat die warm en koue water in die geiser nie meng nie. Byvoorbeeld, as jy jou badwater intap, sal jy aan die begin warm water hê. Soos die warm water uit die geiser getrek word, sal koue water wat van onder inloop die warm water boontoe stoot en so sal jy altyd die warmste water in die geiser tot jou beskikking hê (totdat al die warm water natuurlik opgebruik is en die geiser nog nie tyd gehad het om die water tot temperatuur te verhit nie).

Die veiligheidsklep keer dat die druk in die geiser te hoog raak (soos bv wanneer in inlaatklep oop gefaal het). Die uitlaat van die veiligheidsklep word herlei na buite sodat die water nie op jou plafon sal uitloop nie, maar eerder in jou tuin of op jou gras. As die termostaat byvoorbeeld foutief is en dit laat die water in die geiser kook kan dit veroorsaak dat die druk in die geiser tot bo die ontwerpdruk (ongeveer 6 bar) styg en sal die veiligheidsklep oopmaak.

Die beheerklep op die koue water inlaatlyn beheer die druk in die geiser op ~4 bar. Dit is nodig, omdat die waterdruk van die stelsel (stadsraad), ongeveer 8 bar is. Indien daar dus nie ’n inlaatbeheerklep is nie, sal die geiser se druk dieselfde wees as die stelseldruk, wat hoër is as die geiser se ontwerpdruk van 6 bar. Dit sal veroorsaak dat die veiligheidsklep heeltyd oop sal staan om die geiser te beskerm teen oordruk. Die resultaat sal wees dat jy baie water gaan verloor en dat jy nooit warm water in die geiser gaan hê nie, want daar gaan nie genoeg tyd wees om die water te verhit nie.

Die inlaatlyn het 'n lus wat hoër is as die geiser en ook 'n vakuumbreker. Dit is nodig sodat die geiser nie 'n hewel vorm en leegtap wanneer die inlaatwater afgesny word nie. Hierdie lus en die vakuumbrekers is die rede hoekom jou geiser nie leegloop wanneer jy 'n kraan se wassertjie vervang nie: die vakuumbreker op die koue inlaat is daar vir wanneer jy aan jou koue krane werk en die vakuumbreker op die warm uitlaat is vir wanneer jy aan jou warm krane werk.

Die termostaat en verhittingselement beheer die water se temperatuur op die temperatuur wat jy self stel. Stel dit gewoonlik op ongeveer 40 °C. As dit laer as dit is, gaan die water nie warm genoeg wees nie, en hoe warmer dit gestel is, hoe meer hitte gaan na die omgewing verloor word as gevolg van 'n hoër logaritmies gemiddelde temperatuurverskil of LGTV. Alhoewel ’n geiser oor die algemeen goed geïsoleer is, behoort ’n geiserkombers verder te help om hitte binne die geiser te hou.

Die opvangbak se doel is om enige lekkasie op te vang en na buite te dreineer sodat water nie die plafon en/of ander dinge in die huis beskadig nie. Volgens wet moet alle geisers ’n opvangbak hê.

'n Mens kan 'n pyp (soos 'n tuinslang) aan die dreinpunt koppel wanneer die geiser leeggetap wil word.




</doc>
<doc id="69316" url="https://af.wikipedia.org/wiki?curid=69316" title="Damavand">
Damavand

Damavand (Persies: دماوند, [dæmävænd], ) is 'n rustende, maar potensieel aktiewe vulkaan in die Elboers-bergreeks van Iran. Die piek, wat in die noordelike provinsie Māzandarān geleë is, is op 'n hoogte van 5 610 m die hoogste in Iran en die hele Nabye Ooste.

Die Damavand verrys as 'n slapende vulkaankeël, wat tans slegs klein hoeveelhede rook uit sy krater blaas, sowat 70 km oos-noordoos van Teheran en suid van die Kaspiese See en toring bo die Elboers-reeks uit. Dit is naas Kilimandjaro in Kenia een van die hoogste vrystaande bergpieke ter wêreld. Die hoogteverskil tussen sy voet en sy spits beloop 4 700 m en dus aansienlik meer as dié van Berg Everest in die Himalajaberge.



</doc>
<doc id="69317" url="https://af.wikipedia.org/wiki?curid=69317" title="Geiser">
Geiser

Geiser kan na een van die volgende verwys:



</doc>
<doc id="69318" url="https://af.wikipedia.org/wiki?curid=69318" title="Zane Kirchner">
Zane Kirchner

Zane Kirchner (gebore in George op 16 Junie 1984) is 'n oud-Springbokrugbyspeler wat lank vir die Blou Bulle in die Curriebeker en die in Superrugby gespeel het. Hy was ook deel van Suid-Afrika se span tydens die Rugbywêreldbeker 2015.

Kirchner gaan skool op PW Botha-kollege in sy tuisdorp en speel op losskakel vir die skoolspan; hy word eers op heelagter gekies tydens die 2002 Cravenweek. Hy begin sy provinsiale rugbyloopbaan by die Wildeklawer Griekwas, en draf 58 keer vir hul uit sedert sy Curriebekerdebuut in 2003 voordat hy na die Blou Bulle skuif in 2007. Hy maak sy debuut vir die in 2008 en behaal 105 punte vir hul in 82 wedstryde.

Gedurende April 2013 word daar aangekondig dat Kirchner die Bulls verlaat om aan te sluit by die Ierse klub Leinster op 'n tweejaar-kontrak. Hy het daarna nie weer teruggekeer na plaaslike rugby nie.



</doc>
<doc id="69319" url="https://af.wikipedia.org/wiki?curid=69319" title="Clarias">
Clarias

Clarias, is 'n visgenus wat hoort tot die familie "Clariidae". Die genus word maklik herken aan die kop van been, lang sagte dorsale en anale vinne, groot mond met vier pare baarde en die kamer bo die kieue met die asemhaalorgaan daarin. Daar is 32 spesies van die genus in Afrika waarvan ses in Suider-Afrika voorkom.

Die volgende spesies kom in Suider-Afrika voor:




</doc>
<doc id="69321" url="https://af.wikipedia.org/wiki?curid=69321" title="Stomptandbaber">
Stomptandbaber

Die Stomptandbaber ("Clarias ngamensis") is 'n varswater vis wat voorkom in die Kunenerivier, Okavangorivier, die boonste gedeelte van die Zambezirivier, Kafuerivier, Saverivier, onderste gedeelte van Shirerivier, Limpoporivier en Pongolarivier. In Engels staan die vis bekend as "Blunttooth catfish".

Die Stomptandbaber het ‘n plat kop met 4 pare snorbaarde, wat ongeveer 'n kwart van sy lyflengte lank is. Hy het ‘n tandplaat met ‘n tweede halfmaanvormige (wit) plaat daaragter, in die bokaak.

Die rugvin is lank, begin amper net agter die kop, maar hou heelwat voor die stertvin op. Die stertvin is rond en baie goed ontwikkel. ‘n Vetvin is aanwesig tussen die rugvin en die stertvin, maar nie baie duidelik nie. Sy anale vin is lank en hou net voor die stertvin op. Die buikvin is gepaard terwyl die borsvin gepaard en goed ontwikkel is.

Sy liggaamsvorm is lomp, iewat plomper as ‘n skerptandbaber. Hy het mikroskopiese klein skubbe in slym.

Die vis is grys tot donker bruin, swart, van kleur met 'n wit tot room kleurige onderkant. Die vis word 730 mm groot en kan tot 4 kg weeg.

Die vis verkies diep, stil poele met goeie en volop skuilplek, verkieslik waterplante. Hy is baie aktief tussen 16h00, regdeur die nag, tot 10h00.

Hy vreet vleis, vis, insekte en wurms, maar aan die klein kant. Hengelaars gebruik ook stadige klein kunsaas en donker loodkoppe.

Hy is baie volop waar hy voorkom maar die meeste hengelaars sien hom aan as ‘n gewone baber (skerptandbaber). Hy is egter baie sterker, meer veglustig, en baklei soos ‘n gewone baber twee maal sy grootte.





</doc>
<doc id="69322" url="https://af.wikipedia.org/wiki?curid=69322" title="Gevlekte baber">
Gevlekte baber

Die Gevlekte baber ("Clarias stappersii") - In die Caprivi bekend as die "Witsy baber" – is 'n varswater vis wat voorkom in die Kunenerivier, Okavangorivier, die boonste gedeelte van die Zambezirivier en Kafuerivier. In Engels staan die vis bekend as die "Blotched catfish".

Die vis se kop is groot en plat met vier paar baarde. Twee smal tandplate met skerp tande is in die bokaak aanwesig, die agterste langer as die voorste, die vorm is dieselfde.

Die rugvin is lank en hoog, ongeveer die helfte van die vis lengte en hou net voor die stertvin op. Daar is geen vetvin nie. Die stertvin is goed ontwikkel en rond. Die anale vin is lank en hou net voor die stertvin op. die buikvin is gepaard en goed ontwikkel. Die borsvin is gepaard en goed ontwikkel. Sy liggaamsvorm (profiel) is lomp met die wydste deel net agter die kiewe. Die skubbe is mikroskopies klein in slym.

Die vis is bedek met baie, donker bruin en swart vlekke, die sylyn is wit en die pens en kop is wit aan die onderkant. Die wit streep (sylyn) loop van bokant sy borsvinne tot by sy stert, vandaar sy Caprivi naam.

Die vis word 410 mm groot.

Die vis leef in stadig vloeiende rivier sytakke en vloedvlaktes wat vol plantegroei is.

Hulle vreet ongewerweldes en vis en broei in die somer reën seisoen. Hulle behoort met enige vleisaas, visaas, insekaas of erdwurms gevang te word, mits dit klein genoeg is.





</doc>
<doc id="69323" url="https://af.wikipedia.org/wiki?curid=69323" title="Kraairivier">
Kraairivier

Die Kraairivier is 'n rivier in die verre-noordoostelike deel van die Oos-Kaap.
Dit ontspring in die Drakensberge suid van Lesotho, vloei weswaarts ná die samevloei van die Bellrivier en die Sterkspruit naby Moshesh's Ford by en deur 'n diep vallei wes van die dorp Barkly-Oos.

Die hele vloeigebied val in die Joe Gqabi-distrik, die rivier kronkel met groot boë weswaarts deur die platorand. Tien kilometer oos van Aliwal-Noord, by , vloei die rivier onderdeur die historiese Sauerbrug (opgerig in 1881) en 'n nuwe, hoë motorbrug op die R58-hoofpad, verby die "Old Toll Inn" herberg. Die rivier swenk hierna noordwaarts, begrens die Buffelspruit Natuurreservaat en sluit dan aan by die Oranjerivier net noordoos van Aliwal-Noord by .

Hengelvis wat in die rivier en sy bolope voorkom is reënboogforel en grootbek-geelvis.




</doc>
<doc id="69324" url="https://af.wikipedia.org/wiki?curid=69324" title="Sagkopbaber">
Sagkopbaber

Die Sagkopbaber ("Clarias liocephalus") is 'n varswatervis wat in die Kunenerivier, Okavangorivier, die boonste gedeelte van die Zambezirivier en Kafuerivier voorkom. In Engels staan die vis bekend as die "Smoothhead catfish".

Die vis het 'n kort, breë kop met vier paar baarde. Die vis is of gewoon bruin of gespikkeld donkerbruin aan die sye en bokant terwyl die onderkant ligbruin is. Die dorsale-, anale- en stertvin het 'n swart strepie by die basis en op die rante van die vinne. Die vis word 282 mm groot.

Min is bekend omtrent die vis se gewoontes behalwe dat hulle voorkom in rotsagtige gebiede in vloeiende water.





</doc>
<doc id="69326" url="https://af.wikipedia.org/wiki?curid=69326" title="Slangbaber">
Slangbaber

Die Slangbaber ("Clarias theodorae") is 'n varswater vis wat voorkom in die Kunenerivier, Okavangorivier, die boonste en onderste gedeeltes van die Zambezirivier, Kafuerivier, Limpoporivier en die kusriviere van noordelike KwaZulu-Natal. Buite Suider-Afrika kom hulle ook voor in die Malawimeer, Kongorivier-stelsel en die Rufigirivier in Tanzanië. In Engels staan die vis bekend as die "Snake catfish".

Die Slangbaber het ‘n klein koppie, sowat een sesde van sy totale lengte, met vier paar baarde. In die bokaak is twee tandplate.

Die rugvin is baie lank, sowat twee derdes van die totale vis se lengte en loop tot voor die stertvin. Die vetvin is afwesig. Die stertvin is rond en goed ontwikkel. Die anale vin strek oor die helfte van die totale vislengte. Die buikvin is gepaard en swak ontwikkel. Die borsvin is gepaard en swak ontwikkel.
Sy liggaamsvorm (profiel) is silindries en lank. Die skubbe is mikroskopies klein in slym.

Die vis se kleur is donkerbruin tot swart met die maag en vinne effens ligter.

Die vis word nie baie groot nie, sowat 30 cm en 200g.

Slangbabers word aangetref in vlak, stadigvloeiende of staande water met baie digte waterplante of soms in stroomversnellings waar klippe skuiling bied.

Hul word gevang met ‘n baie klein hoekie en waterlarwes, garnale, waterinsekte en erdwurms as aas.





</doc>
<doc id="69328" url="https://af.wikipedia.org/wiki?curid=69328" title="Regio Centurion Onafhanklike Laerskool">
Regio Centurion Onafhanklike Laerskool

Regio Centurion Onafhanklike Laerskool is 'n Afrikaanse Laerskool in Clubview, Centurion. Die skool het sy deure vir die eerste maal in 2006 geopen met die doel om gehalte, toekomsgerigte onderrig aan die gemeenskap te bied. Die skool beskik ook oor 'n kleuterskool, Regio Centurion Kleuterskool, waar dieselfde onderrigsfilosofie gebruik word om kleuters voor te berei vir die laerskool.

Die Regio Centurion Skole het in 2006 begin en die onderrigbenadering is gebaseer op die filosofie van die Reggio Emilia skole in die Noorde van Italië. Dr Elsie Calitz se persoonlike mens- en wêreldbeskouing wat oor baie jare ontwikkel het, sluit so nou aan by Loris Malaguzzi se filosofie dat dit moontlik was om hierdie filosofie by die Suid-Afrikaanse omstandighede aan te pas.

Dr Elsie Calitz se aanvanklike beroep was Maatskaplike Werk. Die opleiding wat sy ondergaan het in die sestigerjare was 'n sterk akademiese maar ook terselfdertyd 'n opleiding wat reflektiewe vaardighede ontwikkel en baie klem geplaas het op 'n beskouing dat hulpverlening moet fokus op die ontwikkeling van die hulpbehoewende se eie sterktes. Reeds op hierdie stadium het Elsie 'n baie sterk belangstelling in kinderontwikkeling en kindersielkunde gehad. In die vroeë sewentigerjare het Elsie Calitz begin om voorskoolse onderwys te studeer. Hierdie skuif het die besef gebring dat betrokkenheid by jong kinders se ontwikkeling die geleentheid skep om langtermyninvloed uit te oefen op kinders se lewens. Na 'n aantal jare as hoof van 'n kleuterskool het sy geskuif na UNISA se Fakulteit Opvoedkunde as dosent in Bewegingskunde en Omgewingsopvoeding in die Kleuterskool.

Dr Calitz se studies in die werk van Dr Montessori, Piaget, Vygotsky, Gardner en Erikson het haar siening dat jong kinders oor ongelooflike potensiaal beskik en die wil en motivering om self uit te vind en self beheer te neem oor hulle leefwêreldeksplorasie en –verkenning, versterk. Sy het ook besef dat sy 'n besondere talent het om nie net onderwyser van kinders te wees nie, maar ook volwassenes te begeester met dieselfde passie wat sy vir onderwys het.

In Februarie 1997 het een van die eerste artikels in die populêre pers verskyn oor breinontwikkelingnavorsing. "Fertile minds" in "Time" het in haar 'n lewenslange belangstelling in en toewyding aan die groeiende navorsingsbedryf in die ontwikkeling van veral babas en jong kinders se breine geskep. Dit het haar lewenstaak geword om onderwysers en ouers in te lig oor die unieke, ongelooflike potensiaal wat daar in elke kind opgesluit lê.

Min of meer hierdie selfde tyd het sy begin lees oor Loris Malaguzzi se werk by die Reggio Emilia skole in die Noorde van Italië. Daar was soveel raakpunte tussen die Reggio Emilia -filosofie en Elsie Calitz se eie kindbeeld en onderrigfilosofie dat dit amper 'n onafwendbare nadere kennismaking sou wees.

Toe ouers Elsie Calitz in 2004 genader het om hulle te help om 'n laerskool te begin was haar mening dat sy slegs daarby sou betrokke raak indien dit kon deel wees van 'n kleuterskool.


Die Kurrikulum wat gevolg word is die amptelike kurrikulum van die Departement van Nasionale Onderwys. Die onderrigmetode wat berus op die onderrigfilosofie van Loris Malaguzzi en Elsie Calitz verskil egter radikaal van die gewone onderrigmetodes. Een van die navorsingsareas wat Elsie Calitz baie in belangstel is toekomsstudies. Daar is baie studies oor veranderinge wat in die gemeenskap gaan plaasvind oor die volgende 5 na 10 jaar (Cathy Davidson, Thomas & Brown, Ken Robinson). Verandering vind eksponensieel vinniger plaas en die veranderinge is ook radikaal. Vir die onderwyser wat ernstig is oor die voorbereiding van leerders vir die toekoms, is daar baie aspekte in die konvensionele onderwys wat teenproduktief is indien ons praat oor voorbereiding vir die toekoms. Al die genoemde navorsers identifiseer die volgende vaardighede wat by leerders ontwikkel moet word:

Loris Malaguzzi het gesê: “Creativity becomes more visible when adults try to be more attentive to the cognitive processes of children than to the results they achieve in various fields of doing and understanding.“ Die doelwit van die ontwikkeling van kreatiewe denke beïnvloed dus die wese van die onderrig.

Hierdie aspekte beteken dat die onderrig by Regio Skole gedurig onder die loep geneem word, aangepas word en gebruik word om leerders voor te berei vir 'n toekoms wat baie anders is as die een waarin vandag se volwassenes leerders was.


</doc>
<doc id="69336" url="https://af.wikipedia.org/wiki?curid=69336" title="Spelonkbaber">
Spelonkbaber

Die spelonkbaber ("Clarias cavernicola") is 'n varswater vis wat endemies is aan die Aigamasgrot naby Otavi, Namibië. In Engels staan die vis bekend as die "Cave catfish". Dit is geklassifiseer as 'n kritiek bedreigde spesie.

Die vis het 'n kort kop, kleiner of geen oë nie, lang lyf en het geen pigmente nie wat aan die vis 'n bleek, gelerige voorkoms gee. Die vis word tot 161 mm lank.

Die leef op rotsbanke in oop, helder water en vreet vlermuismis, dierkarkasse en enige insekte wat in die grot se meer mag val.





</doc>
<doc id="69337" url="https://af.wikipedia.org/wiki?curid=69337" title="Otavi">
Otavi

Otavi is 'n dorp met 4 000 inwoners in die Otjozondjupa-streek van sentraal Namibië. Dit is die hoofstad van die Otavi-kiesafdeling. Groot dele van die gebied is dolomiet (Prekambries) en was in die verlede bekend vir sy minerale rykdom. Meeste van die voorrade is egter nou uitgeput.

Op die plaas Khorab, 2,6 km noord van Otavi is 'n gedenkteken ('n klip) wat die onderhandelinge tussen die Suid-Afrikaanse en Duitse troepe tydens die Eerste Wêreldoorlog aandui. Die onderhandelinge het gelei tot die Vrede van Khorab op 9 Julie 1915 en die oorgawe van ongeveer 4 000 Duitse soldate.

Heelwat van die dorp se ekonomie maak staat op die twee kruidenierswinkels, 'n meul, twee banke, twee vulstasies, en baie omliggende veeplase, sowel as 'n handjievol ander klein besighede. Die eienaars van die meeste van hierdie ondernemings is wit Afrikaners of Duitsers.

Weens finansiële wanbestuur, het Otavi sy dorpstatus in 2004 verloor en is afgegradeer tot 'n "nedersetting". Nadat inkomste weer verbeter het, is dorpstatus in November 2010 weer herstel. Met die stigting van die Ohorongo-sementfabriek en 'n goudmyn wat sou geopen het, is die besigheid en diens veronderstel om aansienlik te verbeter.

Die B1-hoofweg gaan deur die dorp.

Die Spelonkbaber ("Clarias cavernicola") is endemies aan die Aigamasgrot naby Otavi.


</doc>
<doc id="69338" url="https://af.wikipedia.org/wiki?curid=69338" title="Stilte (rolprent)">
Stilte (rolprent)

Stilte is ’n Afrikaanse rolprent wat op 12 Oktober 2012 vrygestel word. Die rolprent is ’n inspirerende, menslike drama van ’n jong vrou se reis van smart tot vreugde en haar terugkeer tot geloof. Dit speel af in die pragtige, tydlose landskap van Oudtshoorn.

Die rolprent is ’n drama. Dit het ’n ouderdomsperk van 10-jaar.


Antoinette van Wyk het alles om voor te lewe. Sy is jonk, mooi en ’n talentvolle sangeres. Sy is op die rand van die verwesenliking van haar drome, wanneer ’n verskriklike tragedie haar tref. In ’n geweldadige aanval in hulle huis, sterf albei haar ouers en word sy vir dood agtergelaat. Sy oorleef die beproewing en besluit om op die plaas van haar oom en tante in Oudtshoorn te gaan herstel.

Stilte is die storie van haar pad na heling. Dit is nie ’n maklike reis nie: Getraumatiseerd deur haar beproewing, weier sy om te praat, laat staan nog om weer te ​​sing. Die dokters sê daar is fisies niks fout met haar nie, maar Antoinette verkies om deur middel van ’n notaboek te kommunikeer. Dit is ’n konstante bron van hartseer, veral vir haar tante wat desperaat is om Antoinette weer gelukkig te sien.

Een Sondag tydens die oggenddiens storm Antoinette uit die kerk. Buite word sy deur die jong pastoor, Pieter, gekonfronteer. Hy is nie ’n gewone pastoor nie. Hy is in sy middel twintigs en ​​het ’n lus vir die lewe en om ander te help.

Na ’n emosionele ineenstorting stem sy in om Pieter oor haar probleme te gaan sien en in ’n emosionele oomblik is haar eerste woorde dat sy haar geloof in alles verloor het, insluitende God. Pieter is verbaas dat sy kan praat! Antoinette laat hom belowe dat hy nie aan haar oom en tante sal sê dat sy wel kan praat nie.

Haar ouers se moordenaars word gevang en sy moet terugkeer na die stad toe om hulle te gaan uitken. Sy wil nie gaan nie, maar Pieter sê dit is ’n noodsaaklike stap vir haar in die afsluiting van hierdie verskriklike hoofstuk in haar lewe. Hy stem in om haar te vergesel en te ondersteun. Dit is op hierdie reis na die groot stad dat haar en Pieter se verhouding verdiep. Terug in Johannesburg, maak dit uiteindelik vir haar sin dat haar lewe vir ’n rede gespaar is. Sy besluit om weer te sing en haar gewildheid te gebruik om ’n groter invloed op die groeiende spook van misdaad te hê.



</doc>
<doc id="69340" url="https://af.wikipedia.org/wiki?curid=69340" title="Stilte">
Stilte

Stilte kan verwys na:



</doc>
<doc id="69341" url="https://af.wikipedia.org/wiki?curid=69341" title="Suider-Afrikaanse Ontwikkelingsgemeenskap">
Suider-Afrikaanse Ontwikkelingsgemeenskap

Die Suider-Afrikaanse Ontwikkelingsgemeenskap (SAOG; Engels: "Southern African Development Community", "SADC"; Frans: "Communauté de développement d'Afrique australe", "CDAA"; Portugees: "Comunidade para o Desenvolvimento da África Austral", "CDAA"; Swahili: "Jumuiya ya Maendeleo ya Nchi za Kusini mwa Afrika") is ’n interregeringsorganisasie met sy hoofkwartier in Gaborone, Botswana. Die doel van die organisasie is om sosio-ekonomiese samewerking en integrasie te bevorder en ook om politieke en veiligheidsamewerking onder die 16 lande in Suider-Afrika te versterk. Dit is aanvullend tot die rol van die Afrika-unie. Die Suider-Afrikaanse Ontwikkelingsgemeenskap se amptelike tale is Engels, Frans, Portugees en Swahili.

Die SAOG het 16 lidlande:





</doc>
<doc id="69344" url="https://af.wikipedia.org/wiki?curid=69344" title="Breëkopbaber">
Breëkopbaber

Die Breëkopbaber ("Clariallabes platyprosopos") is 'n varswater vis wat voorkom in die Okavangorivier en die boonste gedeelte van die Zambezirivier. In Engels staan die vis bekend as die "Broadhead catfish".

Die Breëkopbaber het 'n breë, baie plat kop, net so lank as wat dit breed is, met bolwange en vier paar lang baarde. Daar is twee rye tandplate in die bokaak.

Die rugvin is baie lank, sowat twee derdes van die totale vis se lengte en loop tot voor die stertvin. Die vis het geen vetvin nie. Die stertvin is goed ontwikkel. Die analevin is ook lank. Beide die rugvin en die anale vin beslaan die helfte van die vis se hoogte. Die buikvin is gepaard en swak ontwikkel. Die borsvin is gepaard en swak ontwikkel.

Sy liggaamsvorm (profiel) is plat met die bek wat hoog in sit, en tipies baber. Die skubbe is mikroskopies klein in slym.

Die Breëkopbaber is swart of donker bruin gespikkeld, selfde kleur bo en onder, en word tot 283 mm lank. Die Zimbabwe hengelrekord is 0.128 kg.

Die vis leef in rotsagtige stroom versnellings in groot riviere en eet onder andere vis en water insekte. Hulle word deur hengelaars gevang met klein stukkies vleis, vis en erdwurms as aas.





</doc>
<doc id="69350" url="https://af.wikipedia.org/wiki?curid=69350" title="Altus Theart">
Altus Theart

Altus Theart is ’n Suid-Afrikaanse akteur wat in TV-, film- en teaterproduksies optree. Hy is veral bekend vir sy rol as "Werner ‘Killer’ Botha" in die "Bakgat"-rolprente, asook as "Fafa Beltrame" in kykNET se drama, "Getroud Met Rugby".

Theart het in 2006 ’n diploma in Drama van die Tshwane-Universiteit van Tegnologie verwerf, waar hy in teaterdans, sang en regie gespesialiseer het. Tydens sy studies het hy in verhoogproduksies soos "A Midsummer Night’s Dream", "The Crucible" en die KKNK-produksie, "Skimmespel" opgetree. Hy het ook in Deon Opperman se "Tree aan!", ’n musiekblyspel oor die Grensoorlog opgetree.

Hy sing ook en ’n paar van sy musiekvideo’s is op MK89 uitgesaai.

Op 6 Januarie 2012 trou hy met die aktrise, Zetske van Pletzen naby Bronkhorstpruit. Hulle het mekaar tydens die verfilming van Kruispad ontmoet.




</doc>
<doc id="69354" url="https://af.wikipedia.org/wiki?curid=69354" title="Lys van Messier-voorwerpe">
Lys van Messier-voorwerpe

Die Messier-voorwerpe is ’n lys van 103 sterrekundige voorwerpe wat aanvanklik in 1771 saamgestel is deur die Franse sterrekundige Charles Messier en later met nog sewe voorwerpe uitgebrei is deur ander sterrekundiges, tot met M110 in 1967. Omdat hy na komete gesoek het, het hy ’n lys van nie-komete saam met sy kollega Pierre Méchain saamgestel om sy werk te vergemaklik. Dit is bekend as die Messier-katalogus. Die voorwerpe op die lys is vandag nog onder hul Messier-nommers bekend.

M102 is waarskynlik foutiewelik aangeteken, wat die getal voorwerpe eintlik op 109 te staan bring.

 Hierdie artikel is vertaal uit die 


</doc>
<doc id="69355" url="https://af.wikipedia.org/wiki?curid=69355" title="New Brighton">
New Brighton

New Brighton is 'n dorp by Port Elizabeth in die Oos-Kaapprovinsie, Suid-Afrika. Dit is in die township iBhayi geleë.

Die akteur John Kani is op 30 November 1943 hier gebore.


</doc>
<doc id="69356" url="https://af.wikipedia.org/wiki?curid=69356" title="Vundu">
Vundu

Die Vundu ("Heterobranchus longifilis") is 'n varswatervis wat voorkom in die middel tot laer gedeeltes van die Zambezirivier, die Kongorivier insluitende Tanganjikameer, Edwardmeer en die Nylrivier. In Engels staan die vis ook bekend as "Vundu".

Die vis het 'n groot kop met lang baarde wat verby die kop strek. Die vis is olyfgrys of rooierig bruin van kleur terwyl die kop en pens aan die onderkant wit is. Die onvolwasse visse het swart vlekke op die tweede dorsale vin. Die vis word tot 1.17 m lank en kan tot 55 kg weeg. Die Zimbabwe-hengelrekord is 50 kg en die Malawi-rekord is 29.71 kg.

Die vis leef in die hoofstroom van diep riviere of in diep poele of mere. Die vis is naglewend, vreet feitlik enigiets insluitend ongewerweldes, insekte, vis en ander gewerweldes in hul larwestadia. Die vis broei in die somer gedurende die reënseisoen, en die eiers en klein vissies word langs plante in vlak water aangetref. Die vis kan tot 12 jaar oud word en is die grootste varswatervis in Suider-Afrika.




</doc>
<doc id="69357" url="https://af.wikipedia.org/wiki?curid=69357" title="Goyang">
Goyang

Goyang (Koreaans: 고양) is 'n groot stad in die noordweste van Suid-Korea en lê in die weste van die Koreaanse Skiereiland. Die stad het 'n bevolking van 1 073 069 in 2010 gehad en het 'n oppervlakte van 267,29 km². Goyang is naby die Geel See en net noord van die hoofstad Seoel geleë. In die noorde is die grens tot Noord-Korea.


</doc>
<doc id="69359" url="https://af.wikipedia.org/wiki?curid=69359" title="Caloocan">
Caloocan

Caloocan (Cebuano: "Dakbayan sa Caloocan", Tagalog: "Lungsod ng Kalookan") is ná Manila en Quezon Stad die derde grootste stad van die Filippyne. Die stad het 'n bevolking van 1 489 040 met 249 567 huishoudings in 2010 gehad en het 'n oppervlakte van 53,33 km².


</doc>
<doc id="69360" url="https://af.wikipedia.org/wiki?curid=69360" title="Clariallabes">
Clariallabes

Clariallabes, is 'n genus wat hoort tot die familie "Clariidae". Dié genus verskil van Clarias deurdat daar by die visse nie 'n beenplaat agter die oë is nie. Dit is 'n Afrikagenus en daar is 15 spesies van die genus in Afrika, waarvan een in Suider-Afrika voorkom.

Die volgende spesie kom in Suider-Afrika voor:

Die ander spesies is:




</doc>
<doc id="69362" url="https://af.wikipedia.org/wiki?curid=69362" title="Heterobranchus">
Heterobranchus

Heterobranchus, is 'n vis genus wat hoort tot die familie "Clariidae". Die genus bestaan uit groot spesies en daar is vier spesies van die genus in Afrika waarvan een in Suider-Afrika voorkom. Die genus bevat die grootste varswater vis wat in Afrika voorkom.

Die volgende spesie kom in Suider-Afrika voor:

Ander spesies:

Fossiel-spesie:




</doc>
<doc id="69363" url="https://af.wikipedia.org/wiki?curid=69363" title="Subang Jaya">
Subang Jaya

Subang Jaya is die grootste stad van Maleisië voor die hoofstad Kuala Lumpur en lê net suid van Kuala Lumpur. Die stad het 'n bevolking van 1 500 000 in 2010 gehad en het 'n oppervlakte van 70 km².


</doc>
<doc id="69364" url="https://af.wikipedia.org/wiki?curid=69364" title="Malapteruridae">
Malapteruridae

Malapteruridae, (Elektriese babers) is 'n vis-familie van die orde Siluriformes. Hierdie visse is interessant en gevaarlik met 'n opgeblase voorkoms en kan 'n kragtige elektriese skok lewer. Die eletrogeniese orgaan is in die vis se spiere en bedek feitlik die hele liggaam. Die familie het net een genus met twee spesies waarvan een in Suider-Afrika voorkom.

Die volgende genus en gepaardgaande spesies is deel van die familie:




</doc>
<doc id="69366" url="https://af.wikipedia.org/wiki?curid=69366" title="Malapterurus">
Malapterurus

Malapterurus (Elektriese babers) is 'n vis genus wat hoort tot die familie Malapteruridae en het slegs twee spesies waarvan een in Suider-Afrika voorkom. Die onderlinge gedragspatrone en verhoudings tussen elektriese babers word nog nie volkome verstaan nie. Hulle kom egter wydverspreid voor in tropiese Afrika riviere en mere. Onlangs studies het bewys dat daar meer spesies is insluitende 'n kleiner spesie.

Die volgende spesie kom in Suider-Afrika voor:

Ander spesies:




</doc>
<doc id="69367" url="https://af.wikipedia.org/wiki?curid=69367" title="Mandalay">
Mandalay

Mandalay (Birmaans: မန္တလေးမြို့) het vanaf 23 Mei 1859 tot 29 November 1885 as laaste koninklike hoofstad van Mianmar (Birma) gedien en is met 'n bevolking van 1 034 000 inwoners in 2010 die tweede grootste stad van die land ná Yangon. Die stad lê in die noordelike sentrum van Mianmar noord van die nuwe hoofstad Naypyidaw in die Mandalay-divisie. Deur Mandalay vloei die Irrawaddy-rivier.


</doc>
<doc id="69368" url="https://af.wikipedia.org/wiki?curid=69368" title="Zambezi elektriese-baber">
Zambezi elektriese-baber

Die Zambezi elektriese-baber ("Malapterurus shirensis") is 'n varswater vis wat voorkom in die middel en onderste gedeelte van die Zambezirivier, Pungwerivier en onderste gedeelte van die Saverivier. In Engels staan die vis bekend as die "Zambezi electric catfish".

Die dorsale vin is klein en die stertvin is bolrond. Die kop en lyf is rond en vlesig. Daar is drie paar baarde onder die mond. Die vis is grys aan die bokant, wit aan die onderkant en daar is onreëlmatige vlekke op die lyf. Die vis word tot 500 mm lank. Die Zimbabwese hengelrekord is 5,33 kg.

Die vis leef tussen rotse en boomwortels in stadigvloeiende of stilstaande water. Die vis is naglewend en vreet hoofsaaklik vis wat verlam word met elektriese skokke. Die elektriese orgaan, wat skokke van tussen 300 - 400 volt lewer, bedek die hele lyf as 'n spesiale laag net onder die vel. Dit word gebruik vir beide aanval en verdediging. Die visse vorm pare en broei in uitgegraafde gate of holtes. Die spesie kan tot 10 jaar oud word.





</doc>
<doc id="69370" url="https://af.wikipedia.org/wiki?curid=69370" title="Messier 102">
Messier 102

Messier 102 of M102 is ’n sterrestelsel in die Messier-katalogus wat nie sonder twyfel geïdentifiseer is nie. Die oorspronklike ontdekker daarvan, Pierre Méchain, het later gesê dit was ’n herwaarneming van Messier 101, maar sommige sterrekundiges glo dit kon NGC 5866 gewees het, hoewel ander sterrestelsels ook genoem word as moontlikhede.

Messier 101 (ook bekend as die Windmeul-sterrestelsel of NGC 5457) is ’n spiraalsterrestelsel in die sterrebeeld Groot Beer. In ’n brief in 1783 het Méchain beweer M102 is ’n foutiewe duplikasie van M101 in die katalogus.

NGC 5866, een van die sterrestelsels wat bekend is as die Spil-sterrestelsel, is ’n lensvormige stelsel in die sterrebeeld Draak. Die voorwerp voldoen aan die beskrywing deur Méchain in die gedrukte weergawe van die Messier-katalogus van 1781, asook aan die posisie van die voorwerp soos aangeteken deur Charles Messier in handgeskrewe notas op sy persoonlike lys.



</doc>
<doc id="69374" url="https://af.wikipedia.org/wiki?curid=69374" title="Afrika-greepvis">
Afrika-greepvis

Die Afrika-greepvis ("Hepsetus odoe") is 'n varswater vis wat voorkom in die Kunene- en Okavangoriviere, die boonste gedeelte van die Zambezirivier en die Kafuerivier. Dit kom ook in Sentraal-Afrika en Wes-Afrika voor. Die vis kom egter nie voor in die groot mere van Afrika nie. In Engels staan die vis bekend as die "African Pike" - in die Caprivi staan die vis bekend as die "Varswater Snoek".

Dié vis is ‘n varswater spesie en moenie met die soutwater Snoek verwar word nie.

Die vis se kop is slangagtig en vierkantig van voor gesien. Die profiel is wreed en reguit. Sy tande is buite die bek sigbaar, in vliese versteek, in pare geplaas en uiters gevaarlik.

Die rugvin is klein, vierkantig en op die laaste derde gedeelte van die lyf teenwoordig. Die vetvin is aanwesig, halfpad tussen die rug- en stertvin en is oranje/swart. Die stertvin is goed ontwikkel en gevurk. Die anale vin is redelik goed ontwikkel. Die buikvin is gepaard. Die borsvin is gepaard maar redelik klein.

Die vis se vorm is baie vaartbelyn vir groot spoed. Die lyf kleur is geelgroen tot donkergroen, amper swart op die rug. Daar is donker spikkels op die vinne, onduidelike vertikale strepe op die lyf maar mooi geel en groen strepe agter die oë op die kiefdeksel. Die skubbe is redelik fyn.

Die Caprivi rekord is 1.9 kg en wyfies word groter as mannetjies.

Die vis hou van oop water, maar waar tiervis teenwoordig is, is hy as gevolg van sy grootte gedwing om in baaie, vleie ens., waar skuiling is, te hou.

Hy word gewoonlik in skoon water langs ‘n lap lelies, rietpol of watergras, op ‘n vinnig bewegende blink (medium tot klein) kunsaas (soos 'n lepel) gevang. Ander ase wat werk is milt, vleis, visaas, paddas en groter insekte.

‘n Ligte staalstrop is noodsaaklik, die vis spook lekker en spring gedurig. In troebel of vuil water moet aas op die bodem gebruik word. Vir sy grootte is hy gewis een van die beste vegters.





</doc>
<doc id="69375" url="https://af.wikipedia.org/wiki?curid=69375" title="Krap-newel">
Krap-newel

Die Krap-newel (ook bekend as Messier 1 of NGC 1952) is ’n supernova-oorblyfsel en pulsarwind-newel in die sterrebeeld Bul. Dit is in 1731 deur John Bevis waargeneem; dit stem ooreen met die helder supernova SN 1054 wat in 1054 gesien is deur Arabiese, Sjinese en Japannese sterrekundiges.

Dit is sowat 6 500 ligjare (2 000 parsek) van die Aarde af en het ’n deursnee van 11 ligjare. Dit is deel van die Perseus-arm van die Melkweg en sit uit teen sowat 1 500 km per sekonde. In die middel van die newel lê die Krap-pulsar, ’n polsende ster van 28-30 km breed.

Die newel is die eerste sterrekundige voorwerp wat verbind is met ’n historiese supernova-ontploffing en was in 1758 die eerste Messier-voorwerp wat gelys is.



</doc>
<doc id="69377" url="https://af.wikipedia.org/wiki?curid=69377" title="Messier 2">
Messier 2

Messier 2 of M2 (ook bekend as NGC 7089) is ’n bolvormige sterreswerm in die sterrebeeld Waterdraer, vyf grade noord van die ster Beta Aquarii. Dit is in 1746 deur Jean-Dominique Maraldi ontdek en is een van die grootste bekende bolswerms.

Charles Messier het die swerm in 1760 herontdek, maar het gedink dit is ’n newel sonder enige sterre. William Herschel was in 1783 die eerste sterrekundige wat individuele sterre in die swerm geïdentifiseer het.

M2 is sowat 33 000 ligjare van die Aarde af en is in besonder goeie sigtoestande net-net met die blote oog sigbaar. Met ’n verkyker of klein teleskoop kan individuele sterre nie gesien word nie, maar met ’n groot teleskoop wel.

Die swerm is sowat 13 miljard jaar oud en een van die oudste bolswerms wat met die Melkweg verbind word. Dit het sowat 150 000 sterre, onder meer 21 bekende veranderlike sterre. Die helderste ster het ’n oënskynlike magnitude van 13,1.



</doc>
<doc id="69387" url="https://af.wikipedia.org/wiki?curid=69387" title="Deon Opperman">
Deon Opperman

Deon Opperman (15 Maart 1962, Uitenhage-) is akteur en dramaturg, wat naas verskeie ander toekennings twee keer die Hertzogprys vir sy dramas ontvang. Hy lewer ook 'n beduidende bydrae tot die Afrikaanse televisie met reekse soos "Hartland", "Kruispad", "Bloedbroers" en "Getroud met rugby".

Hy is 'n suksesvolle sakeman en is ook die stigter van die South African School of Film, Television and Drama (AFDA) in Milpark, Johannesburg, die teatertrust, die Independent Theatre Trust en Tanstaafl. Laasgenoemde sluit Packed House Productions (wat professionele opvoerings aanbied), eQ2 Corporate Services (’n korporatiewe konsultantbesigheid) en Bottom Line Entertainment (’n televisie-produksiehuis) in.

Deon Louis Opperman is op 15 Maart 1962 op Uitenhage gebore. Hy is die middelkind tussen twee susters en sy jonger suster is Esmé. Sy pa Pieter is besturende direkteur van Joko Tee wat eintlik argitek wou wees en sy ma is ’n nooi Coetzee uit die Vrystaat. In 2009 erken hy egter by die Aardklop-kunstefees dat hy aangeneem is en dat sy werklike ma ’n nooi Els van Cradock in die Oos-Kaap was en sy werklike pa ’n Olivier van Uitenhage, ook in die Oos-Kaap.

Hy word groot in Oos-Londen en matrikuleer aan die Engelstalige Selborne College in Oos-Londen. Op skool word hy gekeur om na die Drakensberg-seunskoor te gaan, maar sy ouers dink nie dit is ’n goeie idee nie. Sy verpligte twee jaar militêre diensplig ondergaan hy op Oudtshoorn, waarna hy ook twee kampe as seiner op die grens deurbring. Vanaf 1982 studeer hy aan die Rhodes Universiteit in Grahamstad en hy behaal in 1984 die B.A.-graad met hoofvakke Engels en Drama. As akteur verower hy in 1982 die Michael Atkinson-toekenning as mees belowende eerstejaarstudent en in 1983 ontvang hy die Beste Akteur-toekenning vir sy vertolking van Boesman in "Boesman and Lena". Hy kry ook ’n AA Life Vita-toekenning as mees belowende akteur in 1985. In hierdie tyd skryf hy sy eerste drama, "Môre is ŉ" "lang dag", vir die ATKV Kampustoneel omdat hulle R1000 betaal vir die beste nuwe teks en hy die geld nodig het vir ’n verloofring. Wanneer hy die prysgeld wen, lei dit tot sy verlowing en latere troue met Bridget Fitzhenry van Grahamstad, ’n plaasmeisie oorspronklik vanaf Jansenville uit die Karoo.

Vanaf 1985 tot 1986 is hy letterkundige adviseur van Sukovs. Na sy bedanking in 1986 by Sukovs studeer hy in 1987 drama (regie) aan die Universiteit van Kaapstad en behaal in 1988 die B.A. Honneurs Drama-graad met lof. Hy stig in 1989 sy eie produksiemaatskappy, Bold Productions, wat daardie jaar drie stukke opvoer by die Kunstefees op Grahamstad. In 1990 bied Trust Bank hom ’n borgskap vir ’n jaar om hom in staat te stel om voltyds te skryf, die eerste borgskap van sy soort in Suid-Afrika. Hy studeer in 1991–1992 met ’n Fullbright-studiebeurs aan ’n meestersgraad in rolprent- en televisieproduksie en voltooi hierdie studie met lof aan die Northwestern University in Chicago in 1994.

By sy terugkeer uit Amerika vestig hy hom in Johannesburg, waar hy aktief betrokke is by die toneel as skrywer, akteur en regisseur. Hy begin ook in 1996 om opleiding in die skryfkuns te gee by die ATKV-skryfkursusse. As entrepreneur stig hy in 1994 AFDA, die South African School of Film, Television and Drama in Milpark, Johannesburg waar hy spoedig honderde studente het. Van die studente se werk word vanaf 2000 op die grootste kortrolprentfees in die wêreld by Claremont-Ferrand vertoon.

In 2003 staak hy sy betrokkenheid by AFDA. Hy begin ook ’n teatertrust, die Independent Theatre Trust, saam met ander stigterslede soos Lizz Meiring, Eric Nobbs, Hannes Muller, Susan Danford, Garth Holmes, Stephen Jennings, David Clatworthy, Wilmien Rossouw en André Odendaal. Sy belangstelling in besigheidsbeginsels laat hom vir ’n meestersgraad in besigheidsadministrasie inskryf wat hy in 2006 by die Universiteit van die Witwatersrand verwerf.

Hy begin Tanstaafl (“There ain’t such thing as a free lunch”) in 2004, wat die maatskappy Packed House Productions (wat professionele opvoerings aanbied), eQ2 Corporate Services (’n korporatiewe konsultantbesigheid) en Bottom Line Entertainment (’n televisie-produksiehuis) insluit. Packed House Productions bied verhoogtreffers soos "The sound of music", "My fair lady", "Fiddler on the roof" en "A funny thing happened on the way to the forum" vir groot gehore in groot ouditoriums aan, wat populêre sterre soos Steve Hofmeyr in die vername rolle gebruik om die loketinkomste verder te verhoog.

Deon is ook steeds gereeld bedrywig as akteur en speel verskeie rolle in sy eie dramas asook in 1983 die titelrol in Tom Stoppard se "The real inspector" by die Grahamstadse Kunstefees. As toorkunstenaar bied hy ook "The Mister Magic Man Show" vir kinders by die Grahamstadse Kunstefees aan.

Sy huwelik met Bridget word in September 2001 ontbind en hy trou dan met die aktrise Hanli Rolfes. Hulle bly in ’n meenthuis in Melville, maar hierdie huwelik eindig in 2010 ook in ’n egskeiding. Beide hierdie huwelike is kinderloos. Hierna is hy betrokke in ’n verhouding met Marelize Landman.

Intussen ondervind hy groot materiële welvaart weens die sukses van sy sake-ondernemings en hy koop vir hom ’n huis in die rykmansbuurt Saxonwold. Hy skryf ook in vir ’n doktorsgraad in bedryfsbestuur met die doel om ’n model te ontwikkel wat empiries sal voorspel hoeveel mense na ’n produksie sal gaan kyk, terwyl hy selfs planne maak om sy sakeryk op die effektebeurs te noteer. Hy is in 2014 getroud met die musikant en komponis Janine Neethling, wat ’n seun, Sammy, uit haar vorige huwelik met die akteur Dale Cutts het. Hulle koop ’n huis in Onrus in die Kaap, waar hulle merendeels bly.

Hy is ’n omstrede figuur in die bedryf, wat gereeld in polemiek betrokke raak. Sy beswaar teen die burokratiese keuringsproses van die Klein Karoo Nasionale Kunstefees (KKNK) in 2003 lei tot planne van hom om in 2003 ’n kompeterende eie fees op George te hou. Hierdie geskil word egter na onderhandelinge opgelos en hy tree weer in 2004 by die KKNK op.

As sakeman steur hy hom ook nie veel aan kritici nie en skryf vir die teater stukke wat hy glo kommersieel suksesvol sal wees, soos die lewensverhaal van Steve Hofmeyr ("Dis hoe dit was...") waarin Hofmeyr self die hoofrol vertolk en op hierdie kunstenaar se gewildheid en omstredenheid staatmaak vir loketinkomste.

Die musiekspele "Ons vir jou" (oor die Anglo-Boereoorlog, met generaal De la Rey as hoofkarakter kort nadat die lied van Bok van Blerk oor De la Rey kultusstatus bereik het); en "Tree aan!", oor verpligte militêre diensplig tydens apartheid, word deur baie gesien as polities onsensitief in ’n tyd wat die Afrikaner al meer geteiken word deur die populistiese uitsprake van politici en lok hewige reaksie in die briewekolomme van daaglikse nuusblaaie en die webwerf LitNet uit.

Vir die verhoog skryf hy meer as vyftig dramas wat opgevoer word, terwyl hy ook vir die televisie produseer. Sy eerste drama, "Môre is ’n lang dag", beskryf die konflik tussen vyf jong manne op militêre diens aan die grens en maak indruk met lewendige dialoog en die wyse waarop die tema universele waarhede uitbeeld. Die stuk speel af op ’n Sondagaand in ’n Weermagtent tydens die grensoorlog  op die Angolese grens. Die skynbaar onbenullige aktiwiteite en doellose gepraat van die karakters geskied teen die agtergrond van die gebeurtenis wat almal doelbewus vermy, naamlik die medesoldaat (Willie) wat dood is terwyl twee van die vyf manne in die tent tydens ’n wagbeurt geslaap het. Hierdie gebeurtenis bring dan die bestaanskwessies van die futiele oorlog, redelose geweld en ook die lewe sonder sin te berde. Die vyf dienspligtiges is Lappies, ’n eenogige rassis; Van wat onder Lappies se invloed is; Christo, ’n seun met goeie opvoeding en tradisionele waardes; Kosie, die bangbroek en vredemaker; en die Engelse Neil, ’n siniese jongman wat die Afrikaners se nasionalisme en geloof bevraagteken. Die uiteenlopende politieke oortuigings, persoonlikheidsverskille en huistale van die dienspligtiges word dramaties ontgin. Vele vrae word gevra oor oorlog, die doel van die lewe, geloof, die verlede, die toekoms en die dood, maar daar is nie klaarblyklike antwoorde nie. Terselfdertyd is die doellose gesprekke en die repetisie van aksies ’n teruggryp na die teater van die absurde en die implikasie van die sinloosheid van alles. In 1985 deel Opperman met "Môre is ’n lang dag" die AA Life Vita-toekenning vir dramaturg van die jaar en hierdie drama word ook vir die televisie verfilm.

"Die teken" is ’n drama waarin ’n jong dogter, Anna-Marie, bely dat sy die Christus van die herkoms verwag. Dit skep spanning tussen haar moeder, die dogmatiese vader en die onsekere predikant en ontbloot die vrese en vooroordele van die gemeenskap. Dit lei dan tot die dramatiese einde, waar die pa sy kleinkind vermoor omdat hy hom as ’n Antichris beskou. Anna-Marie sterf kort na geboorte, om so die belofte van redding in die kiem te smoor en die geloofskrisis te vererger. Onderliggend aan hierdie drama is baie Afrikaners se blinde navolging van Calvinisme en hulle onwilligheid om godsdienstige voorskrifte en waardes te bevraagteken. Hierdie twee dramas ("Môre is ’n lang dag en Die teken") word saam gepubliseer en besorg aan Opperman in 1987 die Eugène Marais-prys, terwyl beide ook in 2006 as deel van sy gepubliseerde oeuvre in 2006 met die Hertzogprys bekroon word. "Môre is ’n lang dag" word later in "Vyfmylpaal" opgeneem, ’n versamelbundel van sy beste dramas.

"Stille nag" is ’n politieke konflik in die boesem van ’n gesin en word in 1989 vir die eerste keer by die Grahamstad Kunstefees en daarna by verskeie teaters landswyd opgevoer en ook vir televisie verfilm. Die stuk handel oor eietydse politieke problematiek, wat algemeen menslike toepaslikheid verkry. Oukersaand by die Van der Hovens word die Kersboom se liggies nie aangeskakel nie, want Gerhard is nog nie tuis nie. Pa en Ma, en die ander seuns, die vertraagde Daantjie en Adriaan (met sy vrou Antoinette) wag vir hom. Gerhard was vir ondervraging oor sy betrokkenheid by die vryheidstryd in Suid-Afrika en sy tuiskoms roep die gelykenis van die verlore seun op. Daarenteen is Adriaan deel van die regse politiek en oortuigde AWB-lid. Die gesin word in twee kampe geskeur, met Daantjie wat die perspektief van onskuld verteenwoordig en Antoinette, wat in haar verhouding met Adriaan verdruk word, wat die motiewe van selfgelding en bevryding vanuit ’n ander hoek benader. Die moeder, Fransie, probeer om eensgesindheid te bewerkstellig en die vrede te bewaar, waarin sy gesteun word deur die naïewe Daantjie. Daarenteen is die pa, Christiaan, aanvanklik skynbaar aan Adriaan se kant, maar hy hel gaandeweg meer oor na Gerhard se argumente. Die ware rede vir Daantjie se vertraagdheid verhoog die konflik. ’n Sterkpunt van die drama is die gebruik van ironie. Die dag van vrede en liefde word ’n dag van geweld en haat, die gesin waar mens op jou veiligste moet voel, word juis die plek waar jy oorgelewer word aan geweld, die gesinstafel wat simbool is van eenheid word werktuig van verdeeldheid. "Stille nag" verower die Fleur du Cap-prys vir beste inheemse toneelteks, die AA Lewens Vita-toekenning as beste produksie en Natalse Vita-prys in 1990 en Deon kry die prys vir die beste regisseur. Hierdie drama word ook in 1990 genomineer vir die Rapportprys. "Stille nag" word ook in "Vyfmylpaal" opgeneem en in 2006 as deel van sy gepubliseerde oeuvre met die Hertzogprys bekroon.

"Donkerland" se titel verwys na die naam van die plaas waarop die aksie afspeel, maar ook na die duister toekoms wat vir witmense in hierdie land wag en die simboliese konflik tussen lig en donker. Die kernbelangrikheid van die grond word ook deur die titel van die drama beklemtoon. Die drama het sy première in 1996 by die Klein Karoo Nasionale Kunstefees. Dit is ’n epiese drama oor sewe geslagte van ’n Afrikanergesin (die De Witts – simboliese naam) van ’n plaas in Noord-Natal wat die periode van 1838 tot 1996 dek. Die verhaal beslaan tien tonele (eintlik kleiner dramas) elk van tussen 20 en 45 minute, wat die totale drama dan sowat vyf uur neem om op te voer. In hierdie tonele word op kernmomente uit die geskiedenis gefokus, soos die Groot Trek, die vryheidsoorloë, die depressie van die dertigerjare, die 1948-verkiesing, die onluste van 1976, die grensoorlog en die oorgang na die ANC-bewind. Teen hierdie agtergrond word die familie De Witt se persoonlike geskiedenis ook uitgebeeld. Dit begin wanneer die stamvader sy plaas met die inplant van stokke in alle windrigtings afmeet en eindig waar sy verre afstammeling ná die koms van demokrasie die eiendomsreg op die plaas moet afteken aan die nasate van die oorspronklike bewoners van meer as 150 jaar vroeër. Die psige van die Afrikaner en sy geskiedenis en toekoms vorm die kern van hierdie drama, waarin die Afrikaner stry om ’n holte vir sy voet te vind, kortstondig in totale beheer van sake is (met die magsvergrype en onmenslikheid wat daaraan gekoppel is) en dan mag verloor met die vooruitsig om eindelik totaal te verdwyn en slegs ’n bietjie geskiedenis na te laat. Opvallend is dat elke geslag Afrikaner se eiesoortige stryd vasgevang word, wisselend van die militêre stryd teen Brit en swart, die politieke stryd ook teen Brit en swart en die ekonomiese stryd van verstedeliking en industrialisering. Waar die patriargale hiërargie, verknogtheid aan grond en natuurlike konserwatisme van die Afrikaner deurentyd in die De Witt-familie uitgebeeld word, sorg Opperman vir genoeg nuanses en uitbeelding van Afrikaners met ’n ruimer visie om ’n gebalanseerde beeld te skep. Hierdie drama word later vir KykNet in ’n televisiereeks omskep en verower in 2014 vier van die vyf televisiepryse by die jaarlikse ATKV-Mediaveertjie toekennings. Die pryse is vir beste dramareeks, beste draaiboek vir ’n dramareeks, beste regisseur en beste aktrise. Die televisiereeks word in 2015 met drie Safta-pryse (Suid-Afrikaanse rolprent- en televisiepryse) bekroon, nadat dit vir twaalf Safta-pryse benoem is. Die drama word ook opgeneem in "Vyfmylpaal" en in 2006 as deel van sy gepubliseerde oeuvre met die Hertzogprys bekroon. "Donkerland" word deur Kerneels Breytenbach in ’n roman verwerk.

"Vyfmylpaal" bevat die reeds gepubliseerde dramas "Môre is ’n lang dag", "Stille nag" en "Donkerland", asook die voorheen ongepubliseerde dramas "Magspel" en "Boesman my seun".

"Magspel" debuteer by die KKNK van 2000 en het as tema die geknoei van die Dé Medici-familie in sestiende-eeuse Italië om die hef in die hand te hou, met Machiavelli wat ook betrek word. Op vernuftige wyse word temas en intriges ineengeskakel en beplande booshede belig, wat dan in wreedheid en wellus uitgevoer word. Sodoende word die drama ook ’n kommentaar op die huidige politieke bestel en open dit perspektiewe op moraliteit en etiek. Dit belig die tendens tot korrupsie en die misbruik van mag om selfsugtige ambisies te verwesenlik, sonder inagneming van ander mense se belange. Die De Medici-familie kry in die vroeg sestiende eeu weer beheer oor die stad Florence. Giovanni de Medici staan ’n goeie kans om in 1513 as die nuwe pous verkies te word, maar hy moet op een of ander manier die steun van die kieskollege van kardinale in die Vatikaan verkry. Om dit reg te kry moet hy kardinaal Soderini, wie se broer hy na Florence verban het, omkoop met die belofte dat sy neef Lorenzo met ’n Soderini-dogter sal trou. Lorenzo staan in lyn om beheer oor die De Medici-familie se ryk te erf, maar is reeds verloof aan Maria uit Venesië. Giovanni betrek dan vir Alfonsina, Lorenzo se weduwee-moeder, by sy planne om Lorenzo te probeer oorreed om saam te speel, terwyl hy intussen tot nadeel van die stad Florence se vooruitgang ook die professionele politikus Machiavelli uitskakel.

"Boesman my seun" word in 2003 by Aardklop opgevoer en ontgin die konflik binne gesinsverband wanneer ’n vervreemde seun ná sy ma se dood sy pa konfronteer. Hierdie drama speel in die huidige tyd af, maar deur slegs die draai van ’n lyf word een van die twee akteurs ’n ander karakter uit ’n ander tyd, sodat die pa byvoorbeeld ook by tye die ma en die predikant is. Die generasiekonflik vind uitbeelding in ’n outokratiese pa wat deurlopend sy wil op die seun afgedwing het en geweier het om bevraagteken te word, terwyl die seun gerebelleer het teen hierdie verstikkende omgewing en dit van hom afgegooi het, al het hy en sy ma steeds ’n sterk verhouding gehad. Vir die pa is die oorlewing van die volk sy dryfveer, maar die seun het ’n totaal ander ingesteldheid omdat hy die jare van apartheid en militêre diensplig se mees negatiewe aspekte aan eie lyf ervaar het. Opperman ontgin hier die sin en betekenis van die ouer-kind verhouding en gryp ook weer terug na die grensoorlog en ander vormende invloede op die karakters se ontwikkeling. Opperman erken dat hierdie drama sy mees outobiografiese drama is. In 2006 word Opperman bekroon met die Hertzogprys vir sy gepubliseerde oeuvre, wat al die dramas in "Vyfmylpaal" insluit, naamlik "Boesman, my seun", "Stille nag", "Magspel", "Môre is ’n lang dag" en "Donkerland", asook die drama "Die teken", wat vroeër gepubliseer is.

"Kaburu" (die Swahili-woord vir die Afrikaanse boere) ontgin ’n Afrikaner-gesin se stryd in die nuwe Suid-Afrika, met die temas van emigrasie en aanpassing, misdaad, die grensoorlog, angs en wonde wat nooit genees het nie. Bertus en Elna emigreer na Kanada ná Bertus se ouers se wrede moord en keer kortstondig terug vir Elna se pa, Jan, se verjaarsdag. Jan en sy vrou Rika het behalwe Elna nog ’n kind, Boetjan. In die karakters word die kontemporêre Suid-Afrikaanse kwessies direk aangespreek: Elna is nie gelukkig in Kanada nie maar Bertus wil weer nie terugkeer nie; die Ouma glo dat ’n volwasse boom nie verplant kan word nie; Jan is sterwend aan kanker en Elna en Bertus sal die erfporsie en ’n besigheidsgeleentheid misloop as hulle nie terugkeer nie. Elna se ander broer Francois is vyftien jaar gelede aan die grens dood en hierdie skaduwee hang steeds oor die familie. Rika is onder die indruk dat haar seun Francois tydens die bosoorlog in ’n veldslag gesneuwel het. Die waarheid is egter dat die mortier wat hy gebruik het om ’n tentpen mee in te slaan, afgegaan en hom aan flarde geskiet het. Francois was die een offer wat Rika nie gewillig was om te bring nie. Die toneel waartydens die waarheid oor Francois se dood uitkom is ’n hoogtepunt in die drama se verloop. Dit word voorafgegaan deur Bertus se verduidelikings waarom hulle die land verlaat het en Jan se verwysings na toestande wat hom in hierdie verband bekommer. Hul verduidelikings en verwysings hou meestal met aktualiteite van die dag verband, maar kan ook as heenwysings na geestelike letsels beskou word wat as gevolg van uiterlike trauma agtergebly het. Die vernaamste tema van die drama is die diaspora van die Afrikaner, soos verteenwoordig deur Elna en Bertus se emigrasie Kanada toe. Ook Rika se onvermoë om haar na Francois se dood met Suid-Afrika as ruimte te assosieer is ’n vorm van inwaartse diaspora. Ander temas is die voorstelling van identiteit (Bertus wat sy seun, Neil, as ’n Kanadees wil grootmaak) en die rol van die geskiedenis in die opbou van daardie identiteit (Ouma wat haar Krugerrand vasklem en later simbolies aan Elna gee). Daarmee saam gaan voorstellings wat verband hou met magsvorme, soos patriargale mag waar Boetjan in beheer van Jan se maatskappy geplaas word na sy dood, alhoewel Elna beter as hy gekwalifiseer is, of staatsmag. Die rol wat taal en spesifiek Afrikaans speel in die konstruksie van identiteite kom ook sterk na vore. Die toekoms van die Afrikaners en Suid-Afrika word uitgespeel binne die mikro-wêreld van die huisgesin. Hierdie drama debuteer by die Aardklop Kunstefees van 2007. In 2009 word die Hertzogprys aan "Kaburu" toegeken.

"Aantrekkingskrag", wat in 2011 by die Aardklop Kunstefees op Potchefstroom debuteer, fokus op die verwikkeldheid van verhoudings. Aantrekkingskrag is ’n kosmiese wet wat vir beide hemelliggame as mense geld. Professor Zak de Villiers is een van die land se leidende denkers en vooraanstaande wiskundige en kenner van die kosmos. Hy en sy vrou Leonor is in hulle sitkamer nadat hulle ’n studente-opvoering van "Hamlet" bygewoon het waarin hulle seun gespeel het. Zak het ook vir Martin uitgenooi, die regisseur en hoof van die dramadepartement. Martin was eers met Leonor se suster, die televisiester Sandy, getroud. Hy is daar saam met die oud-dramastudent met wie hy nou ’n verhouding het, Suzzi. Leonor het op haar beurt vir einste Sandy uitgenooi. Die komplekse verhoudings tussen die mense kom duidelik uit in hulle gesprekke. Zak is die wetenskaplike wat die gaste oor sterrekunde toespreek en sy toevlug tot wiskundige verklarings neem. Hy laat sy emosies nie maklik blyk nie. Martin is as teatermens soos Sandy en Leonor openliker emosioneel. Die jeugdige Suzzi voel haar soms verlore in die nydige woordestryd, maar gee tog interessante insigte. In die proses word denke teenoor emosies gestel, met die gevolgtrekking dat emosies eerder as denke lei tot aksie. Dit word ’n lang nag, waar die botsings tussen die partye hewiger word soos die tyd aanstap, en daar ook ’n aantal onthullings en erkennings is. Dit blyk byvoorbeeld dat Johan nie Zak se seun by Leonor is nie, maar dat Martin ’n verhouding met Leonor gehad het. Op vernuftige wyse word die ooreenkomste tussen die mens en die kosmos regdeur die gesprek volgehou. Ten spyte van die onvoorspelbaarheid van die mens en die kosmos, is daar die besef dat alles rondom liefde wentel, as een van die onverklaarbare onveranderlikes. Hierdie drama word deur Evert Snyman ook vir die radio verwerk en word op 18 Junie 2015 oor Radiosondergrense uitgesaai.

Meeste van sy dramas word nie gepubliseer nie. Die klug "Aap in die mou" word in 1986 opgevoer en is in hierdie jaar een van die finaliste vir die SAKRUK-prys. Twee egpare het buite-egtelike verhoudings en twee privaatspeurders word dan aangestel om die eggenote se sekskapades te onthul.

"G.A.T.", wat in ’n weermagbasis in Angola afspeel, open in 1987 by die Grahamstad Kunstefees. ’n Terroris word in ’n gat aangehou en met ’n verskeidenheid grusame metodes gemartel om inligting uit hom te kry. Die drama word ’n sterk aanklag teen die verontmensliking en sinlose geweld binne militêre verband en bied ’n universele ontleding van die mens se mag oor ’n ander.

"Sonder vlerke" is ’n drama oor vergifnis, versoening en verlossing en word in 1997 opgevoer. Twee broers, Dawid en Hennie, word as kinders gereeld deur hulle dronklap pa aangerand, terwyl die ma swyg oor wat in die huis gebeur. Die gesin spat eindelik uitmekaar en Dawid neem vir Hennie saam stad toe, waar hulle onderdak vind by Dawid se vriendin Lydia. Hennie swyg as gevolg van die trauma in die verlede en ontvlug in sy verbeeldingswêreld, waar hy met vlieg behep is.

Saam met Lizz Meiring skryf Opperman die seksklug "Die Skandaal" wat in 1997 by die Grahamstadse Nasionale Kunstefees opgevoer word en wat opgevolg word deur "Skandaal 2".

"Kommando" word in 2000 opgevoer.

"Hoer/Whore: Die Afrikaanse show" word in 2002 by Aardklop opgevoer en het seks en die magspel van die karakters as tema.

"Nipplecaps en G-strings" debuteer in 2004 by die KKNK en ontbloot die lewe en menings van ’n ontkleedanser, waarin die mans wat na die vertonings kom kyk se motiewe ook ontleed word.

"Die wederopstanding van Japie Coetzee" is ’n eenmanstuk oor die doelwitte en identiteit van die Afrikaner in die tydperk na volle demokrasie in Suid-Afrika en word met Eric Nobbs as akteur in 2006 by die KKNK en Aardklop Kunstefees opgevoer.

"My Sarie Marais" maak sy debuut in 2009 tydens die Aardklop-Kunstefees op Potchefstroom. Sarie Marais verlaat die land net na haar verlowing aan Pieter en verwerf ’n doktorsgraad oorsee en sien die wêreld. Twintig jaar later keer sy terug na die plaas waar sy groot geword het, om uit te vind dat dit nou besit word deur Pieter. Die verlede word dan oopgevlek. Sarie verduidelik dat sy nie soos haar ma ’n onvervulde lewe op ’n plaas wou lei nie. Pieter sê dat dit nie so hoef te gewees het nie, want hy sou haar vryheid gegee het en vir haar gewag het. Die drama ondersoek die aard van verhoudings, die rolle van mans en vroue, die aard van die liefde self en veral die belangrikheid van ’n stamboom wat ’n mens wortels gee.

"Bittersoet" debuteer by Aardklop van 2012. Dit beeld die mens se taaiheid uit, ten spyte van sy weerloosheid. Die karakters is vyf vroue vanuit uiteenlopende agtergronde, waar almal tog die wêreld van die vrou met haar rol as ma en eggenoot deel. So word vroue se grootste vrese en intiemste gedagtes belig. Hierdie is ’n Afrikaanse verwerking van sy Engelse drama "Sweet sorrows".

"As ek reg onthou" het sy debuut by Aardklop in 2013. ’n Beroemde akteur (Richard, 78) en beroemde aktrise (Natasja, 68) bevind hulle na aftrede in dieselfde aftree-oord, waar hulle baie het om oor te gesels. Hulle was kollegas, en dalk iets meer, toe hulle saam vir die destydse TRUK toneel gespeel het. Richard het getrou gebly aan die verhoog van die dae van die Nasionale Toneelorganisasie, deur die streekrade en tot sy aftrede. Natasja het die verhoog verlaat vir die wêreld van televisie en sepies. Oor ’n pot Scrabble (wat die teater se spel met woorde simboliseer) gesels hulle oor die teater, oor dramas waarin hulle gespeel het en oor ander dinge wat vir hulle betekenis het. Richard glo dat Natasja hom verraai het op meer as een gebied. Hy glo aan die liefde en kan nie verstaan hoe iemand se liefde sommer van persoon na persoon kan skuif nie. Die drama bring hulde aan al die groot akteurs van die land wat die hele ent gestap het en vertel hoe hulle oorleef het en hoe sommige van hulle nie oorleef het nie.

Hy durf ook musiekteater as genre aan.

"Vere" is sy eerste musiekspel met teks en lirieke wat in 2001 by die KKNK debuteer. Die agtergrond vir die spel is die gloriedae van Oudtshoorn se volstruisbedryf. Die liedjies dra die vernaamste verhaallyn, terwyl die dialoog die koppeling tussen liedjies bewerkstellig. Die verhaal ondersoek verbode liefde oor die kleurgrens heen, groot rykdom tydens die volstruisveer bulmark en die dramatiese insinking toe ryk mense oornag brandarm geword het. Musiek vir die spel is gekomponeer deur Janine Neethling, met Opperman wat self die lirieke skryf.

Hy is verantwoordelik vir die teks van die kabaret "Kaalgestroop" wat deur Elsabé Zietsman by die KKNK van 2002 opgevoer word.

Die musiekblyspel "Dis hoe dit was…"” vertel die lewensverhaal van Steve Hofmeyr, met Hofmeyr wat in die 2007 produksie self die hoofrol speel.

Groot polemiek word in kunstenaar geledere ontketen wanneer Deon in 2008 ’n besonder duur (R4 miljoen rand) musiekteaterproduksie, "Ons vir jou", oor die Anglo-Boereoorlog, generaal De la Rey en die Afrikanervolk op die planke bring. Koos Kombuis en andere voel dat hierdie stuk oorlog aanblaas en slegs ’n geldmakery en rassisties gedrewe is. Die stuk self is egter ’n parallel tussen die Anglo-Boereoorlog (gebou rondom die imposante figuur van Koos de la Rey en sy gesin) en die stryd om hedendaagse oorlewing van die Afrikaner. Waar daar in ’n meer kontemporêre Suid-Afrika weer sprake is van gewapende weerstand, waarsku De la Rey reeds aan die begin van die stuk dat oorlog slegs as allerlaaste moontlikheid oorweeg moet word en dan in die volle wete dat niemand ooit ’n oorlog wen nie. Eindelik moet die Afrikaner kies en De la Rey stel hier die voorbeeld om met waardigheid en eer die morele beste opsie te kies en so selfrespek te behou. Die boodskap is dat ’n stryd om oorlewing nie deur oorlog gevoer hoef te word nie.

Deon skryf die teks en Janine Neethling die musiek vir die musiekteaterproduksie “"Binnekamer"”, wat opgedra word aan Amanda Strydom en by die KKNK van 2011 sy buiging maak.

"Tree aan!" met die subtitel "Dit was die dae toe ons troepies was" raak die dae van verpligte militêre diensplig en die oorlog in Angola aan. Weereens skryf hy die teks en Janine Neethling die musiek vir hierdie stuk. Hierdie musiekspel word in 2012 vir vyf Naledi-toekennings benoem en dit verower die toekenning vir beste musiek.

Saam met Janine Neethling durf hy dan ’n volskaalse oratorium in Afrikaans aan, met "Die skepping" wat in Februarie 2013 sy debuut in die Opera van die Staatsteater in Pretoria maak en later ook by die Kunstekaapteater in Kaapstad opgevoer word. As oratorium in Afrikaans het dit slegs enkele voorgangers (Gideon Fagan se "Een-Vaderland" uit 1978, Arnold van Wyk se "Eeufeeskantate" van 1938, Rosa Nepgen se "Die dieper reg" van 1943 en Stephen Eyssen se "Ons Boerewording" van 1947), maar die skaal hiervan is baie groter as enige van die voorgangers. Hierdie stuk ontgin die spanning tussen die objektiewe heelal van die wetenskap wat net bestaan, teenoor die teologiese heelal wat geskep is met ’n spesifieke doel. Die oratorium het sewe bewegings, "Genesis", "Aarde", "Lewe", "Mens", "Beskawing", "Geloof" en "Hemelvaart". Opperman se teks is poësie, wat die eerste uitvoering van hierdie talent van hom is, alhoewel hy reeds voorheen lirieke geskryf het vir sy kabarette en musiekspele.

Vir televisie skryf hy die reekse "Thysnywerheid", "Kruispad", "Hartland" en "Bloedbroers".

"Thysnywerheid" is ’n sitkom oor die Thyssen-gesin van Meiringskloof. Thys bou ’n winkel vir sy vrou Marina, sodat sy ’n tuisnywerheid kan oopmaak. Hierdie reeks is ’n kommersiële mislukking en word gestaak voor die einde van die program.

Die televisiereeks van dertien episodes, "Kruispad", word in 2008 op KykNet uitgesaai. Dit handel oor die oorlewingstryd van twee Afrikaanse gesinne sedert 1994. Die een gesin is aanvanklik welaf danksy die pa se invloedryke posisie en die staatskontrakte wat hy tydens die apartheidsjare bekom het, terwyl die ander gesin aanvanklik sukkel nadat die pa by die werk afgedank word. Die keuses wat hulle maak en hulle houding teenoor aanpassing binne die nuwe Suid-Afrika veroorsaak dat die voorspoed omgeruil word. Die titel verwys na die kruispaaie waarvoor die karakters te staan kom en die daaropvolgende keuses wat hulle maak, maar ook met die kruis wat elkeen dra en hoe verskillende families mekaar se paaie kruis. "Kruispad" word in 2009 deur die ATKV bekroon as die beste televisie-dramareeks. Kerneels Breytenbach verwerk die reeks ook in ’n roman.

Deon beskou "Hartland" as sy beste werk en baseer dit op gebeure uit sy eie en sy naasbestaandes se lewens. Drie vraagstukke staan sentraal in hierdie reeks. Die eerste is die kwessie van of jy aanbly in Suid-Afrika of moet emigreer om ’n menswaardige bestaan te kan maak. Tweedens word die spirituele in ons huidige bestaan aangesny, voortvloeiend uit die donker tye tydens die oorlog in Angola wat inwerk op die lewens van die mense van vandag. Derdens is daar die politieke situasie in die land wanneer mense as gevolg van misdaad by aktivisme betrokke raak. Kerneels Breytenbach verwerk "Hartland" in ’n roman.

Die televisiereeks "Bloedbroers" het die Suid-Afrikaanse geskiedenis na 1914 as tema. Vier vriende se lewens verander onherroeplik na die teregstelling van Jopie Fourie tydens die 1914 Rebellie. Die impak wat hierdie gebeurtenis op hulle lewens het, word uitgebeeld vir dekades daarna. Opperman skryf hierdie reeks saam met Sean Else.

"Getroud met rugby" handel oor die intriges voortspruitend uit die glanspersoonlikheidstatus van rugbyspelers, wat rugstekery, dwelms en buite-egtelike seks insluit. Rugby is die invalshoek van die sepie, maar die klem is veral op drome, aspirasies en frustrasies in die lewens van die vroue in die rugbyspelers se lewens, soos die spelers se vrouens, meisies en ma’s. Die reeks word ook verwerk tot ’n rolprent, met die subtitel "Die onvertelde storie". Opperman help skryf aan die dramareeks, maar is later hoofsaaklik betrokke as vervaardiger. Vier seisoene van die dramareeks word vervaardig, waarna dit aangepas word as ’n sepie.

Vir televisie skryf hy die drama "A man possessed" en die reeks "Jackpot", terwyl hy help skryf aan die sepie "Backstage".

Hy skryf ook verskeie Engelse dramas. "From midnight to morning" word in 1985 by die Grahamstadse Nasionale Kunstefees opgevoer. Hierdie drama speel af in ’n openbare manstoilet onder straatvlak (’n ruimte soortgelyk aan Dante se Inferno), waar twee rowwe mans, Dan (afgelei van Dante) en Verge (afgelei van Vergilius) vir hulle leier wag. Die leier is Chris (Christus) en die mans maak vir Chris dood wanneer hy eindelik arriveer, omdat hulle uit die hel (die toilet) wil kom. Die onderliggende tema is die rol van godsdiens in die samelewing, wat tot ’n hel van skuldgevoelens lei waarvan ontsnap moet word. Die drama toon ook ooreenkoms met Samuel Beckett se "Waiting for Godot". "From midnight to morning" word in 1985 tydens die Grahamstadse Nasionale Kunstefees bekroon met die dramaprys.

In 1986 word "The perfect vehicle" aan SUKOVS voorgelê vir opvoering by die Grahamstad Kunstefees, maar nadat die toneelkomitee dit afskiet, bedank hy by SUKOVS. Hierdie is ’n politieke drama waarby Tsjechof se "Die Kersieboord" ingeweef is.

"Funeral march of a marionette" word suksesvol by die Grahamstad Nasionale Kunstefees opgevoer.

"An Indian summer" word vir die eerste keer in 1988 by die Grahamstad Nasionale Kunstefees opgevoer en beleef ook opvoerings in die Markteater in Johannesburg en die Nico Malan-Arena in Kaapstad. Dit is ’n Vigs-drama waarin drie karakters ’n seksuele dilemma beleef.

"Ah-men" word in 1988 geskryf, met die titel wat reeds aandui dat mans die tema is. Dit is twaalf dramatiese sketse met openhartige en soms skokkende sketse van manstipes, soos ’n blinde weermagman en polisiemanne wat onder die invloed die townships binnevaar. Hierdie stuk word in die Dalro-teater in Johannesburg opgevoer en later ook by die Grahamstad Nasionale Kunstefees.

In 1989 debuteer "True confessions of a bourgeois baby" by die Grahamstad Nasionale Kunstefees. Dit is ’n eenpersoondrama, waarin die Rooikappie-sprokie op ironiese wyse verwerk word.

"Goya" is ’n eenmanstuk oor die lewe van hierdie kunstenaar, wat in 1994 by die Grahamstad Nasionale Kunstefees debuteer. Aangesien daar bitter min inligting oor Goya beskikbaar is (hy het geen biografie of dagboek nagelaat nie, slegs ’n aantal briewe), baseer Opperman die teks op die chronologie van Goya se lewe, inligting oor die samelewing van sy tyd en persoonlike aspekte wat uit sy kunswerke na vore kom. Dit is veral Goya se kunsvoorstellings van die oorlog waarin Napoleon die Iberiese Skiereiland verower het en die gepaardgaande wreedhede wat aan die bod kom.

"We all fall down" is ’n drama oor die wese van teater. Die gehoor woon ’n deurloop-repetisie by, waar spelers laat kom, sommige na geen aankondigings luister nie, die rokkejagter nie sy aandag bepaal by die repetisie nie en ander dinge wat in die teaterwêreld baie bekend is. Die stuk stel voor hoe die King’s Company in 1642 "The court secret" van James Shirley instudeer, in ’n tyd toe die Puriteine alle teaters ongewens verklaar en gesluit het.

"Women in the wings" is nog ’n drama oor die wese van teater, hierdie keer oor vyf vroue in die kleedkamer van ’n Suid-Afrikaanse skouburg. In hulle interaksie word menige kwessie betrek, soos die teater, politiek, menslike tragedie, kommentaar op teaterfigure en die stand van teater. Universaliteit word egter veral aan die stuk verleen deur die eg menslike persoonlikhede. Daar is die Afrikaanse aktrise wat Afrikaanse teater vir Engels verruil het en op pad is Amerika toe; die aktrise met persoonlike probleme wat inbraak maak op haar werk as aktrise; en die jong aktrise met ideale en drome wat afgespeel word teen die sinisme van die meer ervare aktrises en die verhoogbestuurder.

"Day of the dogs" is ’n musiekstuk waarin al die spelers honde is. Deon skryf die drama en die lirieke van die liedjies wat deur Noel Stockton gekomponeer word.

"Playboy"s (wat hy saam met Garth Holmes skryf) is ’n sekskomedie geskoei op die lees van Amerika se Chippendales en die fliek "The full Monty", waarin ’n nagklubeienaar en twee vroue vyf mans van hulle bekrompe uitkyk op seks bevry. Die eienaar gebruik die vyf mans (gereelde kliënte in die kroeg) in ’n ontkleevertoning om mense te lok en die ontkleedanseres en die kelnerin leer hulle om te dans en te ontklee.

"Sweet sorrows" handel oor die bittersoet ervarings van vier uiteenlopende vroue in liefde, verlies en berou. Hierdie drama word ook in Afrikaans verwerk en in 2012 by Aardklop aangebied as "Bittersoet".

Ander dramas is "Dear Mrs Steyn" (’n verwerking van Emily Hobhouse se briefwisseling met mev. Steyn, vrou van die Vrystaatse president), "Soweto story" (’n musiekstuk losweg gebaseer op ’n plaaslike variant van die Romeo en Juliet-storie), "Show me paradise", "Tell me the truth", "One man’s life" en "Whore". Meeste van hierdie dramas word by die Grahamstad Kunstefees opgevoer, terwyl sommige ook by ander kunstefeeste en elders aangebied word.

"Shaka Zulu – The musical" en "Jock of the Bushveld – The musical" is musiekspele op groter skaal en word onder andere opgevoer in die Mandela-teater in Johannesburg.

Op prosagebied kan sy dramas en televisiereekse "Donkerland", "Kruispad" en "Hartland" as ’n trilogie beskou word.

"Donkerland" behandel die Afrikaner se geskiedenis vanaf die vroegste tye deur verskeie geslagte heen, "Kruispad" behandel die geskiedenis deur opeenvolgende geslagte na die koms van demokrasie en "Hartland" is in die hede gesetel. Hierdie trilogie word deur Kerneels Breytenbach in drie romans verwerk.


Standard Bank wys hom in 1992 aan as hulle Jong Kunstenaar vir Drama en in dieselfde jaar wen hy ’n beurs van R25 000 van die Stigting vir Skeppende Kunste. In 2015 word hy by die Innibosfees vereer vir sy bydrae tot die Afrikaanse taal en die teaterbedryf.

Boeke geskryf:









</doc>
<doc id="69388" url="https://af.wikipedia.org/wiki?curid=69388" title="Hepsetus">
Hepsetus

Hepsetus is 'n vis genus wat hoort tot die familie Hepsetidae en het slegs een spesie en kom in Suider-Afrika voor. Die genus word maklik uitgeken aan sy gepunte kop en krokodil-tipe kaak. Dit is 'n unieke genus.

Die enigste spesie wat in Suider-Afrika voorkom:

Die ander spesies is:




</doc>
<doc id="69390" url="https://af.wikipedia.org/wiki?curid=69390" title="Hepsetidae">
Hepsetidae

Hepsetidae, (Greepvisse) is 'n vis-familie van die orde Characiformes. Die familie het net een genus met twee spesies waarvan een in Suider-Afrika voorkom.

Die volgende genus en gepaardgaande spesies is deel van die familie:




</doc>
<doc id="69391" url="https://af.wikipedia.org/wiki?curid=69391" title="Slankrooivlerkie">
Slankrooivlerkie

Die Slankrooivlerkie ("Pseudobarbus tenuis") is 'n varswatervis wat endemies is aan die bergsytakke van die Gourits en Keurboomsriviere in die Wes-Kaap. In Engels staan die vis bekend as die "Slender redfin".

Die vis het 'n slanke lyf met die kop wat langer is as wat dit breed is en daar is een paar baarde om die mond. Die mannetjies het tuberkels op die kop. Die vis is olyfbruin en is silwer aan die onderkant en laer gedeelte van die sye. Daar is 'n donker steep in die middel van die sye. Die vis word tot 80 mm lank.

Die vis leef in poele in helder, vloeiende bergstrome. Hulle vreet alge, detritus, ongewerweldes en ander organismes wat op die bodem leef. Hulle broei in die somer.

Die vis is bedreigd. Visbevolkings word bedreig deur wateronttrekking en deur uitheemse spesies soos baars en forel.





</doc>
<doc id="69392" url="https://af.wikipedia.org/wiki?curid=69392" title="Wes-Berlyn">
Wes-Berlyn

Berlin (West) is die term, wat deur die Wes-Berlynse Senaat amptelik vir die deel van Berlyn gebruik is, wat ná die Tweede Wêreldoorlog deur die drie westelike besettingsmagte Verenigde State, Verenigde Koninkryk en Frankryk bestuur is. in Westerse lande gebruik om na die gebied van die Sowjetsektor van Berlyn te verwys wat in 1945 ná die einde van die Tweede Wêreldoorlog geskep is. Die drie Westerse sektore het as Wes-Berlyn bekend gestaan.

Die Grondwet van die Bondsrepubliek Duitsland van 1949 en die konstitusie van Berlyn van 1950 het Groot-Berlyn, respektiewelik Berlyn as deelstaat van Wes-Duitsland beskou, maar hierdie bepaling was tot 1990 beperk. Die Berlyn-ooreenkoms van 1971 het beslis, dat die Westerse sektore nie 'n konstitutiewe deel van Wes-Duitsland is nie, maar "de facto" was Wes-Berlyn tussen 1949 en 1990 'n deelstaat, dus het die Westelike kant, veral die Westelike Geallieerdes en Wes-Duitsland, altyd die "Verbindings tussen Berlyn (Wes) en die Bondsrepubliek" beklemtoon.



</doc>
<doc id="69393" url="https://af.wikipedia.org/wiki?curid=69393" title="Silwerbaber">
Silwerbaber

Die Silwerbaber ("Schilbe intermedius") is 'n varswater vis wat voorkom in die Kunene-, Okavango-, Zambezi- en verder suidwaarts tot by Pongolarivier in KwaZulu-Natal. Dit kom ook voor in die tropiese Afrika, die Nylrivier en in Wes-Afrika tot by die Senegalrivier. Die vis staan ook bekend as die "Botterbaber" en in Engels as die "Silver catfish".

Die vis het 'n lang, ietwat plat lyf wat taps na agter is. Die vel is glad en die dorsale en pektorale vinne is dun en nou en die stertvin is gevurk. Daar is vier pare baarde om die mond. Die kleur van die vis word bepaal deur die toestande en kondisie van die lyf; in troebel water is die vis lig olyf of silwer grys van kleur en in helder water is die vis sjokolade kleur gespikkel. Die onderkant van die kop en lyf is wit met geel strepe en daar is 'n groot swart vlek agter die kop. Die onvolwasse vissies het drie donker strepe op die sye. Die vis word tot 300 mm lank en die Suid-Afrikaanse hengelrekord is 1.05 kg.

Die vis leef in skole saam in staande of stadig vloeiende oop water met plantegroei wat bo die water uitsteek of onder water is. Hulle is gewoonlik meer aktief in die nag.





</doc>
<doc id="69394" url="https://af.wikipedia.org/wiki?curid=69394" title="Schilbe">
Schilbe

Schilbe is 'n vis genus wat hoort tot die familie Schilbeidae. Die genus bestaan uit 22 spesies wat voorkom in Afrika met twee spesies wat in Suider-Afrika voorkom.

Die volgende spesies kom voor in Suider-Afrika:

Die ander spesies is:




</doc>
<doc id="69395" url="https://af.wikipedia.org/wiki?curid=69395" title="Baden">
Baden

Baden, wat tot 2 Desember 1946 amptelik Suid-Baden genoem is, is 'n voormalige deelstaat van Duitsland in die suidweste van die huidige Baden-Württemberg. Die deelstaat is ná die Tweede Wêreldoorlog op 1 Desember 1945 in die Franse besettingsone gestig. Die hoofstad was Freiburg im Breisgau. Die eerste en enigste verkiesing het op 18 Mei 1947 plaasgevind en die Eerste Minister was Leo Wohleb. Op 25 April 1952 het die deelstaat Baden-Württemberg uit die drie lande Baden, Württemberg-Baden en Württemberg-Hohenzollern ontstaan.


</doc>
<doc id="69396" url="https://af.wikipedia.org/wiki?curid=69396" title="Württemberg-Baden">
Württemberg-Baden

Württemberg-Baden is 'n voormalige deelstaat van Duitsland in die noorde van die huidige Baden-Württemberg. Die deelstaat is ná die Tweede Wêreldoorlog op 19 September 1945 in die Amerikaanse besettingsone gestig. Die hoofstad was Stuttgart. Die eerste en tweede verkiesings het op 24 November 1946 en op 19 November 1950 plaasgevind en die Eerste Minister was Reinhold Maier. Op 25 April 1952 het die deelstaat Baden-Württemberg uit die drie lande Baden, Württemberg-Baden en Württemberg-Hohenzollern ontstaan.


</doc>
<doc id="69397" url="https://af.wikipedia.org/wiki?curid=69397" title="Yangambi-botterbaber">
Yangambi-botterbaber

Die Yangambi-botterbaber ("Schilbe yangambianus") is 'n varswater vis wat voorkom in die boonste gedeelte van die Zambezirivier en die Kongorivier. In Engels staan die vis bekend as die "Yangambi butterbarbel".

Die vis is 'n donker sjokolade bruin met 'n gelerige basis kleur. Daar is 'n groot swart vlek agter die kop. Die onderkant van die kop en pens is ligter van kleur. Die dorsale en pektorale vinne is lank en dun. Die kop is kort en gerond met vier pare baarde om die mond. Die vis word tot 132 mm lank.

Die vis leef in kleiner woud strome met rots bodems. Hulle vreet hoofsaaklk insekte.





</doc>
<doc id="69398" url="https://af.wikipedia.org/wiki?curid=69398" title="Württemberg-Hohenzollern">
Württemberg-Hohenzollern

Württemberg-Hohenzollern is 'n voormalige deelstaat van Duitsland in die sentrum van die huidige Baden-Württemberg. Die deelstaat is ná die Tweede Wêreldoorlog op 19 September 1945 in die Franse besettingsone gestig. Die hoofstad was Tübingen. Die eerste en enigste verkiesing het op 18 Mei 1947 plaasgevind en die Eerste Minister was Gebhard Müller. Op 25 April 1952 het die deelstaat Baden-Württemberg uit die drie lande Baden, Württemberg-Baden en Württemberg-Hohenzollern ontstaan.


</doc>
<doc id="69399" url="https://af.wikipedia.org/wiki?curid=69399" title="Messier 3">
Messier 3

Messier 3 of M3 (ook bekend as NGC 5272) is ’n bolvormige sterreswerm in die sterrebeeld Jaghonde. Dit is op 3 Mei 1764 deur Charles Messier ontdek en William Herschel het omstreeks 1784 die verskillende sterre onderskei. Sedertdien is dit een van die bes bestudeerde bolvormige sterreswerms. Die identifikasie van die swerm se besonder groot getal veranderlike sterre is in 1913 begin deur die Amerikaanse sterrekundige Solon Irving Bailey, en nuwe sterre is tot in 2004 steeds ontdek.

Baie amateursterrekundiges beskou dit as die beste noordelike bolvormige sterreswerm naas Messier 13. M3 het ’n skynbare magnitude van 6,2, wat dit moeilik maak om dit selfs in baie donker toestande met die blote oog te sien. Die swerm het ’n helder kern van sowat 6 boogminute en strek altesaam 12 boogminute ver in die ruimte.

Messier 3, wat sowat 33 900 ligjare van die Aarde af is, is een van die grootste en helderste sterreswerms. Dit bevat sowat 500 000 sterre en is 8 miljard jaar oud.




</doc>
<doc id="69402" url="https://af.wikipedia.org/wiki?curid=69402" title="Messier 4">
Messier 4

Messier 4 of M4 (ook bekend as NGC 6121) is ’n bolvormige sterreswerm in die sterrebeeld Skerpioen. Dit is in 1746 deur Philippe Loys de Chéseaux ontdek en in 1764 deur Charles Messier in sy katalogus opgeneem. Dit was die eerste bolswerm waarvan die individuele sterre ontleed is.

M4 kan in selfs die kleinste teleskope gesien word as ’n dynserige bol lig. Dis is in die lug omtrent dieselfde grootte as die maan. Dit is een van die maklikste bolswerms om te vind; dit is net 1,3 grade wes van die helder ster Antares geleë. Met ’n teleskoop van gemiddelde grootte sal die individuele sterre onderskei kan word, waarvan die helderste een ’n oënskynlike magnitude van 10,8 het.

Die swerm is sowat 75 ligjare breed en het ’n "balk"-struktuur deur sy kern. Dit het minstens 43 veranderlike sterre. M4 is sowat 7 200 ligjare van die Aarde af en is sowat 12,2 miljard jaar oud.

Foto's wat in 1995 deur die Hubble-ruimteteleskoop geneem is, het witdwerge in die swerm onthul wat van die oudstes in die Melkweg is, sowat 13 miljard jaar. Een van hulle is ’n dubbelster met ’n pulsar-metgesel, PSR B1620-26, asook ’n planeet met ’n massa 2,5 keer dié van Jupiter.



</doc>
<doc id="69405" url="https://af.wikipedia.org/wiki?curid=69405" title="Deon Coetzee">
Deon Coetzee

Deon Coetzee is 'n Suid-Afrikaanse akteur. Hy was in sy jonger jare 'n provinsiale rugbyspeler alvorens hy 'n akteur geword het. Coetzee het vir RAU se o.20-span gespeel, vir Transvaal se o.20’s en SA Universiteite se o.20’s. Hy het later vir Pierre Spies sr. op vleuel in die Transvaalse seniorspan vervang. Sy eerste groot rol was in die TV-reeks, "Skooldae" in 1980. 



</doc>
<doc id="69406" url="https://af.wikipedia.org/wiki?curid=69406" title="Mochokidae">
Mochokidae

Mochokidae (Skreeubabers en Suierbekkies) is 'n vis familie van die orde Siluriformes wat slegs voorkom in Afrika en is ook die grootste baber familie in Afrika met tien genera en ongeveer 170 spesies. Kenmerkend van die orde is komplekse bekke en sterk stekels in die dorsale en pektorale vinne. Daar kom twee genera met 17 spesies voor in Suider-Afrika.

Die volgende genera en gepaardgaande spesies is deel van die familie:





</doc>
<doc id="69407" url="https://af.wikipedia.org/wiki?curid=69407" title="Wimpelstert-suierbekkie">
Wimpelstert-suierbekkie

Die Wimpelstert-suierbekkie ("Chiloglanis anoterus") is 'n varswatervis wat endemies is aan die Pongola- en Nkomatirivier in Suider-Afrika. In Engels staan die vis bekend as die "Pennant-tailed suckermouth".

Die mondskyf is groot en die baarde korterig en die dorsale vin is eweneens kort. By die mannetjies is die middelste strale van die stertvin langer as die res (die wimpelstert) van die stert terwyl die wyfies se stert holrond is. Die vis is bruin tot swart van kleur met ligbruin vlekke en rye vertikale lyne op die rug. Die vis word tot 90 mm groot.

Die vis bly in rotsagtige gedeeltes en versnellings in die gemelde riviere en vreet insekte. Die stekels in die vinne beskerm die vis teen roofvisse soos forelle. Die vis broei gedurende die somer en die mannetjies is kleiner as die wyfies. Hulle word ongeveer 2 - 3 jaar oud.





</doc>
<doc id="69408" url="https://af.wikipedia.org/wiki?curid=69408" title="Messier 5">
Messier 5

Messier 5 of M5 (ook bekend as NGC 5904) is ’n bolvormige sterreswerm in die sterrebeeld Slang. Dit is in 1702 deur Gottfried Kirch ontdek. Dit kan verwar word met die heelwat dowwer swerm Palomar 5, wat naby daaraan geleë is.

Die swerm is in uiters goeie toestande net-net met die blote oog sigbaar as ’n dowwe "ster" naby die ster 5 Serpentis. Met ’n verkyker kan individuele sterre nie gesien word nie, maar wel met groter teleskope. Die helderste ster het ’n oënskynlike magnitude van 12,2.

Charles Messier het in 1764 ook die sterreswerm gesien, maar gedink dit is ’n newel sonder enige sterre. William Herschel het in 1791 vir die eerste keer individuele sterre ontleed en het sowat 200 getel.

M5 is 165 ligjare breed en is een van die grootste bolswerms bekend. Die sfeer waar die swaartekrag groter is as dié van die Melkweg, het ’n radius van sowat 200 ligjare. Dit is sowat 13 miljard jaar oud en is een van die oudste swerms wat met die Melkweg verbind word. Die swerm is sowat 24 500 ligjare van die Aarde af en het meer as 100 000 sterre – tot soveel as 500 000 volgens sommige skattings.

Daar is 105 bekende veranderlike sterre in M5. Die helderste en makliks waarneembare een wissel tussen 10,6 en 12,1 in magnitude oor ’n tydperk van net onder 26,5 dae.



</doc>
<doc id="69412" url="https://af.wikipedia.org/wiki?curid=69412" title="Chiloglanis">
Chiloglanis

Chiloglanis (Suierbekkies) is 'n vis genus wat hoort tot die familie Mochokidae. Die genus bestaan uit 34 spesies wat voorkom in Afrika met agt spesies wat in Suider-Afrika voorkom.

Die spesies van die genus is klein wat aangepas het om in sterk strome te leef. Hulle word gewoonlik gevind in vinnig-vloeiende strome in die rotsagtige gedeelte of by die stroomversnellings van riviere. Die bek vorm 'n groot skyf waarmee die spesies aan rotse of plante vassuig. Die kieusplete is beperk tot die bokant van die pektorale vin.

Die volgende spesies kom in Suider-Afrika voor:




</doc>
<doc id="69413" url="https://af.wikipedia.org/wiki?curid=69413" title="Synodontis">
Synodontis

Synodontis (Skreeubabers) is 'n vis genus wat hoort tot die familie Mochokidae. Die genus bestaan uit meer as 100 spesies wat in Afrika voorkom met nege spesies wat in Suider-Afrika voorkom.

Die eksemplare is redelik groot en verkies om in stadigvloeiende strome met baie plantegroei te leef. Die genus het sy naam verkry na aanleiding van die geluide wat die visse maak sodra hulle uit die water gehaal word. Die dorsale vin is lank en skerp en met die goed ontwikkelde en skerp pektrale vinne kan die genus homself goed verdedig.

Die volgende spesies kom voor in Suider-Afrika:




</doc>
<doc id="69414" url="https://af.wikipedia.org/wiki?curid=69414" title="Skoenlapper-sterreswerm">
Skoenlapper-sterreswerm

Die Skoenlapper-sterreswerm (ook bekend as onder meer Messier 6 en NGC 6405) is ’n oop sterreswerm in die sterrebeeld Skerpioen. Dit is in 1746 deur Jean-Dominique Maraldi ontdek. Die naam kom van die feit dat dit vaagweg soos ’n skoenlapper lyk.

Giovanni Battista Hodierna was in 1654 die eerste sterrekundige wat die bestaan van die swerm gedokumenteer het en Charles Messier het dit in 1764 in sy katalogus opgeneem as M6. Die getal, afstand en ander eienskappe van die sterre is egter eers in die 20ste eeu bestudeer.

Die meeste van die helder sterre in die swerm is warm, blou B-tipe sterre, maar die helderste een is ’n K-tipe oranje reus, BM Scorpii, wat duidelik op foto's teen die omringende sterre uitstaan. Dit is ’n veranderlike ster, waarvan die oënskynlike magnitude wissel tussen 5,5 en 7.

Skattings van die sterreswerm se afstand van die Aarde af het oor die jare gewissel, met ’n gemiddelde skatting van sowat 1 600 ligjare. Sy algehele magnitude is 4,2.



</doc>
<doc id="69425" url="https://af.wikipedia.org/wiki?curid=69425" title="Wes-Romeinse Ryk">
Wes-Romeinse Ryk

Die Wes-Romeinse Ryk (Latyns: "Imperium Romanum Occidentale") het ontstaan met die laaste verdeling van die Romeinse Ryk in 395 onder die twee seuns van Theodosius I: Arcadius het vanaf Konstantinopel oor die Oos-Romeinse Ryk geregeer en Flavius Honorius het vanaf Milaan en later Ravenna oor die Wes-Romeinse Ryk geheers.

Die Wes-Romeinse Ryk het geëindig - afhangende van die perspektief - in Augustus 475 met die uitsetting van die laaste Wes-Romeinse keiser Julius Nepos, wat deur die Bisantynse Augustus Zenon erken is, deur die Wes-Romeinse bevelvoerder Orestes, in Augustus 476 met die afsetting van die jong usurpator en teenkeiser Romulus Augustus deur die Wes-Romeinse bevelvoerder Odoaker of in die jaar 480 met die moord van die in die provinsie Dalmatia gevlugte Julius Nepos, wat spyte van die uitsetting steeds as Augustus (keiser) van die Wes-Rome beskou het.

Met die einde van die Wes-Romeinse Ryk het in Wes-Europa nie 'n keiserryk meer bestaan nie, net die Oos-Romeinse of later Bisantynse Ryk het as enigste keiserryk in Europa in die vroeë Middeleeue bestaan. Net met die kroning van Karel die Grote deur Pous Leo III het weer 'n Wes-Europese keiserryk ontstaan, die Frankiese Ryk.



</doc>
<doc id="69426" url="https://af.wikipedia.org/wiki?curid=69426" title="Wetenskaplike en Nywerheidnavorsingsraad">
Wetenskaplike en Nywerheidnavorsingsraad

Die Wetenskaplike en Nywerheidnavorsingsraad (WNNR) is ’n navorsingsinstelling en ontwikkelingsorganisasie in Suid-Afrika. Dit is op 5 Oktober 1945 gestig en het sy eie kampus in Pretoria. Dit is die grootste navorsings- en ontwikkelingsorganisasie in Afrika en is verantwoordelik vir ongeveer 10% van die totale navorsingsbegroting van Afrika. Daar is ongeveer 3 000 tegniese en wetenskaplikes werksaam, wat dikwels in multidissiplinêre spanne saamwerk.

Die WNNR se hoof navorsingsareas is:





</doc>
<doc id="69431" url="https://af.wikipedia.org/wiki?curid=69431" title="Ptolemeus-sterreswerm">
Ptolemeus-sterreswerm

Die Ptolemeus-sterreswerm (ook bekend as Messier 7 of NGC 6475) is ’n oop sterreswerm in die sterrebeeld Skerpioen. Dit is in 1746 deur Jean-Dominique Maraldi ontdek. Dit kan maklik met die blote oog gesien word, naby die angel van die Skerpioen.

M7 is sedert die antieke tyd bekend; dit is vir die eerste keer deur die 1ste-eeuse Grieks-Romeinse sterrekundige Ptolemeus waargeneem, wat dit in 130 n.C. as ’n newel beskryf het. Die Italianer Giovanni Batista Hodierna het dit voor 1654 gesien en 30 sterre daarin getel. In 1764 het die Fransman Charles Messier dit as die sewende lid van sy katalogus van komeetagtige voorwerpe aangeteken.

Met ’n teleskoop kan sowat 80 sterre gesien word. Teen ’n afstand van 980 ligjare beteken dit die swerm is sowat 25 ligjare breed. Dit het ’n massa van sowat 735 sonmassas en is sowat 200 miljoen jaar oud. Die helderste ster het ’n magnitude van 5,6.



</doc>
<doc id="69436" url="https://af.wikipedia.org/wiki?curid=69436" title="Malombemeer">
Malombemeer

Die Malombemeer (Engels: "Lake Malombe") is 'n natuurlike meer in die Shirerivier in die suide van Malawi. Die meer vorm deel van die Groot Skeurvallei en is die suidelikste meer van al die mere in die Groot Skeurvallei. Die meer is ryk aan vis.



</doc>
<doc id="69437" url="https://af.wikipedia.org/wiki?curid=69437" title="Lagune-newel">
Lagune-newel

Die Lagune-newel (ook bekend as Messier 8 of M8) is ’n groot newel of interstellêre wolk in die sterrebeeld Boogskutter. Dit is in 1747 deur Guillaume le Gentil ontdek en is een van min stervormende newels wat met die blote oog sigbaar is.

Die newel se afstand van die Aarde af word geraam op sowat 4 000 – 6 000 ligjare en dit is sowat 110 x 50 ligjare groot. Soos baie newels lyk dit pienk op foto's met ’n lang beligting, terwyl dit grys lyk as deur ’n teleskoop daarna gekyk word. Dit bevat ’n paar donker, instortende wolke of protostellêre materiaal, waarvan die prominentstes deur Edward Emerson Barnard as B88, B89 en B296 geïdentifiseer is. Dit bevat ook ’n tregtervormige of tornadoagtige struktuur wat veroorsaak word deur ’n warm O-tipe ster wat ultravioletlig uitstraal en gasse op die oppervlak van die newel verhit en ioniseer.

In die middel van die newel is ’n tweede een, die Uurglas-newel, wat deur John Herschel so genoem is en nie verwar moet word met die bekender Uurglas-newel in die sterrebeeld Vlieg nie.



</doc>
<doc id="69441" url="https://af.wikipedia.org/wiki?curid=69441" title="Messier 9">
Messier 9

Messier 9 of M9 (ook bekend as NGC 6333) is ’n bolvormige sterreswerm in die sterrebeeld Slangdraer. Dit is in 1764 deur Charles Messier ontdek. M9 is een van die naaste bolswerms aan die middel van die Melkweg – sowat 5 500 ligjare. Dit is 25 800 ligjare van die Aarde af.

Die totale magnitude van die swerm is sowat 120 000 helderder as dié van die son – sowat -8,04. Die helderste individuele sterre is van magnitude 13,5 en kan deur ’n teleskoop van gemiddelde grootte gesien word. Daar is 13 bekende veranderlike sterrre.

Naby M9 is twee dowwer bolvormige sterreswerms, NGC 6356 sowat 80' na die noordooste en NGC 6342 sowat 80' na die suidooste.



</doc>
<doc id="69444" url="https://af.wikipedia.org/wiki?curid=69444" title="Ravenna">
Ravenna

Ravenna is die hoofstad en grootste stad van die provinsie Ravenna in die streek Emilia-Romagna in Italië. Die stad het 'n bevolking van 159 692 in 2011 gehad en het 'n oppervlakte van 652 km². Die stad is 'n vroeëre hawestad, wat destyds aan die Adriatiese See geleë was. Vandag is Ravenna egter sowat 9 km van die kus af. Die stad is veral bekend om sy verskeie monumente uit die laat antieke tydperk en die vroeë Middeleeue. Die vroeë Christelike Monumente van Ravenna is in 1996 deur UNESCO as wêrelderfenisgebied gelys.

Tussen 402 en 476 het Ravenna as hoofstad van die Wes-Romeinse Ryk‎‎ onder die laaste keisers gedien. Daarop is die stad deur Gote verower. In 540 het Oos-Romeinse troepe onder Belisar die stad vir keiser Justinianus I ingeneem en in 751 het die Lombarde die stad oorwin.



</doc>
<doc id="69445" url="https://af.wikipedia.org/wiki?curid=69445" title="Messier 10">
Messier 10

Messier 10 of M10 (ook bekend as NGC 6254) is ’n bolvormige sterreswerm in die sterrebeeld Slangdraer. Dit is op 29 Mei 1764 deur Charles Messier ontdek, wat dit as die tiende voorwerp in sy Messier-katalogus gelys het en dit beskryf het as ’n newel sonder sterre. William Herschel het individuele sterre onderskei en dit beskryf as ’n "pragtige swerm van uiters saamgeperste sterre". Die eerste sterrekundige wat die afstand van die sterreswerm geraam het, was Harlow Shapley, hoewel sy berekening van 33 000 ligjare verskil van die moderne skatting (14 300 ligjare).

Die getyradius van M10 is 19,3 boogminute, wat sowat twee derdes van die maan se oënskynlike deursnee is. Deur ’n mediumgroot teleskoop is dit omtrent die helfte so groot omdat sy helder kern net sowat 35 ligjare breed is.

Wat elemente anders as waterstof en helium betref, is M10 redelik arm aan wat sterrekundiges metale noem. Die ystergehalte is net sowat 3,5% persent van dié van die son.

Omdat dubbelsterre in die algemeen ’n groter massa as normale sterre het, neig die dubbelsterre om na die middel van die swerm te beweeg. Sowat 14% van hulle lê in die streek van die kern teenoor sowat 1,5% in die buitenste streke. Vier veranderlike sterrre is in die swerm geïdentifiseer.



</doc>
<doc id="69449" url="https://af.wikipedia.org/wiki?curid=69449" title="Wilde-eend-sterreswerm">
Wilde-eend-sterreswerm

Messier 11 of M11 (ook bekend as NGC 6705) is ’n oop sterreswerm in die sterrebeeld Skild. Dit is in 1681 deur Gottfried Kirch ontdek. Charles Messier het dit in 1764 in sy Messier-katalogus opgeneem.

Die Wilde-eend is een van die rykste en kompakste oop sterreswerms bekend; dit bevat sowat 2 900 sterre. Sy ouderdom word geraam op sowat 220 miljoen jaar. Die naam kom van die helderste sterre wat ’n driehoek vorm wat kan lyk soos ’n swerm vlieënde eende.



</doc>
<doc id="69453" url="https://af.wikipedia.org/wiki?curid=69453" title="Messier 12">
Messier 12

Messier 12 of M12 (ook bekend as NGC 6218) is ’n bolvormige sterreswerm in die sterrebeeld Slangdraer. Dit is op 30 Mei 1764 deur Charles Messier ontdek, wat dit beskryf het as ’n newel sonder sterre. In donker toestande kan dit dofweg deur ’n verkyker gesien word.

Die swerm is sowat 3° van die sterreswerm M10 en 5,6° van die ster Lambda Ophiuchi. Dit is sowat 15 700 ligjare van die Aarde af en het ’n deursnee van sowat 75 ligjare. Die helderste ster het ’n skynbare magnitude van 12. Die sterre is redelik losweg verbind vir ’n bolswerm en daar is aanvanklik vermoed dit is ’n kampakte oop swerm. Dertien van sy sterre is veranderlike sterre.



</doc>
<doc id="69456" url="https://af.wikipedia.org/wiki?curid=69456" title="Messier 13">
Messier 13

Messier 13 of M13 (ook bekend as NGC 6205 of die Groot Bolvormige Sterreswerm in Hercules) is ’n bolswerm van sowat 300 000 sterre in die sterrebeeld Hercules. Dit is in 1714 deur Edmond Halley ontdek en in 1764 deur Charles Messier in sy Messier-katalogus opgeneem.

Met ’n skynbare magnitude van 5,8 is dit op ’n donker nag skaars met die blote oog sigbaar. Dit het ’n deursnee van sowat 145 ligjare. Die helderste ster in die swerm, wat sowat 25 100 ligjare van die Aarde af is, is die veranderlike ster V11 met ’n magnitude van 11,95.

Die Arecibo-boodskap van 1974, wat bedoel was om die bestaan van menslike lewe aan hipotetiese buiteruimtelike wesens oor te dra, is na M13 uitgestuur. Daar is gereken dat die moontlikheid van lewe daar groter is omdat die sterbevolking daar so dig is. M13 sal egter nie meer in daardie posisie wees as die boodskap dié deel van die ruimte bereik nie. Die stuur van die boodskap was ’n tegnologiese demonstrasie eerder as ’n werklike poging om met intelligente lewe kontak te maak.



</doc>
<doc id="69461" url="https://af.wikipedia.org/wiki?curid=69461" title="Messier 14">
Messier 14

Messier 14 of M14 (ook bekend as NGC 6402) is ’n bolvormige sterreswerm in die sterrebeeld Slangdraer. Dit is in 1764 deur Charles Messier ontdek.

Die sterreswerm is sowat 30 000 ligjare van die Aarde af. Dit is sowat 100 ligjare breed en bevat verskeie honderdduisende sterre. Met sy oënskynlike magnitude van 7,6 kan dit met ’n verkyker gesien word. Die helderste ster het ’n magnitude van 14.

Die algehele helderheid van M14 is sowat 400 000 keer dié van die Son, wat neerkom op ’n absolute magnitude van -9,12. Daar is altesaam 70 bekende veranderlike sterre. In 1938 het ’n nova verskyn, maar dit is nie ontdek tot in 1964 toe fotografiese plate van daardie tyd bestudeer is nie. Daar word gereken die nova het ’n maksimum helderheid van 9,2 mag bereik: meer as vyf keer dié van die helderste "normale" ster in die swerm.



</doc>
<doc id="69464" url="https://af.wikipedia.org/wiki?curid=69464" title="Messier 15">
Messier 15

Messier 15 of M15 (ook bekend as NGC 7078 en GCl 120) is ’n bolvormige sterreswerm in die sterrebeeld Vlieënde Perd. Dit is in 1746 deur Jean-Dominique Maraldi ontdek. Charles Messier het dit in 1764 in sy katalogus van komeetagtige voorwerpe opgeneem. Teen ’n geraamde ouderdom van 12 miljard jaar is dit een van die oudste bekende bolvormige swerms.

M15 is sowat 33 600 ligjare van die Aarde af en het ’n deursnee van 175 ligjare. Dit het ’n absolute magnitude van -9,2, dus sowat 360 000 keer dié van die Son. Messier 15 is een van die digste bekende bolswerms in die Melkweg. Sy kern het ’n sogenaamde kerninstorting ondergaan en dit het dus ’n baie digte kern met ’n enorme getal sterre en moontlik ’n swartkolk.

M15 het sowat 100 000 sterre, waarvan 112 sover bekend veranderlike sterre, is en 8 pulsars, insluitende ’n dubbel-neutronsterstelsel, M15 C. M15 bevat ook Pease 1, die eerste planetêre newel wat in ’n bolvormige sterreswerm ontdek is (in 1928). Sedertdien is nog net drie ander ontdek.



</doc>
<doc id="69468" url="https://af.wikipedia.org/wiki?curid=69468" title="Arend-newel">
Arend-newel

Die Arend-newel (ook bekend as onder meer Messier 16 en NGC 6611) is ’n jong oop sterreswerm in die sterrebeeld Slang. Dit is in 1745-'46 deur Jean-Philippe de Cheseaux ontdek en daarna deur Charles Messier in sy katalogus van komeetagtige voorwerpe opgeneem. Dit is die tuiste van die bekende Skeppingspilare wat op ’n foto deur die Hubble-ruimteteleskoop gesien kan word as pilare van stervormende interstellêre gas en stof.

Die Arend-newel is deel van ’n emissienewel, of H II-gebied, wat gelys word as IC 4703. Die streek met sy aktiewe stervorming is sowat 7 000 ligjare van die Aarde af. ’n Toring gas wat uit die newel kom, is sowat 9,5 ligjare of 90 biljoen kilometer hoog.

Die helderste ster in die newel (HD 168076) het ’n skynbare magnitude van 8,24 en kan dus met ’n verkyker gesien word. Dit is eintlik ’n dubbelster bestaande uit ’n O3.5V-tipe en ’n O7.5V-tipe ster.

Die sterreswerm wat met die newel verbind word, het sowat 460 sterre, waarvan die helderste een ’n massa van sowat 80 sonmassas en ’n helderheid van tot 1 miljoen keer dié van die son het. Sy ouderdom word geraam op 1-2 miljoen jaar.

Foto's wat in 1995 deur Jeff Hester en Paul Scowen met behulp van die Hubble-ruimteteleskoop geneem is, het sterrekundiges se begrip van die prosesse in die newel grootliks verbeter. Een van die foto's is van die wolkkolomme bekend as die Skeppingspilare. ’n Groot gebied van stervorming kan daarop gesien word. Die klein, donker gebiede is waarskynlik protosterre. Die pilaarstruktuur van die streek lyk baie soos die heelwat groter stervormende gebied wat in 2005 deur die Spitzer-ruimteteleskoop geneem is in die sterrebeeld Kassiopeia en wat die Siel-newel genoem word.

Die langste pilaar is 7 ligjare hoog. Weens die geweldige afstand van die Aarde af kan daar reeds ’n jong klomp sterre in die plek van die pilare wees sonder dat ons dit weet. Vroeg in 2007 het sterrekundiges wat die Spitzer-ruimteteleskoop gebruik, bewyse gevind wat dalk daarop dui dat die pilare sowat 6 000 jaar gelede vernietig is deur ’n supernova-ontploffing daar naby, maar die lig wat wys hoe die nuwe vorm van die newel nou lyk, sal die Aarde eers oor ’n millennium bereik.



</doc>
<doc id="69475" url="https://af.wikipedia.org/wiki?curid=69475" title="Omega-newel">
Omega-newel

Die Omega-newel (ook bekend as die Swaan-, Kreef- of Hoefyster-newel, Messier 17 en NGC 6618) is ’n emissienewel in die sterrebeeld Boogskutter. Dit is in 1745 deur Philippe Loys de Chéseaux ontdek en Charles Messier het dit in 1764 in sy katalogus van komeetagtige voorwerpe opgeneem. Dit is geleë in die ryk stervelde van die Boogskutter-gebied van die Melkweg.

Die Omega-newel is tussen 5 000 en 6 000 ligjare van die Aarde af en strek sowat 15 ligjare ver. Die wolk van interstellêre materiaal waarvan die newel deel is, het ’n deursnee van sowat 40 ligjare en ’n massa van 30 000 sonmassas. Omega self se massa word geraam op sowat 800 sonmassas. Dit word beskou as een van die helderste en grootste stervormende streke in ons sterrestelsel.

’n Oop sterreswerm van 35 sterre lê in die newelagtigheid en veroorsaak dat die gasse van die newel glinster vanweë bestraling deur hierdie warm jong sterre. Daar is egter heelwat meer sterre in die newel, tot 800.



</doc>
<doc id="69479" url="https://af.wikipedia.org/wiki?curid=69479" title="Messier 18">
Messier 18

Messier 18 of M18 (ook bekend as NGC 6613) is ’n oop sterreswerm in die sterrebeeld Boogskutter. Dit is in 1764 deur Charles Messier ontdek wat dit in sy katalogus van komeetagtige voorwerpe opgeneem het.

Van die Aarde af gesien, lê M18 tussen die Omega-newel (M17) en die Boogskutter-sterwolk (M24). Dit is na raming sowat 32 miljoen jaar oud en is 4 900 ligjare van hier.



</doc>
<doc id="69483" url="https://af.wikipedia.org/wiki?curid=69483" title="Messier 19">
Messier 19

Messier 19 of M19 (ook bekend as NGC 6273) is ’n bolvormige sterreswerm in die sterrebeeld Slangdraer. Dit is op 5 Junie 1764 deur Charles Messier ontdek en hy het dit in dieselfde jaar in sy katalogus van komeetagtige voorwerpe opgeneem. William Herschel het in 1784 die individuele sterre geëien.

M19 is een van die mees afgeplatte bekende bolvormige swerms. Hierdie afplatting weerspieël dalk nie die ware vorm van die sterreswerm nie, aangesien lig aan die oostekant in ’n groot mate deur gas en stof geabsorbeer word. Wanneer dit in infrarooi besigtig word, is daar feitlik geen afplatting nie. Die swerm is 28,7 ligjare van die sonnestelsel af en is baie na aan die Melkweg se middelpunt (sowat 6,5 ligjare ver).

Die swerm se massa is sowat ’n miljoen keer dié van die son en is sowat 11,9 miljard jaar oud. Dit bevat minstens vyf veranderlike sterre.



</doc>
<doc id="69488" url="https://af.wikipedia.org/wiki?curid=69488" title="Chris de Clerq">
Chris de Clerq

Chris de Clerq is 'n Suid-Afrikaanse akteur. De Clerq begin sy loopbaan as akteur in 1989 in 'n advertensie in Los Angeles, Kalifornië. Teen 1992 was hy 'n bekende gesig op Suid-Afrikaanse televisie as "Paul Brink" in M-Net se sepie, "Egoli: Plek van Goud". Daarna was hy 'n aanbieder op SAUK se tydskrifprogram, "Pasella" en later op "Reise en Soetkyse", 'n reisprogram op kykNET.

Verraaiers (Rolprent)
Ballade vir Robbie de Wee (Rolprent)
Alles wat Mal is (Rolprent)
Kamera Ligte Liefde (Rolprent)
Seun (Rolprent)
Bond of Blood (Rolprent)



</doc>
<doc id="69489" url="https://af.wikipedia.org/wiki?curid=69489" title="Chanté Hinds">
Chanté Hinds

Chanté Hinds is 'n Suid-Afrikaanse aktrise. Hinds is op 2 Augustus 1968 in Kaapstad gebore, maar word in Johannesburg groot. Sy matrikuleer van die Kempton Park Hoërskool en verwerf daarna 'n graad in Drama en Engels van die Universiteit van Potchefstroom.

Hinds trou aanvanklik met Evan Schoombie en daarna met Christian Zimelka. In 2007 tree sy vir die derde keer in die huwelik met 'n wolboer, Jan Möller. Die egpaar se oudste kind, die 18 maande oue seuntjie Jan Daniël Möller verdrink in 2009 in 'n plaasdam, net minder as twee jaar nadat haar broer in die see verdrink het.

Orkney Snork Nie - Die Moewie 1992


</doc>
<doc id="69491" url="https://af.wikipedia.org/wiki?curid=69491" title="André Frauenstein">
André Frauenstein

André Frauenstein is 'n Suid-Afrikaanse akteur. Hy maak sy debuut in 2010 in die rolprent, "Eternity", wat as Suid-Afrika se eerste vampier-rolprent beskou word.




</doc>
<doc id="69493" url="https://af.wikipedia.org/wiki?curid=69493" title="Driespletige Newel">
Driespletige Newel

Die Driespletige Newel (ook bekend as onder meer Messier 20 en NGC 6514) is ’n H II-gebied in die sterrebeeld Boogskutter. Dit is ’n ongewone kombinasie van ’n oop sterreswerm, ’n emissienewel (die onderste rooi deel), ’n refleksienewel (die boonste blou deel) en ’n donker newel (die oënskynlike gapings in die emissienewel wat aan die struktuur sy driespletige voorkoms gee). Laasgenoemde word ook Barnard 85 genoem.

Die Driespletige Newel is in 1997 deur sterrekundiges ondersoek deur middel van die Hubble-ruimteteleskoop. Filters is gebruik wat emissies van waterstofatome, geïoniseerde swaelatome en dubbelgeïoniseerde suurstofatome isoleer. Die beelde is saamgevoeg vir ’n foto om te wys hoe die newel dalk vir ’n waarnemer sal lyk.

Die nabyskote wys ’n digte wolk van stof en gas wat die geboorteplek van nuwe sterre is. Dié wolk is sowat 8 ligjare van die newel se sentrale ster. ’n Straal van sowat 0,75 ligjare peul uit die kop van die wolk. Die bron van die straal is ’n jong stellêre voorwerp diep binne-in die wolk. Sulke strale is die uitlaatgasse van stervorming. Straling van die newel se sentrale ster laat die straal gloei.

In Januarie 2005 het Nasa se Spitzer-ruimteteleskoop 30 sterre in wording en 120 nuut gevormde sterre ontdek wat nie op foto's met sigbare lig gesien is nie.

Die newel is sowat 5,2 kilo-ligjare van die Aarde af en het ’n magnitude van 6,3.



</doc>
<doc id="69497" url="https://af.wikipedia.org/wiki?curid=69497" title="Messier 21">
Messier 21

Messier 21 of M21 (ook bekend as NGC 6531) is ’n oop sterreswerm in die sterrebeeld Boogskutter. Dit is op 5 Junie 1764 deur Charles Messier ontdek wat dit in sy katalogus van komeetagtige voorwerpe opgeneem het.

M21 is ’n relatief jong sterreswerm van net sowat 4,6 miljoen jaar. Dit is ’n digte swerm, maar bevat sowat 57 sterre. Die meeste is klein en dof, maar ’n paar blou reuse is geëien. Dit is nie met die blote oog sigbaar nie, maar wel op ’n donker nag met ’n verkyker.




</doc>
<doc id="69500" url="https://af.wikipedia.org/wiki?curid=69500" title="Cobus Grobbelaar">
Cobus Grobbelaar

Cobus Grobbelaar (gebore in Randfontein op 27 Mei 1981) is 'n rugbyspeler wat vir die Goue Leeus in die Curriebeker en die Lions in Superrugby speel.



</doc>
<doc id="69501" url="https://af.wikipedia.org/wiki?curid=69501" title="H II-gebied">
H II-gebied

’n H II-gebied is ’n groot laedigtheidswolk van gedeeltelik geïoniseerde gas waarin nuwe sterre onlangs gevorm is. Die blou sterre met ’n kort lewensduur in hierdie gebiede straal groot hoeveelhede ultravioletlig uit en so word die omringende gas geïoniseer. H II-gebiede is dikwels verskeie honderde ligjare breed. Die eerste bekende H II-gebied was die Orion-newel, wat in 1610 deur Nicolas-Claude Fabri de Peiresc ontdek is.

Die streke is genoem na die groot hoeveelheid geïoniseerde atomiese waterstof (Engels: "hydrogen") wat hulle bevat (’n H I-gebied bevat neutrale atomiese waterstof).

’n Paar van die helderste H II-gebiede is met die blote oog sigbaar. Dit lyk egter nie of enigeen van hulle gesien is voor die ontdekking van die teleskoop in die vroeë 17de eeu nie. Selfs Galileo het nie die Orion-newel gesien toe hy die eerste keer die sterreswerm daarin waargeneem het nie. (Johann Bayer het dit voorheen as ’n enkele ster, θ Orionis, geklassifiseer.) Die Franse sterrekundige Nicolas-Claude Fabri de Peiresc kry die eer dat hy die Orion-newel in 1610 ontdek het. Sedertdien is talle H II-gebiede in die Melkweg en ander sterrestelsels waargeneem.

William Herschel het die Orion-newel in 1774 gesien en dit beskryf as ’n "eenvormige mis, die chaotiese materiaal van toekomstige sonne". In die vroeë dae het sterrekundiges onderskei tussen "verspreide newels" (nou bekend as H II-gebiede), wat dynserig bly al word hulle deur groot teleskope bekyk, en newels waarin sterre onderskei kan word, nou bekend as sterrestelsels buite die Melkweg.
Herschel se hipotese van stervorming is eers 100 jaar later bevestig toe William Huggins met sy spektroskoop na verskeie newels gekyk het. Sommige, soos die Andromeda-newel, het spektra soortgelyk aan sterre gehad, maar eindelik is besef hulle is sterrestelsels met honderdmiljoene individuele sterre. Ander het baie anders gelyk. Die Orion-newel en ander soortgelyke voorwerpe het net ’n klein getal emissielyne getoon. In planetêre newels was die helderste van hierdie spektraallyne by ’n golflengte van 500,7 nanometer, en dit het nie met die lyn van enige bekende chemiese element ooreengestem nie. Eers is gemeen die lyn is dié van ’n onbekende element, wat "nebulium" genoem is – dieselfde idee het gelei tot die ontdekking van helium in 1868 deur die ontleding van die Son se spektrum. Terwyl helium egter op Aarde geïsoleer is kort ná die ontdekking daarvan in die Son se spektrum, is nebulium nie. In die vroeë 20ste eeu het Henry Norris Russell voorgestel die lyn by 500,7 nm is nie ’n nuwe element nie, maar ’n bekende een onder onbekende toestande.

Fisici het in die 1920's bewys in ’n gas by ’n uiters lae digtheid, kan elektrone opgewekte metastabiele energievlakke in atome en ione meebring wat by hoër digthede vinnig deur botsings gedeëksiteer word. Elektronoorgange van hierdie vlakke in dubbel geïoniseerde suurstof gee aanleiding tot die 500,7 nm-lyn. Hierdie spektraallyne kan slegs in gasse met ’n uiters lae digtheid gesien word. Spektroskopiese warnemings het dus gewys planetêre newels bestaan grootliks uit uiters veredelde geïoniseerde suurstofgas (OIII).

In die 20ste eeu het waarnemings getoon H II-gebiede bevat dikwels warm, helder sterre. Hierdie sterre het ’n massa van baie keer die Son s’n. Hulle het ’n kort bestaan van slegs ’n paar miljoen jaar (in vergelyking met die Son se sowat 10 miljard jaar). Daar is dus aangeneem H II-gebiede is gebiede waarin nuwe sterre vorm. Oor ’n tydperk van verskeie miljoene jare sal ’n sterreswerm in ’n H II-gebied vorm voordat stralingsdruk van die jong, warm sterre veroorsaak dat die newel verstrooi word. Die Plejades is ’n voorbeeld van ’n sterreswerm wat die H II-gebied waarin hulle gevorm het, "weggekook" het. Net spore van die newelagtigheid het oorgebly.




</doc>
<doc id="69502" url="https://af.wikipedia.org/wiki?curid=69502" title="H I-gebied">
H I-gebied

’n H I-gebied is ’n groot interstellêre wolk van neutrale atomiese waterstof, plus ’n hoeveelheid helium en ander elemente. Dié streke skyn nie lig uit nie.

Wanneer ’n H I-gebied met uitspreiende geïoniseerde gas bots (soos ’n H II-gebied, sal laasgenoemde helderder skyn as gewoonlik. Die graad van ionisering in ’n H I-gebied is baie klein teen sowat 10 (dus een deeltjie per 10 000). Die temperatuur van so ’n gebied is sowat 100 K en word gewoonlik as isotermies beskou, behalwe naby ’n uitspreiende H II-gebied. 



</doc>
<doc id="69503" url="https://af.wikipedia.org/wiki?curid=69503" title="Sarel Pretorius">
Sarel Pretorius

Sarel Pretorius (gebore op Reitz op 18 April 1984) is 'n rugbyspeler wat op skrumskakel vir die Cheetahs in Superrugby speel. Hy het ook in 2007 tot 2011 vir die Griekwas in die Curriebeker gespeel.

In 2012 het hy superrugby onder kontrak vir die oorsese Waratahs gespeel, maar het teruggekeer huis toe om weer vir die Cheetahs te speel in 2013.

Pretorius se profiel op itsrugby.co.uk


</doc>
<doc id="69504" url="https://af.wikipedia.org/wiki?curid=69504" title="Messier 22">
Messier 22

Messier 22 of M22 (ook bekend as NGC 6656) is ’n bolvormige sterreswerm in die sterrebeeld Boogskutter. Dit was een van die eerste bolswerms wat ontdek is, in 1665 deur Abraham Ihle, en Charles Messier het dit in 1764 in sy katalogus van komeetagtige voorwerpe opgeneem.

Dit is een van die helderste bolvormige swerms in die hemelruim. Dit was ook een van die eerste sodanige swerms wat deeglik bestudeer is, eers deur Harlow Shapley in 1930. Hy het sowat 70 000 sterre ontdek en het gevind dit het ’n digte kern. Daarna het Halton Arp en William G. Melbourne dit in 1959 bestudeer.

M22 is een van die naaste bolvormige sterreswerms aan die Aarde – sowat 10 600 ligjare. Dit bevat 32 bekende veranderlike sterre. Ondanks sy relatiewe nabyheid word sy helderheid deur ruimtestof verdof en het hy ’n oënskynlike magnitude van net 5,5.

M22 is ongewoon danksy die feit dat dit net een van vier bolvormige sterreswerms is wat sover bekend ’n planetêre newel bevat (die ander drie is M15, NGC 6441 en Palomar 6). Dié newel se sentrale ster is ’n blou ster. Die newel is bekend as GJJC1 en is na raming maar sowat 6 000 jaar oud.

Twee swartkolke van tussen 10 en 20 sonmassas elk is in M22 ontdek.




</doc>
<doc id="69505" url="https://af.wikipedia.org/wiki?curid=69505" title="Messier 23">
Messier 23

Messier 23 of M23 (ook bekend as NGC 6494) is ’n oop sterreswerm in die sterrebeeld Boogskutter. Dit is op 20 Junie 1764 deur Charles Messier ontdek en in sy katalogus van komeetagtige voorwerpe opgeneem.

M23 is sowat 2 150 ligjare van die Aarde af en het ’n radius van sowat 15-20 ligjare. Daar is sowat 150 geëiende sterre in die swerm, waarvan die helderste een ’n magnitude van 9,2 het.




</doc>
<doc id="69507" url="https://af.wikipedia.org/wiki?curid=69507" title="Boogskutter-sterrewolk">
Boogskutter-sterrewolk

Die Boogskutter-sterrewolk (ook bekend as Messier 24, Delle Caustiche en IC 4715) is ’n sterreswerm in die sterrebeeld Boogskutter. Dit is in 1764 deur Charles Messier ontdek en in sy katalogus van komeetagtige voorwerpe opgeneem.

Die swerm is sowat 600 ligjare breed. Die sterre, swerms en ander voorwerpe waaruit dit bestaan, is deel van die Carina-Sagittarius-arm van die Melkweg. Messier het dit beskryf as ’n "groot newelagtigheid wat baie sterre bevat".

Dit is die digste konsentrasie van individuele sterre wat met ’n verkyker gesien kan word, met sowat 1 000 sterre wat binne ’n enkele gesigsveld sigbaar is.




</doc>
<doc id="69511" url="https://af.wikipedia.org/wiki?curid=69511" title="Messier 25">
Messier 25

Messier 25 of M25 (ook bekend as IC 4725) is ’n oop sterreswerm in die sterrebeeld Boogskutter. Dit is in 1745 deur Philippe Loys de Chéseaux ontdek en in 1764 deur Charles Messier in sy katalogus van komeetagtige voorwerpe opgeneem.

M25 is sowat 2 000 ligjare van die Aarde af en is sowat 19 ligjare breed. Dit bevat minstens een veranderlike ster, U Sagittarii.




</doc>
<doc id="69512" url="https://af.wikipedia.org/wiki?curid=69512" title="Messier 26">
Messier 26

Messier 26 of M26 (ook bekend as NGC 6694) is ’n oop sterreswerm in die sterrebeeld Skild. Dit is in 1766 deur Charles Messier ontdek en in sy katalogus van komeetagtige voorwerpe opgeneem. M26 is sowat 22 ligjare breed en sowat 5 000 ligjare van die Aarde af. Die helderste ster het ’n skynbare magnitude van 11,9. Die swerm is sowat 89 miljoen jaar oud.

’n Interessante eienskap van M26 is die lae digtheid van die sterre naby sy kern; dit word waarskynlik veroorsaak deur ’n wolk of instellêre materiaal tussen die Aarde en die swerm.




</doc>
<doc id="69517" url="https://af.wikipedia.org/wiki?curid=69517" title="Volkskas">
Volkskas

Volkskas Beperk was ’n Suid-Afrikaanse bank. Die bank is in 1935 gestig as ’n kleinleningsbank spesifiek om die arm Afrikaners na die depressie te help.

Volkskas is op 1 Februarie 1935 in die De Villiers-gebou in Pretoria begin deur J.J. Bosman en ’n tikster. Dit is as "Volkspaarbank" onder die Koöperatiewe Wet geregistreer as ’n kleinleningsbank en sou begin met finansiële dienslewering aan die Afrikaners wat gedurende die depressiejare tussen 1929 en 1933 die platteland vir die stad moes verruil.

Die bank is reeds amptelik op 9 Julie 1934 geregistreer as Volkskas (Koöperatief) Beperk. Die bank se bedrywighede het uit die lewering van volksbankdienste bestaan waardeur mense fondse in spaar- of depositorekeninge kon belê waardeur kliënte paaiementslenings van die bank teen die handtekening van twee vriende of teen ander goedgekeurde sekuriteit kon verkry.

Na vier maande van sake het die bank ’n wins van R17,06 getoon. Die bank het op hierdie stadium nog geen takke gehad nie maar wel twee agentskappe. Die eerste tak is op 1 Augustus 1935 in Markstraat in Johannesburg geopen. Die perseel waarop die gebou staan was Volkskas se eerste eiendom.

In 1939 is besluit om tjekrekenings te open. Onderhandelinge met die ander groot banke van die tyd het op niks uitgeloop nie en op 1 Maart 1941 is Volkskas se eerste tjeks gesirkuleer. Binne drie weke het die ander banke Volkskas se tjeks aanvaar. In 1941 is Volkskas ook tot volle handelsbank uitgebou, waardeur die langgekoesterde ideaal van die stigters verwesenlik is. Met die volwaardige bankstatus het Volkskas vinnig uitgebrei en in ’n betreklik kort tydsverloop tot ’n sterk ekonomiese faktor ontwikkel.

Volkskas se gelyktydige registrasie saam met die ouer plaaslik gevestigde binnelandse banke onder die Bankwet van 1942 het daartoe gelei dat beter interne reëlings met die ander banke getref kon word sodat Volkskas in 1947 ’n volwaardige lid van die Bankiersverrekeningskantoor geword het en agentskapooreenkomste met die ander plaaslike handelsbanke aangegaan het ten opsigte van sentra waar die een of die ander bank nie verteenwoordig was nie.

Reeds in 1946 is ’n aanvang gemaak met verteenwoordiging in die buiteland om langs eie kanale in die behoefte van ’n toenemende aantal kliënte wat transaksies in ander lande uitgevoer het, te voorsien. Die vertakking van dienste is verder bestendig toe Volkskas in 1947 as gemagtigde handelaar in vreemde valuta aangestel is. Dit het die bank in staat gestel om daagliks transaksies in feitlik alle geldeenhede oor die hele wêreld mee te handel.

In 1950 is daar besluit om die naam Volkskas te verander na "Suid-Afrikaanse Nasionale Handelsbank Bpk." Goedkeuring van die naam was reeds van die owerheid verkry toe Barclays Bank (D.C. & O.) ’n aksie in die Hooggeregshof aanhangig gemaak het teen die gebruik van die naam. In 1951 is uitspraak ten gunste van Barclays gelewer.

In 1952 is J.J. Bosman, stigter van Volkskas, oorlede. Ten tyde van sy afsterwe was Volkskas reeds die derde grootste bank in Suid-Afrika. Op 22 Augustus 1953 is die 100ste tak van Volkskas in die Strand deur dr. T.E. Dönges geopen. Daar is later van tyd ook ’n tak in Transkei geopen.

Veranderinge in die finansiële wêreld het Volkskas gedwing om geleidelik met ’n diversifikasie-beleid belange in verskeie bedrywe te laat verkry. Die bank het die huurkoopveld betree met die aankoop van Trans-Oranje Finansierings- en Ontwikkelingskorporasie Beperk en langtermynfinansiering deur Volkskas Belegginskorporasie Beperk. Volkskas het meegewerk aan die stigting van die Nasionale Bouvereniging wat later met die primêre doel die bevordering van die Afrikaner se belange in die bouverenigingswese met Saambou saamgesnoer het.

Sedert 1967 is die bank gerekenariseer. Die inskakeling van groothandelsbankdienste by die Volkskas-groep was ook ’n hoogtepunt. Volkskas Aksepbank Beperk se bedrywighede is ingestel om die belange van maatskappykliënte op die gebied van nywerheidswese, die mynbou, die handel en eiendomsontwikkeling, openbare korporasies en plaaslike owerhede te bevorder. Volkskas Industriële Bank Beperk as groothandelbank is op die groot huurkoop- en bruikhuurtransaksies in die nywerheidswese toegespits. Volkskas Kommersiële Eiendomme Beperk is die maatskappy wat die eiendomsbelange hanteer het (behalwe vir takvestiging).

Hierdie uitbreidinge het ’n herstrukturering van die groep nodig gemaak sodat elke filiaal se winspotensiaal ten volle ontgin en bepaal kon word. ’n Nuwe bankbeheermaatskappy, Volkskas-Groep Beperk, is gestig met vyf regstreekse filiale nl. Volkskas Beperk, Volkskas Aksepbank Beperk, Volkskas Industriële Bank Beperk, Volkskas Nywerhede Beperk en Volkskas Kommersiële Eiendomme Beperk.

In 1978 is die Volkskassentrum in Pretoria voltooi en beset. In die vroeë 1990’s is die "Geamalgameerde Banke van Suid-Afrika" gestig deur die United, Allied en Volkskas-Groepe en dele van die Sage-Groep. Dit is gevolg deur die oorname van die Bankorp-Groep in 1992. Hierdie banke het almal steeds onder hul eie name handel gedryf tot en met 1998 toe die United, Volkskas, Allied en TrustBank tot een handelsnaam saamgesmelt het.



</doc>
<doc id="69518" url="https://af.wikipedia.org/wiki?curid=69518" title="Handgewig-newel">
Handgewig-newel

Die Handgewig-newel (ook bekend as Messier 27 en NGC 6853) is ’n newel in die sterrebeeld Vos. Dit is die eerste planetêre newel wat ontdek is, in 1764 deur Charles Messier. Hy het dit in sy katalogus van komeetagtige voorwerpe opgeneem.

M27 is sowat 1 360 ligjare van die Aarde af. Dit het ’n sigbare magnitude van 7,5 en ’n deursnee van sowat 8 boogminute. Dit kan met ’n verkyker gesien word en is gewild onder amateur-sterrekundiges.

Die Handgewig-newel lyk soos ’n verlengde, afgeplatte bol en is een van die helderste planetêre newels. Aangesien dit uitdy teen ’n snelheid van 6,8 boogsekondes per eeu, word die ouderdom op 3 000 tot 4 000 jaar geraam. Sommige sterrekundiges trek dié ouderdom in twyfel. So het Burman bereken die newel dy uit teen 1 boogsekonde per eeu, wat beteken dit is sowat 48 000 jaar oud.

M27 se sentrale ster is redelik helder met ’n magnitude van 13,5. K.M. Cudworth van die Yerkes-sterrewag het ook ’n dowwe, geel metgesel by die ster gevind met ’n magnitude van 17.



</doc>
<doc id="69524" url="https://af.wikipedia.org/wiki?curid=69524" title="Patrick Lambie">
Patrick Lambie

Patrick Lambie (17 Oktober 1990, Durban) is 'n Suid-Afrikaanse beroepsrugbyspeler. Hy speel op losskakel vir die (in die Superrugbykompetisie) en die Natal Haaie in die Curriebekerreeks. Hy het al 57 toetse vir die Springbokke gespeel, meestal op heelagter of losskakel, en gereeld ook as plaasvervanger vir dieselfde twee posisies. Hy was ook deel van Suid-Afrika se span tydens die Rugbywêreldbeker 2015.

Hy matrikuleer in 2008 by die prestige privaatskool Michaelhouse te Balgowan in die KwaZulu-Natal Middelande. Hy was hoofseun en kaptein van die skool se die eerste krieket- en rugbyspan in sy matriekjaar. Hy speel ook vir die SA Skolespan en was beide KwaZulu-Natal krieket- en Cravenweekkaptein.

Lambie maak sy debuut vir die Springbokke op 6 November 2010 teen Ierland in Dublin. Daarna is hy 'n plaasvervanger in twee Drienasiestoetse en in die beginvyftiental op losskakel teen die All Blacks op 30 Julie 2011. Tydens die Rugbywêreldbeker 2011 het Lambie op heelagter gespeel in al die groepfase wedstryde asook in die kwarteindstryd, waartydens Australië ongelukkig die Springbokke uitgeskakel het.

Lambie se veelsydige spel en sy vyfde plek op die puntetabel in superrugby het bygedra dat hy ingesluit is in die Springbokgroep vir Engeland se toer na Suid-Afrika in 2012. Hy draf op die veld ná rustyd met die telling gelyk op 6-6; daarna verseker hy die Springbokke se oorwinning van 22-17 oor Engeland. Dit was sy twaalfde toets.

Hy word ingesluit as die Springbokke se plaasvervangerheelagter vir die 2012-Rugbykampioenskapreeks. Lambie word heelaas in Augustus 2012 op die reserwebank gehou terwyl Zane Kirchner, die eerstekeuse heelagter, in die twee wedstryde teen Argentinië op die veld is. Op 6 Oktober 2012 verskyn hy in die 64ste minuut op die veld as heelagter teen die All Blacks in die FNB-stadion te Soweto.

Hy word gekies as Springboklosskakel en -stelskopper vir die toer na die Britse Eilande en Ierland gedurende November 2012, en behaal 11 punte in elk van die drie toetse, dus 33 punte op die toer. Patrick Lambie word erken vir sy bestendige en uitsonderlike spel in 2012 deur 'n nominasie as SARU se Speler-van-die-Jaar.

Aan die einde van die 2016-seisoen word hy ook kortstondig die Springbokkaptein, alhoewel dit nie vir 'n amptelike toetswedstryd was nie, maar wel teen die Barbarians.



</doc>
<doc id="69526" url="https://af.wikipedia.org/wiki?curid=69526" title="Messier 28">
Messier 28

Messier 28 of M28 (ook bekend as NGC 6626) is ’n bolvormige sterreswerm in die sterrebeeld Boogskutter. Dit is op 27 Julie 1764 deur Charles Messier ontdek en in sy katalogus van komeetagtige voorwerpe opgeneem.

In die lugruim is dit minder as ’n graad noordwes van die ster Kaus Borealis, wat ’n helderheid van 3 mag het. Deur ’n verkyker is dit sigbaar as ’n mistige kol.

M28 is sowat 17 900 ligjare van die Aarde af. Dit is 2 miljard jaar oud en het ’n massa van 551 000 sonmassas. Daar is 18 veranderlike sterre in die swerm. In 1986 was dit die eerste bolvormige sterreswerm waarin ’n millisekonde-pulsar, PSR B1821–24, gevind is. Sedertdien is nog 11 gevind. In 2011 was dit die derde grootste bekende getal pulsars in ’n swerm.



</doc>
<doc id="69527" url="https://af.wikipedia.org/wiki?curid=69527" title="Pretville">
Pretville

Pretville is 'n Afrikaanse rolprent wat op 23 November 2012 in fliekteaters landswyd begin draai het. Die rolprent het in sy openingsnaweek meer as R900 000 verdien.

Die rolprent handel oor 'n klein fiktiewe dorpie in die laat 1950's wat in die harte van alle Suid-Afrikaners lê. Hier is alles moontlik en allerhande interessante dinge gebeur. Pretville is die blyplek van ʾn paar bekende akteurs en sangers, maar daar is ook nuwe intrekkers met nuwe, vars talent. Die dorp doen sy naam gestand en daar is altyd 'pret' in Pretville!

Die rolprent is 'n musiekblyspel.

En andere.



</doc>
<doc id="69528" url="https://af.wikipedia.org/wiki?curid=69528" title="Charl McLeod">
Charl McLeod

Charl McLeod (gebore op 5 Augustus 1983 in Johannesburg) is 'n Suid-Afrikaanse beroepsrugbyspeler. Hy speel op skrumskakel vir die Sharks (in die Superrugbykompetisie) en die Natal Haaie in die Curriebekerreeks. 

Charl is opgeroep vir die Springbokspan in die middel van hulle toer na die Britse Eilande op 18 November 2010. Hy het een rugbytoets vir die Springbokke gespeel.



</doc>
<doc id="69531" url="https://af.wikipedia.org/wiki?curid=69531" title="Messier 29">
Messier 29

Messier 29 of M29 (ook bekend as NGC 6913) is ’n oop sterreswerm in die sterrebeeld Swaan. Dit is in 1764 deur Charles Messier ontdek en in sy katalogus van komeetagtige voorwerpe opgeneem.

M29 is in die vol gebied van die Melkweg naby Gamma Cygni geleë, sowat 4 000 ligjare van die Aarde af.

Volgens die Sky Catalog 2000 is M29 in die Cygnus OB1-assosiasie en beweeg dit teen 28 km/s in die Aarde se rigting. Dit is sowat 10 miljoen jaar oud en sy helderste vyf sterre is almal reuse van spektraaltipe B0. Die helderste ster het ’n skynbare magnitude van 8,59 en die totale absolute helderheid van die swerm is ’n indrukwekkende -8,2 mag, of dié van 160 000 Sonne.

Die sterreswerm lyk taamlik geïsoleer in die lug. Die helderste vier sterre vorm ’n vierhoek en drie ander ’n driehoek noord daarvan.



</doc>
<doc id="69536" url="https://af.wikipedia.org/wiki?curid=69536" title="Andromeda-sterrestelsel">
Andromeda-sterrestelsel

Die Andromeda-sterrestelsel (ook bekend as onder meer Messier 31 en NGC 224) is 'n spiraalsterrestelsel sowat 2,5 miljoen ligjare van die Aarde af in die sterrebeeld Andromeda. Dit is die naaste spiraalsterrestelsel aan ons Melkweg, maar nie die naaste sterrestelsel nie. Dit kry sy naam van die gebied waarin dit voorkom, die Andromeda-sterrebeeld, wat genoem is na 'n prinses in die Griekse mitologie.

Andromeda is die grootste sterrestelsel van die Plaaslike Groep waarin ook die Melkweg en sowat 30 ander, kleiner sterrestelsels voorkom. Dit het egter nie die grootste massa nie, aangesien in onlangse studies bevind is die Melkweg het meer donker materie en is dalk die stelsel met die grootste massa in die Plaaslike Groep. Volgens waarnemings in 2006 deur die Spitzer-ruimteteleskoop bevat M31 sowat 1 biljoen (10) sterre, minstens twee keer soveel as die Melkweg, wat na raming 200–400 miljard sterre het.

Die Andromeda-sterrestelsel se massa is na raming 7,1 × 10 sonmassas. Andromeda en die Melkweg sal na verwagting binne 3,75 miljard jaar bots en saamsmelt om 'n enorme elliptiese sterrestelsel te vorm.

Met 'n sigbare helderheid van 3,4 mag is Andromeda een van die helderste Messier-voorwerpe en kan dit op maanlose nagte met die blote oog gesien word, selfs al is daar effense ligbesoedeling.

Die Persiese sterrekundige Abd al-Rahman al-Soefi het M31 in omstreeks 964 beskryf as 'n "klein wolk". Sterkaarte van dié tyd het dit dan ook Klein Wolk genoem. Die eerste beskrywing van die voorwerp wat gebaseer was op teleskopiese waarnemings, was op 15 Desember 1612 deur die Duitse sterrekundige Simon Marius. Charles Messier het M31 in 1764 in sy katalogus van komeetagtige voorwerpe opgeneem en Marius verkeerdelik as die ontdekker genoem omdat hy onbewus was van Al Soefi se vroeëre werk. In 1785 het William Herschel 'n dowwe rooierige skynsel in die gebied van die kern opgemerk. Hy het geglo dit is die naaste van die "groot newels" en na aanleiding van die kleur en helderheid het hy verkeerdelik geraai dat dit nie meer as 2 000 keer so ver as Sirius, die helderste ster in die naghemel, is nie.

William Huggins het in 1864 die spektrum van M31 waargeneem en gesien dit verskil van 'n gasnewel. Die spektra van M31 het deurlopende frekwensies getoon, met donker absorpsielyne wat gehelp het om die chemiese samestelling van die voorwerp te bepaal. Die spektrum van Andromeda het baie ooreengestem met dié van individuele sterre, en daar is afgelei dat M31 'n stellêre voorwerp is. In 1885 is 'n supernova (bekend as S Andromedae) in M31 gesien, die eerste en tot dusver enigste in dié sterrestelsel. In dié tyd is gereken M31 is 'n nabygeleë voorwerp, en daarom is gedink die ontploffing was 'n veel minder skouspelagtig verskynsel bekend as 'n nova. Dit is daarom "Nova 1885" genoem.

Die eerste foto's van Andromeda is in 1887 deur Isaac Roberts geneem uit sy private sterrewag in Sussex, Engeland. Danksy die lang beligtingstyd is die spiraalstruktuur van die voorwerp vir die eerste keer gesien. In dié tyd is egter steeds geglo die voorwerp is 'n newel in die Melkweg. Die radiale snelheid van die voorwerp ten opsigte van ons sonnestelsel is in 1912 gemeet deur Vesto Slipher by die Lowell-sterrewag in Arizona. Die resultaat was die grootste snelheid wat tot toe gemeet is: 300 km/s in die rigting van die Son.

In 1917 het die Amerikaanse sterrekundige Heber Curtis 'n nova in M31 waargeneem. Op foto's het hy nog 11 novas ontdek. Hy het gesien hulle gemiddelde helderheid is sowat 10 mag dowwer as novas in ander dele van die lugruim. Hy het geraam dat M31 sowat 500 000 ligjare van die Aarde af is. Hy het 'n voorstander geword van die sogenaamde "eiland-heelalle"- hipotese, wat gelui het dat spiraalnewels eintlik onafhanklike sterrestelsels was.

In 1920 het die Groot Debat plaasgevind tussen Harlow Shapley en Curtis oor die aard van die Melkweg, spiraalnewels en die grootte van die heelal. Om sy punt te bewys dat M31 'n afsonderlike sterrestelsel was, het Curtis die voorkoms genoem van donker bane soortgelyk aan die stofwolke in die Melkweg, sowel as die aansienlike Doppler-verskuiwing. In 1922 het Ernst Öpik 'n eenvoudige astrofisiese metode voorgestel om die afstand van M31 te bepaal. Hy het geraam dat dit ver buite ons sterrestelsel lê, sowat 1,5 miljoen ligjare van hier. Edwin Hubble het die debat in 1925 beklink toe hy vir die eerste keer Cepheïede (helder veranderlike sterre) buite die sterrestelsel op astronomiese foto's van M31 ontdek het. Dit het hom in staat gestel om die afstand van M31 te bepaal. Hy het daarmee bewys dat die voorwerp nie 'n hoop sterre en gas in die Melkweg is nie, maar 'n afsonderlike sterrestelsel ver van ons eie af.

M31 speel 'n belangrike rol in die studie van sterrestelsels, aangesien dit die naaste spiraalstelsel is. In 1943 was Walter Baade die eerste persoon wat sterre in die sentrale gebied van M31 ontleed het. Hy het twee afsonderlike soorte stergroepe onderskei volgens hul metaalinhoud. Hy het die jong, hoësnelheidsterre in die skyf Tipe I genoem, en die ouer, rooi sterre in die romp Tipe II. Dié benamings is daarna aanvaar vir sterre in die Melkweg en in ander dele van die heelal. Baade het ook ontdek daar is twee soorte Cepheïede, en dit het gelei tot 'n verdubbeling in die raming van M31 se afstand, sowel as die res van die heelal.

Radio-emissies van die Andromeda-sterrestelsel is in 1950 vir die eerste keer waargeneem, deur Hanbury Brown en Cyril Hazard by die Jodrell Bank-sterrewag in Manchester, Engeland. Die eerste radiokaarte van die sterrestelsel is in dieselfde jaar gemaak deur John Baldwin en ander.

In 2009 is die eerste planeet dalk in die sterrestelsel ontdek deur middel van gravitasielensmeting, die meting van 'n afwyking van lig wat deur 'n groot voorwerp veroorsaak word.

Die geraamde afstand van die Andromeda-sterrestelsel is in 1953 verdubbel toe ontdek is dat daar 'n ander, dowwer soort Cepheïede is, wat belangrik was in die bepaling van die afstand van strukture in die heelal.

Die Andromeda-sterrestelsel is tussen 5 miljard en 9 miljard jaar gelede gevorm nadat twee kleiner stelsels gebots het. Die geweldige botsing het die grootste deel van die metaalryke galaktiese halo en uitgespreide skyf gevorm. In dié tyd sou die mate van stervorming baie groot gewees het. Sowat 2 miljard tot 4 miljard jaar gelede het M31 en die Triangulum-sterrestelsel (M33) baie naby aan mekaar verbybeweeg. Dit het stervorming laat toeneem oor Andromeda se hele skyf – selfs van bolvormige sterreswerms – en die buitenste skyf versteur.

Hoewel stervorming in die laaste 2 miljard jaar plaasgevind het, was dit baie minder as voorheen. Daar was interaksies met satelliet-sterrestelsels soos M32, M110 of ander wat reeds verdwyn het wat strukture gevorm het soos Andromeda se Reuse-sterrestroom. In dié tyd het stervorming geweldig afgeneem en byna tot stilstand gekom, net om in onlangse tye weer toe te neem.

Met die Cepheïede-metode is in 2004 geraam dat Andromeda 2,51 ± 0,13 megaligjare of 770 ± 40 kiloparsek van die Aarde af is.

In 2005 het 'n groep sterrekundiges die ontdekking van 'n verduisterende dubbelster in die Andromeda-sterrestelsel aangekondig. Die ster, met die naam M31VJ00443799+4129236, het twee helder blou sterre van tipes O en B. Deur die sterre se verduisterings te bestudeer, wat elke 3,54969 dae plaasvind, was sterrekundiges in staat om hul groottes te meet. Deur die grootte en temperatuur van die sterre te weet, was hulle in staat om hul absolute magnitude te meet. As die sigbare en die absolute magnitude bekend is, kan die afstand van 'n ster gemeet word. Die sterre lê 2,52 ± 0,14 megaligjare (770 ± 43 kiloparsek) van hier en die hele Andromeda-sterrestelsel 2,5 megaligjare (770 kiloparsek). Dit stem ooreen met die vorige, onafhanklike Cepheïede-gebaseerde waarde.

Die gemiddelde waarde van dié twee metodes asook twee ander metodes om afstand te meet, is 2,54 ± 0,06 megaligjare (780 ± 18 kiloparsek). Gebaseer op dié afstand, word M31 se deursnee op sy breedste punt geraam op 141 ± 3 kiloligjare (43,000 ± 920 parsek).

Ramings van die sterrestelsel se massa (insluitende donker materie), gee 'n waarde van sowat 1,23 × 10 "M" (of 1,2 biljoen sonmassas), in teenstelling met 1,9 × 10 "M" vir die Melkweg. M31 kan dus 'n kleiner massa as ons sterrestelsel hê, maar die ruimte vir foute is nog te groot om vir seker te weet.

Dit lyk egter of M31 baie meer sterre as die Melkweg het en sy geraamde helderheid van ~2,6 × 10 keer dié van die Son is sowat 25% hoër as die Melkweg s'n. Die tempo van stervorming is baie hoër in die Melkweg, met 'n toename van 3-5 sonmassas per jaar vergeleke met 1 sonmassa van M31. Die supernovas in die Melkweg is ook twee keer soveel as in M31. Dit lyk dus of M31 in dié stadium in 'n rustoestand is terwyl die Melkweg in 'n aktiewer stervormende fase is. Teen dié tempo kan die Melkweg M31 eindelik verbysteek wat helderheid betref.

Na aanleiding van sy voorkoms in sigbare lig word Andromeda geklassifiseer as 'n SA(s)b-stelsel in die De Vaucouleurs-Sandage-klassifikasiestelsel van spiraalsterrestelsels. Data van die 2MASS-opname wys egter dat die romp van die stelsel 'n boksvormige voorkoms het, wat daarop dui dat dit eintlik 'n staafspiraalstelsel is soos die Melkweg, met Andromeda se staaf wat van die Aarde af feitlik direk met sy lang as langs gesien word.

In 2005 het sterrekundiges die Keck-teleskope gebruik om te wys dat die dun sprinkeling van sterre wat van M31 af uitwaarts strek, eintlik deel van die sterrestelsel se hoofskyf is. Dit beteken die deursnee van M31 se spiraalskyf is drie keer so groot as wat voorheen geraam is. Die nuwe raming is sowat 220 000 ligjare (67 000 parsek) teenoor die vorige raming van 70 000 tot 120 000 ligjare (21 000 tot 37 000 parsek).

Die sterrestelsel lê teen 'n hoek van sowat 77° met die Aarde (teen 'n hoek van 90° sou ons dit reg van die kant af gesien het). Dit lyk of die stelsel 'n S-vorm het eerder as dié van 'n plat skyf. 'n Moontlike rede daarvoor is 'n swaartekrag-interaksie met ander nabygeleë sterrestelsels. Die stelsel M33 kan verantwoordelik wees vir 'n deel van die buiging in Andromeda se arms.

Met spektroskopiese studies is gedetailleerde metings gekry van die rotasiesnelhede van M31 op verskillende afstande van die kern af. Naby die kern neem die snelheid toe tot 225 km/s op 'n afstand van 1 300 ligjare, en neem daarna af tot 'n minimum van 50 km/s by 7 000 ligjare. Daarna neem die snelheid weer geleidelik toe tot sowat 250 km/s by 33 000 ligjare. Hierna neem die snelheid stadig af, tot sowat 200 km/s by 80 000 ligjare. Hierdie snelhede impliseer 'n gekonsentreerde massa van sowat 6 x 10 M in die kern. Die totale massa van M31 neem reglynig toe tot by 45 000 ligjare, en stadiger van daar af.

Die spiraalarms van die sterrestelsel word belyn met 'n groep H II-gebiede wat volgens Baade lyk soos "krale aan 'n string". Foto's van M31 wys 'n redelik gewone spiraalsterrestelsel met die arms kloksgewys gedraai. Daar is twee aaneenlopende stringe arms sowat 13 000 ligjare van mekaar. Hulle kan uitwaarts gevolg word van 'n afstand van sowat 1 600 ligjare van die kern af. Die grootste moontlike oorsaak van die spirale is 'n interaksie met die sterrestelsel M32. Dit kan gesien word in die verskuiwing van die neutrale waterstofwolke van die sterre.

In 1998 het foto's van die Europese Ruimteagentskap gewys dat die vorm van M31 dalk besig is om te verander in dié van 'n ringsterrestelsel. Die gas en stof in M31 vorm verskeie oorvleuelende ringe, met 'n besonder prominente ring by 'n radius van 32 000 ligjare van die kern af. Dié ring kan nie op foto's van sigbare lig gesien word nie.

Nadere bestudering van die binneste streek van M31 het 'n kleiner stofring gewys wat waarskynlik veroorsaak is deur 'n interaksie met M32 meer as 200 miljoen jaar gelede. Simulasies toon dat die kleiner stelsel deur die skyf van die groter stelsel beweeg het en in die proses die helfte van sy massa verloor het. Dié verlore massa het die ringstrukture in M31 gevorm.

Studies van M31 se halo wys dat dit min of meer ooreenstem met die Melkweg s'n. Die sterre in die halo is hoofsaaklik arm aan metale en nog armer hoe verder van die kern af. Dit dui daarop dat M31 en die Melkweg min meer soortgelyke evolusies beleef het. Hulle het in die laaste 12 miljoen jaar waarskynlik 1-200 kleiner sterrestelsels opgeneem en met hulle saamgesmelt. Die sterre in M31 en die Melkweg se halo's kan soveel as 'n derde van die gebied beslaan wat die twee stelsels skei.

Dit is bekend dat M31 'n kompakte sterreswerm in sy kern het. Deur 'n groot teleskoop lyk dit soos 'n ster binne-in die dowwer omringende romp. Die kern is helderder as die helderste bekende bolvormige sterreswerms.

In 1991 het Tod R. Lauer 'n foto van M31 se kern geneem deur die Hubble-ruimteteleskoop. Die kern bestaan uit twee konsentrasies 4,9 ligjare van mekaar af. Die helderste konsentrasie, wat P1 genoem is, is 'n ent van die middel af, terwyl die dowwer een, P2, reg in die middel is en 'n swartkolk bevat van sowat 3–5 × 10 M (soos gemeet in 1993) of 1,1–2,3 × 10 M (2005).

Aanvanklik is gemeen P1 is die oorblyfsel van 'n klein sterrestelsel wat deur M31 "verorber" is, maar dié idee is laat vaar omdat so 'n kern 'n baie kort leeftyd sou gehad het weens die gety-versteuring deur die swartkolk in die middel. Hoewel die idee wel meriete het as P1 sy eie swartkolk gehad het wat hom stabiliseer, is daar geen bewyse vir so 'n swartkolk nie.

In laat 1968 is X-strale waargeneem vanuit Andromeda. Verskeie bronne is sedertdien in die stelsel waargeneem. Bestudering daarvan dui daarop dat dit swartkolke of neutronsterre is wat inkomende gas tot miljoene kelvin verhit en X-strale uitstraal.

Daar is sowat 460 bolvormige sterreswerms in Andromeda. Die een met die grootste massa, Mayall II of G1, is helderder as enige ander bekende bolvormige swerm in die Lokale Groep sterrestelsels. Dit bevat verskeie miljoene sterre en is twee keer helderder as Omega Centauri, die helderste bekende swerm in die Melkweg. G1 se struktuur is egter te groot dat dit 'n gewone bolvormige sterrestelsel kan wees. Daarom beskou sommige sterrekundiges dit as die oorblywende kern van 'n dwergsterrestelsel wat in die onlangse verlede deur M31 opgeneem is.

Anders as die bolvormige sterreswerms van die Melkweg waarvan die ouderdom nie baie verskil nie, is die ouderdomsverskille van Andromeda se swerms baie groter: van stelsels so oud as Andromeda self tot baie jonger stelsels, met ouderdomme wat wissel tussen 'n paar honderd miljoen jaar tot 5 miljard jaar.

In 2005 het sterrekundiges 'n heel nuwe soort sterreswerm in M31 ontdek. Hulle bevat honderdduisende sterre nes bolvormige swerms. Wat hulle egter onderskei, is dat hulle baie groter is – verskeie honderde ligjare in deursnee – en honderde kere minder dig.

Nes die Melkweg, het Andromeda verskeie satelliet-sterrestelsels – sover bekend 14 dwergstelsels. Die bekendstes en mees bestudeerdes is M32 en M110. Onlangse getuienis wys daarop dat M32 in die verlede na aan Andromeda verbybeweeg het. Dit kon aanvanklik 'n groter stelsel gewees het waarvan die sterskyf deur Andromeda opgeneem is.

Dit lyk ook of daar 'n interaksie tussen M110 en Andromeda is. Sterrekundiges het in laasgenoemde se halo 'n stroom metaalryke sterre gevind wat lyk of dit van hierdie satelliet-stelsels weggeruk is.

In 2006 is ontdek dat nege van die satelliete op 'n vlak lê wat Andromeda se kern kruis, eerder as dat hulle lukraak versprei is soos wat verwag sou word. Dit kan daarop dui dat hulle 'n gemeenskaplike gety-oorsprong het.

Die Andromeda-sterrestelsel beweeg teen sowat 100 tot 140 km/s (400 ligjare elke miljoen jaar) in die rigting van die Melkweg. Die twee stelsels sal dus na verwagting in sowat 4,5 miljard jaar bots. 'n Waarskynlike resultaat van die botsing sal wees dat die twee stelsels saamsmelt om 'n reusagtige elliptiese sterrestelsel te vorm. Sulke botsings vind gereeld plaas tussen sterrestelsels in 'n sterrestelselgroep. Dit is onbekend wat met die Aarde of ons sonnestelsel sal gebeur in so 'n botsing. As die twee stelsels nie saamsmelt nie, is daar 'n klein kans dat die sonnestelsel uit die Melkweg gewerp en in Andromeda opgeneem kan word.




</doc>
<doc id="69539" url="https://af.wikipedia.org/wiki?curid=69539" title="Lokval in Venesië">
Lokval in Venesië

Lokval in Venesië is 'n Afrikaanse rolprent wat in 1972 uitgereik is. Die regisseur was Ivan Hall, terwyl Gé Korsten die hoofrol vertolk het. Dit is Gé se voorlaaste fliek, en is vyf jaar voor Netnou hoor die kinders verfilm. Die rolprent is op 14 Oktober 2012 in DVD-formaat gratis saam met die Rapport aan sy lesers versprei.

Die rolprent is 'n musiekblyspel. Dit het geen ouderdomsperk nie en is goeie gesinsvermaak.


Die rolprent handel oor Zelida, ’n eksentrieke oujongnooi, wie se juwele gesteel is. Sy en haar niggie gebruik die sakkevol versekeringsgeld wat uitbetaal is om ’n bootreis vanaf Suid-Afrika na Venesië in die Mediterreense See te onderneem. Sy is heeltemal onbewus van ’n agterdogtige speurder, wat hom as ’n ambassadeur voordoen sodat hy hulle onder oë kan hou. Intussen is die rower met sy mooi meisie en die gebuite juwele ook op die skip. Boonop is daar ’n weeskind-verstekeling wat sake verder deurmekaar krap.



</doc>
<doc id="69540" url="https://af.wikipedia.org/wiki?curid=69540" title="Duikereiland">
Duikereiland

Duikereiland is 'n eiland net suid van Houtbaai naby Kaapstad in Suid-Afrika. Die eiland is 77 meter by 95 meter groot, met 'n oppervlak van ongeveer 0,4 hektaar. Die eiland is bekend vir sy mariene natuurlewe, soos voëls en pelsrobbe. Dit word gereeld deur toeriste en fotograwe per boot vanaf "Mariner's Wharf" in Houtbaai besoek.
Op 13 Oktober 2012 het 'n huurboot genaamd "Maroskha" met 41 mense aan boort naby die eiland omgeslaan. Twee persone, 'n Britse toeris en 'n bemanningslid, het tydens die voorval omgekom.



</doc>
<doc id="69542" url="https://af.wikipedia.org/wiki?curid=69542" title="2013 Curriebeker Premierafdeling">
2013 Curriebeker Premierafdeling

Die 2013 Absa Curriebeker was ’n rugbykompetisie wat in 2013 tussen provinsiale spanne in Suid-Afrika uitgespook is. Dit was die 75ste seisoen van die kompetisie sedert dit vir die eerste keer in 1889 gespeel is.

Die Westelike Provinsie is die verdedigende kampioene. Hulle het die Natalse Haaie met 25–18 in die 2012 eindstryd op Kings Park verslaan. Die eindstryd is hierdie jaar op 26 Oktober 2013 in Kaapstad beslis.




</doc>
<doc id="69543" url="https://af.wikipedia.org/wiki?curid=69543" title="Rocco Jansen">
Rocco Jansen

Rocco Jansen (gebore in Queenstown op 21 Julie 1986) is 'n rugbyspeler. Jansen speel gewoonlik op vleuel. Hy verteenwoordig die Cheetahs in Superrugby en die Griekwas in die Curriebeker.



</doc>
<doc id="69544" url="https://af.wikipedia.org/wiki?curid=69544" title="Bjorn Basson">
Bjorn Basson

Bjorn Basson (gebore in King William's Town op 11 Februarie 1987) is 'n oud-Springbokrugbyspeler wat lank vir die Blou Bulle in die Curriebeker en die in Superrugby op vleuel gespeel het. Basson gaan skool op Dale-kollege in sy tuisdorp. Hy begin sy provinsiale rugbyloopbaan by die Wildeklawer Griekwas, en draf 55 keer vir hul uit sedert sy Curriebekerdebuut in 2007 voordat hy na die Blou Bulle skuif in 2011.



</doc>
<doc id="69548" url="https://af.wikipedia.org/wiki?curid=69548" title="Messier 30">
Messier 30

Messier 30 of M30 (ook bekend as NGC 7099) is ’n bolvormige sterreswerm in die sterrebeeld Steenbok. Dit is in 1764 deur Charles Messier ontdek en in sy katalogus van komeetagtige voorwerpe opgeneem. Hy het dit beskryf as ’n ronde newel sonder ’n ster.

M30 kan goed deur ’n verkyker gesien word as ’n kol newelagtige lig wat sowat 4 boogminute breed is. Met ’n groter instrument kan individuele sterre gesien word.

Die sterreswerm is sowat 29 400 ligjare van die Aarde af en is sowat 93 ligjare breed. Sy ouderdom word op rofweg 12,93 miljard jaar geraam en sy massa op sowat 160 000 sonmassas. Dit volg ’n retrograde baan (in ’n teenoorgestelde rigting) in die binneste galaktiese halo wat daarop kan dui dat M30 nie in die Melkweg ontstaan het nie, maar uit ’n ander sterrestelsel kom.

M30 is deur ’n proses wat kerninstorting genoem word, en het nou ’n konsentrasie massa by sy kern van sowat ’n miljoen keer die Son se massa per kubieke parsek. Dit maak dit een van die digste streke in die Melkweg. Sterre wat so dig bymekaar lê, sal ’n hoë mate van interaksie hê wat kan lei tot onder meer die ontstaan van dubbelsterre.



</doc>
<doc id="69550" url="https://af.wikipedia.org/wiki?curid=69550" title="Bibcode">
Bibcode

Die bibcode is ’n bepaler wat deur ’n aantal astronomiese datastelsels gebruik word om geskrifte aan te dui. Die kode het ’n vasgestelde lengte van 19 karakters en het die vorm
YYYYJJJJJVVVVMPPPPA,
waar YYYY die jaartal van die geskrif is en JJJJJ aandui waar dit gepubliseer is. In die geval van ’n joernaalverwysing is VVVV die volume, M die seksie van die joernaal (bv. L vir die Briewe-seksie), PPPP gee die bladsynommer en A is die eerste letter van die skrywer se van. Leestekens (.) word gebruik om leë velde aan te dui of velde langer te maak wat te kort is; dit word gedoen aan die regterkant vir die publikasiekode en aan die linkerkant vir die volume en bladsynommer. 

Voorbeelde:


</doc>
<doc id="69553" url="https://af.wikipedia.org/wiki?curid=69553" title="Messier 32">
Messier 32

Messier 32 of M32 (ook bekend as onder meer NGC 221) is ’n dwergsterrestelsel sowat 2,65 miljoen ligjare van die Aarde af in die sterrebeeld Andromeda. Dit is ’n satellietstelsel van die bekende Andromeda-sterrestelsel (M31) en is in 1749 deur Le Gentil ontdek. Charles Messier het dit in sy katalogus van komeetagtige voorwerpe opgeneem.

M32 is net 6 500 ligjare op sy breedste. Soos die meeste elliptiese sterrestelsels bevat dit meestal ouer, dowwe rooi en geel sterre met omtrent geen stof of gas nie, wat beteken geen nuwe sterre word gevorm nie. Daar is egter tekens van stervorming in die relatief onlangse verlede.

Die struktuur en sterre van M32 is moeilik om te verduidelik aan die hand van tradisionele modelle. Onlangse simulasies dui op ’n nuwe scenario: dat die getyveld van M31 die spiraalsterrestelsel in ’n kompakte elliptiese stelsel kon verander het. Wanneer ’n klein sterrestelsel in die sentrale dele van M31 beland, word die grootste deel van die buitenste lae van die kleiner stelsel weggestroop. Die sentrale romp van die kleiner stelsel word veel minder beïnvloed en behou sy vorm. Gety-effekte ontketen ’n massiewe steruitbarsting in die kern, en dit veroorsaak die groot digtheid wat in M32 gesien kan word. Daar is ook bewyse dat M32 ’n buitenste skyf het.

Nog ’n hipotese oor die ontstaan van die stelsel is dat M32 die grootste oorblyfsel is van ’n voormalige spiraalsterrestelsel, M32p, wat toe die derde grootste lid van die Plaaslike Groep was (vermoedelik sowat 2,5×10 M). Volgens dié simulasie het M31 (Andromeda) en M32p sowat 2 miljard jaar gelede saamgesmelt. Dit verklaar die ongewone samestelling van die huidige M31-sterhalo en die struktuur van M32 se inhoud.<ref name="10.1038/s41550-018-0533-x"></ref>

M32 bevat ’n supermassiewe swartkolk, waarvan die massa geraam word op tussen 1,5 en 5 miljoen sonmassas.



</doc>
<doc id="69556" url="https://af.wikipedia.org/wiki?curid=69556" title="Messier 34">
Messier 34

Messier 34 of M34 (ook bekend as NGC 1039) is ’n oop sterreswerm in die sterrebeeld Perseus. Dit is voor 1654 deur Giovanni Batista Hodierna ontdek. Charles Messier het dit in 1764 in sy katalogus van komeetagtige voorwerpe opgeneem.

M34 is sowat 1 500 ligjare (470 parsek) van die Aarde af. Dit bevat sowat 400 sterre van tussen 0,12 en 1 sonmassa en het ’n radius van sowat 7 ligjare. Die sterreswerm is net-net met die blote oog sigbaar in baie donker toestande, of met ’n verkyker as daar effense ligbesoedeling is.

Die ouderdom van M34 is iewers tusen dié van die Plejades (100 miljoen jaar) en die Hiades (800 miljoen jaar). Vergelykings tussen waargenome sterspektrums en die waardes wat voorspel word deur evolusiemodelle, plaas M34 se ouderdom tussen sowat 200 miljoen en 250 miljoen jaar. Dit is min of meer wanneer sterre met ’n sonmassa van 0,5 die hoofreeks binnegaan. In vergelyking daarmee gaan sterre soos die Son die hoofreeks na 30 miljoen jaar binne.

Minstens 19 sterre in die swerm is wit dwerge. Dit is oorblyfsels van sterre van tot 8 sonmassas wat deur die hoofreeks beweeg het en nie meer energie verwek nie. Van die 19 is 17 van spektraaltipe DA of DAZ, een is tipe DB en die laaste een tipe DC.



</doc>
<doc id="69565" url="https://af.wikipedia.org/wiki?curid=69565" title="Sofi Oksanen">
Sofi Oksanen

Sofi Oksanen (* 7 Januarie 1977 in Jyväskylä, Finland) is 'n Fins-Estniese skryfster en dramaturg. Sy het dramaturgie aan die Teaterakademie in Helsinki gestudeer en woon met haar man steeds in die Finse hoofstad. Sofi Oksanen het vier romans en een toneelstuk geskryf. Haar derde roman "Puhdistus" ("Vegevuur") het weke lank boaan die Finse trefferlys van boeke gestaan en is met 'n aantal literatuurpryse bekroon. Die werk het ook aanklank by internasionale kritici gevind en is intussen in veertig tale vertaal. Net in Estland is Oksanen daarvan beskuldig dat sy 'n negatiewe beeld van dié Baltiese land skep.

Sofi Oksanen is as dogter van 'n Finse elektrisiën en 'n Estniese ingenieur in die Sentraal-Finse stad Jyväskylä gebore waar sy tweetalig grootgemaak is. Die gesin het verskeie kere na Estland gereis. Oksanen het ná haar skoolloopbaan literatuurwetenskap aan die universiteite van Jyväskylä en Helsinki gestudeer en later nog 'n graad in dramaturgie verwerf. Alhoewel haar moedertaal Estnies is, het Sofi Oksanen vir Fins as haar literêre taal gekies. Sy lees nogtans Estniese literatuur.

Oksanen neem aktief aan politieke debatte in Finland deel en lewer in haar rubrieke en in televisie-geselsprogramme kommentaar op aktuele onderwerpe. Sy is 'n feminis.

Oksanen se debuutroman "Stalinin lehmät" het in 2003 in Fins verskyn. In hierdie boek behandel sy onderwerpe soos eetversteurings en die lewe van Estniese immigrante in Finland in die 1960's en 1970's - 'n tydperk toe Finland se buitelandse beleid goedgesind teenoor die Sowjetunie was. Hierdie model, waardeur 'n westers-demokratiese land sy Atlantiese bande prysgegee het om in politieke en ekonomiese opsig vriendskaplike bande met Moskou te smee, is destyds as "Finlandisering" beskryf.

Estniese immigrante is in Finland destyds dikwels as "Russe" afgemaak, Estniese vroue met prostitusie geassosieer. Oksanen bevraagteken in haar werk die Nordiese konsep van gelyke regte vir almal. Die boek is as kandidaat vir die Runeberg-prys en die debuutromanprys van die Finse dagblad "Helsingin Sanomat" genomineer.

Oksanen se tweede roman "Baby Jane" het in 2005 verskyn. Angs en paniese aanvalle, die reaksie van medemense daarop en geweld in verhoudings tussen vroue staan sentraal in hierdie werk. In teenstelling met Oksanen se twee ander romans speel "Baby Jane" in Finland af (in Helsinki in die 1990's).
Met haar eerste toneelstuk "Puhdistus" het Oksanen in 2007 haar deurbraak in Finland behaal, terwyl die gelyknamige roman een jaar later ook in die buiteland suksesvol was. Die toneelstuk kon voordeel uit hierdie sukses trek en het in 2011 en 2012 in 'n aantal lande premières beleef.
In tematiese opsig sluit "Puhdistus" by Oksanen se debuutroman aan en speel weer in Estland af. Dit behandel weereens 'n periode in die Estniese geskiedenis, waarby die handeling tot enkele dae in 1992 beperk bly. Die twee vroulike protagoniste verbeeld teenpole - oud teen jonk, Estnies teen Russies, Inheems teen nuwe aankomeling. Met uitsondering van die eerste teenstelling bly geen van hierdie verskille bestaan nie. Alhoewel ooreenkomste belangriker word as verskille, is daar nòg in die roman nòg in die toneelstuk 'n gelukkige slot nie.
Die boek is intussen deur die Finse regisseur Antti Jokinen verfilm, Marko Leino het die draaiboek geskryf. Die fliek is in Finse en Estniese rolprentteaters vertoon.

Oksanen se vierde roman het in September 2012 in twaalf lande verskyn.


</doc>
<doc id="69567" url="https://af.wikipedia.org/wiki?curid=69567" title="Leni Riefenstahl">
Leni Riefenstahl

Helene Bertha Amalie “Leni” Riefenstahl (* 22 Augustus 1902, Berlyn, Duitse Keiserryk – † 8 September 2003, Pöking, Duitsland) was ’n Duitse rolprentregisseur, aktrise en danseres wat algemeen bekend is vir haar estetika en innovasies as ’n rolprentmaker. Haar bekendste rolprent was "Triumph des Willens" ("Triomf van die wil"), ’n dokumentêre prent wat sy by die 1934-Rykspartydag van Adolf Hitler se Nasionaal-Sosialistiese Duitse Arbeidersparty (NSDAP) gemaak het. Riefenstahl se prominensie in die Derde Ryk, tesame met haar persoonlike verbinding met Hitler, het haar rolprentloopbaan vernietig nadat Duitsland verslaan is in die Tweede Wêreldoorlog. Sy is gearresteer, maar sonder enige aanklag weer vrygelaat.

"Triomf van die wil" het aan Riefenstahl onmiddellike en blywende internasionale roem en berugtheid besorg. Hoewel sy die regisseur van slegs agt rolprente was, waarvan net twee aansienlike dekking buite Duitsland geniet het, was Riefenstahl vir die duur van haar lewe bekend. Die propagandawaarde van haar rolprente wat gedurende die 1930’s gemaak is, word deur die meeste hedendaagse kommentators verafsku, maar baie kritici meen haar estetika was uitstaande. "The Economist" het geskryf dat "Triomf van die wil" haar reputasie as die “grootste vroulike rolprentmaker van die 20ste eeu bevestig het”.

In die 1970’s het Riefenstahl haar stilfotografie van die Noebastamme in Soedan gepubliseer in verskeie boeke soos "Die Nuba" ("Die Noeba"). Sy was aktief tot haar afsterwe op 101-jarige leeftyd en het die seerolprent "Impressionen unter Wasser" ("Onderwaterindrukke") in 2002 vrygestel.

Met toenemende ouderdom het Riefenstahl haar aktiewe betrokkenheid in die Nasionaal-Sosialistiese mediabedryf steeds meer verdring en daarop aangedring dat haar werk as onpolitiese kuns beskou moes word. Dat haar werke inderdaad in haar eie land asook in die buiteland winsgewend bemark kon word, was onder meer aan bekende persoonlikhede uit die Amerikaanse en Britse vermaaklikheidsbedrywe te danke. Tonele uit Riefenstahl se rolprente het inspirasies gelewer vir George Lucas se "Star Wars;" Mick en Bianca Jagger het portretfoto's deur haar laat neem, Helmut Newton het haar as fotomotief ontdek, en Quentin Tarantino en Francis Ford Coppola was vol lof oor Riefenstahl se rolprent-estetiek.

Na haar dood het die Associated Press Riefenstahl beskryf as ’n “aangeskrewe pionier van film- en fotografiese tegnieke”. Die Berlynse koerant "Der Tagesspiegel" het geskryf dat “Leni Riefenstahl nuwe grond in die rolprentbedryf gebreek het”. Die BBC het gesê dat haar dokumentêre werke “bestempel is as baanbrekerswerk in die rolprentwese; sy het baanbrekende tegnieke met hyskrane, spore en veelvuldige gelyklopende kameras ontwikkel”.

Riefenstahl is op 22 Augustus 1902 gebore. Sy is gedoop as Helene Bertha Amalie en is in ’n ryk gesin gebore. Haar vader het ’n winsgewende verwarming- en ventilasiemaatskappy besit en hy wou hê sy moet hom in die sakewêreld volg. Haar moeder het egter geglo dat Riefenstahl se toekoms in die vermaaklikheidswêreld was. In 1918, toe sy 16 was, het sy begin dans en balletlesse neem by die Grimm-Reiter Dansskool in Berlyn waar sy vinnig ’n sterstudent geword het.

Riefenstahl het ’n reputasie in die Berlynse danskringe gekry en kort voor lank het sy ’n aktrise geword. Sy het in ’n reeks rolprente vir Arnold Franck gespeel en in een daarvan, "Die weiße Hölle vom Piz Palü" ("Die wit hel van Piz Palü") (1929), waarvan G.W. Pabst die mederegisseur was, het sy bekendheid buite Duitsland verwerf. Riefenstahl het haar eie werk genaamd "Das blaue Licht" ("Die blou lig") (1932), waarvan Carl Mayer en Béla Balázs die medeskrywers was, vervaardig en was ook die reggiseur daarvan. Hierdie rolprent het die Silwer Medalje by die Venesiaanse Filmfees gewen. In die rolprent het Riefenstahl die rol van ’n plattelandse meisie vertolk wat 'n gloeiende berggrot beskerm het. Die rolprent het die aandag van Hitler getrek, wat geglo het dat Riefenstahl die perfekte Duitse vrou weerspieël het.

Riefenstahl het danslesse geneem en was reeds van ’n vroeë ouderdom by dansakademies ingeskryf. Sy het haar loopbaan begin as ’n bekende vertolkende danseres en het deur Europa gereis en met Max Reinhardt saamgewerk in ’n vertoning wat deur die Joodse vervaardiger Harry Sokal befonds is. Nadat sy haar knie beseer het tydens ’n vertoning in Praag het sy ’n natuurrolprent gesien oor berge ("Der Berg des Schickals", 1924) en is sy betower deur die moontlikhede van hierdie soort rolprent. Sy is na die Alpe om die regisseur van die rolprent, Arnold Fanck, te ontmoet met die hoop om die hoofrol in sy volgende projek te kry. Sy het egter vir Luis Trenker, ’n akteur in Fanck se rolprente, ontmoet en hy het haar aan die regisseur bekendgestel.

Riefenstahl het in baie van Fanck se bergrolprente gespeel as ’n atletiese en avontuurlustige jong dame met ’n suggestiewe aantrekkingskrag; sy het gedurende die wintermaande waartydens die verfilming plaasgevind het, ’n talentvolle bergklimmer geword en tegnieke vir rolprentproduksie aangeleer. Riefenstahl het daarna ook ’n suksesvolle loopbaan as aktrise in stilrolprente gehad. Sy was gewild onder die Duitse publiek en hoog aangeskrewe by regisseurs. In 1930 moes sy die hoofrol in "Der blaue Engel" ("Die blou engel") prysgee toe die regisseur, Josef von Sternberg, dit aan Marlene Dietrich gegee het. Voordat sy ’n regisseur geword het, was haar laaste akteursrol die medewerking in 1933 tussen die Duitse "SOS Eisberg" deur Arnold Fanck en die Engelse "SOS Iceberg" deur Tay Garnett. Die rolprente is gelyktydig verfilm en deur Universal Studios vervaardig en versprei. "SOS Iceberg" was Riefenstahl se enigste Engelse rol as ’n aktrise. Een van haar bewonderaars op daardie stadium was Adolf Hitler. Riefenstahl is saam met Arnold Fanck na die Olimpiese Winterspele 1928 in St. Moritz waar haar belangstelling in die fotografering en verfilming van atlete geprikkel is.

Riefenstahl het die geleentheid aangegryp om in 1932 in "Die Blou Lig" te speel. Dit rolprent het weggebreek van Fanck se styl van realistiese stories in sprokiesagtige berggebiede waar Riefenstahl — in samewerking met die linkse draaiboekskrywers Béla Balázs en Carl Mayer — "Die Blou Lig" as ’n romantiese, ten volle mistieke storie verfilm het waaroor sy gevoel het die omgewing beter by pas. Sy was medeskrywer, regisseur en akteur in die rolprent en het dit onder haar eie maatskappy, Leni Riefenstahl Productions, vervaardig. "Die Blou Lig" ("Die blou lig") het die Silwer Medalje tydens die Biënnale van Venesië gewen en is aan gehore regoor Europe vertoon. Dit is egter nie oral goed ontvang en Riefenstahl het die oorwegend Joodse kritici geblameer. Met die vrystelling van die prent in 1938 is die name van die medeskrywer Béla Balázs en vervaardiger Harry Sokal, albei Jode, van die lys van medewerkers verwyder; sommige meen dit was in opdrag van Riefenstahl. Die regisseur het later die naam van haar Joodse mededraaiboekskrywer aan die propagandis Julius Streicher gegee. Riefenstahl het uitnodigings vanuit Hollywood ontvang om rolprente daar te gaan maak, maar sy het die aanbiedinge van die hand gewys sodat sy in Duitsland by haar vriend kon bly.

Riefenstahl het vir Adolf Hitler in 1932 by ’n byeenkoms gehoor praat en is betower deur sy talent as ’n openbare spreker. Sy beskryf die ervaring in haar memoirs as: “Ek het iets soos ’n apokaliptiese visioen gehad wat ek nooit kon vergeet nie. Dit was asof die oppervlak van die aarde voor my uitgesprei was, soos ’n halfrond wat skielik opdeel in die middel en ’n enorme waterstraal uitspuit, so kragtig dat dit die lug geraak en die aarde geskud het”. Volgens die "Daily Express" van 24 April 1934 het Riefenstahl "Mein Kampf" gelees terwyl sy besig was met die verfilming van "Die Blou Lig". Dieselfde koerant skryf dat Riefenstahl gesê het dat “die boek ’n enorme indruk op my gemaak het. Nadat ek die eerste bladsy gelees het, is my Nasionaal-Sosialisme bevestig. Ek het gevoel dat die man wat so ’n boek geskryf het, ongetwyfeld die leier van Duitsland sou word. Ek was gelukkig dat so ’n man nou hier was”. Sy het daarna aan Hitler ’n brief geskryf en ’n ontmoeting versoek. Na haar ontmoeting met Hitler is sy die geleentheid gebied om op te tree as regisseur van "Sieg des Glaubens" ("Sege van die Geloof"), ’n uurlange speelfilm oor die vyfde byeenkoms van die Nazi Party by Neurenberg in 1933. Riefenstahl het ingestem om die regisseur te wees wanneer sy van Groenland sou terugkeer na die verfilming van ’n rolprent aldaar.

Hitler was beïndruk met Riefenstahl se werk en het haar gevra om die opkomende 1934-Rykspartydag in Neurenberg op rolprent vas te lê. Riefenstahl het dit aanvanklik, volgens haar memoirs, teengestaan en wou sy nie meer Nazi-rolprente maak nie; sy wou liewer ’n speelfilm maak wat gebaseer was op Hitler se gunsteling opera, "Tiefland" deur Eugen d’Albert. Riefenstahl het privaatbefondsing vir die vervaardiging van "Tiefland" gekry maar die verfilming in Spanje is ontspoor. Hitler het uiteindelik daarin geslaag om haar te oortuig eerder om "Triomf van die Wil" te maak, met die voorwaarde dat hy haar nie weer sou vra om rolprente vir die party te maak nie. Sy het verder ook aan Hitler gesê dat sy die vryheid wou hê om weer as akteur te kon optree: “Ek sal nie langer kan leef as ek nie meer ’n akteur kan wees nie”.

Die gevolglike kroniek van die Neurenberg-byeenkoms, "Triomf van die Wil" (Hitler het die titel verskaf) is algemeen erken as ’n meesterlike, epiese, innoverende dokumentêre rolprent. "Triomf van die Wil" was ’n opruiende sukses in Duitsland. Dit het ook gesorg dat Riefenstahl die eerste vroulike regisseur was wat internasionale roem verwerf het. In onderhoude vir die 1993-rolprent "Die mag van beeld: Leni Riefenstahl", het Riefenstahl ten sterkste ontken dat die rolprent ’n uitdruklike poging tot Nazi-propaganda was en sy het met afkeur toegesien hoe dit vir sulke doeleindes gebruik is.

Ten spyte daarvan dat sy beloof het om nie weer sulke prente te maak oor die Nazi-party nie, het Riefenstahl in 1935 die 18-minuutlange "Tag der Freiheit: Unsere Wehrmacht" ("Dag van Vryheid: Ons Weermag") oor die Duitse weermag gemaak. Net soos "Sieg des Glaubens" en "Triomf van die Wil" is hierdie prent by die jaarlikse Rykspartydag in Neurenberg verfilm. Riefenstahl het nooit ontken dat sy die prent gemaak het nie, maar sy het altyd volgehou dat dit ’n deelversameling van "Triomf van die Wil" was wat toegevoeg is omdat die weermag gevoel het hy is nie genoegsaam verteenwoordig in "Triomf van die Wil" in 1934 nie. Meer as ’n miljoen Duitsers het aan die byeenkoms in 1934 deelgeneem. Na dit het die jaarlikse byeenkomste in Neurenberg selfs nog meer mense gelok. Die byeenkoms in 1935 is bekend vir die uitsprake omtrent die status van Jode in Duitsland. Dit het bekend geword as die Wette van Neurenberg.

In 1936 het Hitler Riefenstahl genooi om die Olimpiese Spele in Berlyn af te neem; volgens Riefenstahl was dit op aandrang van die Internasionale Olimpiese Komitee. Sy is ook na Griekeland om beeldmateriaal van die oorspronklike terrein by Olympia te bekom. Daar is sy bygestaan deur die Griekse fotograaf Nelly en het ook ’n deel van die inougurele fakkelloop afgeneem. Dié beeldmateriaal is later omgesit in "Olympia", ’n suksesvolle rolprent wat wyd erkenning ontvang het vir die tegniese en estetiese resultate. Riefenstahl was een van die eerste rolprentmakers wat volgskote in ’n dokumentêre prent gebruik het deur ’n kamera op spore geplaas het om die atlete se beweging te volg. Sy is ook bekend vir die gebruik van skote met vertraagde aksie in die rolprent. Riefenstahl se werk op "Olympia" word aangehaal as een van die groot invloede op moderne sportfotografie. Riefenstahl het deelnemers van alle rasse afgeneem, insluitend die Amerikaanse atleet Jesse Owens in wat later bekende beeldmateriaal sou word.

"Olympia" was baie suksesvol in Duitsland nadat dit vir die eerste maal vir Hitler se 49ste verjaardag in 1938 vertoon is. Vir die internasionale debuut van die prent is Riefenstahl op ’n publisiteitstoer na Amerika in ’n poging om kommersiële vrystelling te verseker. In 1937 het Riefenstahl aan ’n verslaggewer van die "Detroit News" gesê: “Ek dink Hitler is die grootste man wat nog gelewe het. Hy is waarlik sonder fout, so eenvoudig dog het hy terselfdertyd manlike krag.” Sy het in November 1938 in New York Stad aangekom, vyf dae voor Kristallnacht en toe die nuus Amerika bereik het, het Riefenstahl volgehou dat Hitler onskuldig is. Op 18 November is sy deur Henry Ford in Detroit ontvang en "Olympia" is twee dae later by “Die Chicago Ingenieursklub” vertoon. Avery Brundage was van mening dat dit “die beste Olimpiese rolprent wat ooit gemaak is” en Riefenstahl is vandaar na Hollywood waar sy deur die Duitse konsul, Georg Gyßling, op 24 November ontvang is. Sy het met Louis B. Mayer onderhandel en op 8 Desember het Walt Disney haar op ’n drie-uur lange toer geneem om te kyk na die verfilming van "Fantasia".

Nadat die Goebbels-dagboeke opgeduik het, het navorsers agtergekom dat Riefenstahl vriende was met Joseph Goebbels en sy vrou Magda. Hulle het saam na opera’s gegaan en sy is na hulle partytjies genooi. Riefenstahl het egter volgehou dat Goebbels ontsteld was dat sy nie sy toenadering aanvaar het nie, dat hy jaloers was op haar invloed op Hitler en dat hy haar gesien het as ’n interne bedreiging; om hierdie redes is sy dagboeke nie betroubaar nie. Volgens latere vertellings het Goebbels Riefenstahl se rolprente hoog geag maar dat hy kwaad was omdat hy gereken het dat sy die begroting vir die propagandarolprente oorskry het.

Gedurende die Inval van Pole is Riefenstahl afgeneem waar sy ’n militêre uniform aangehad het met ’n pistool aan haar gordel in die geselskap van Duitse soldate; sy is na die plek van die veldslag as ’n oorlogskorrespondent. Op 12 September 1939 was sy in die dorp Końskie toe 30 burgerlikes daar tereggestel is in vergelding vir ’n aanval op Duitse soldate. Volgens haar memoir het Riefenstahl dit probeer keer maar ’n Duitse soldaat het ’n geweer op haar gerig en gedreig om te skiet. Sy meen sy het nie geweet dat die slagoffers Jode was nie. Nabyskote van ’n ontstelde Riefenstahl is daardie dag geneem. Teen 5 Oktober 1939 was Riefenstahl nietemin terug in geokkupeerde Pole waar sy Hitler se oorwinningsparade in Warskou afgeneem het. Sy het Pole verlaat en blykbaar egter gekies om na dese geen Nazi-rolprente meer te maak nie.

Op 14 Junie 1940, die dag waarop Parys tot ’n ope stad deur die Franse verklaar is en deur Duitse troepe binnegeval is, het Riefenstahl aan Hitler ’n telegram gestuur wat gelui het: “Met onbeskryflike vreugde, diep ontroer en gevul met brandende dankbaarheid, deel ons met u, my Führer, u en Duitsland se grootste oorwinning, die ingang van Duitse troepe in Parys. U oortref enigiets wat die menslike verbeelding kan versin en bereik dade sonder gelyke in die geskiedenis van die mensdom. Hoe kan ons u ooit bedank?” Sy het later verduidelik dat “almal gedink het die oorlog verby is en in daardie gees het ek aan Hitler geskryf.” Riefenstahl was vir 12 jaar vriende met Hitler. Volgens Ernst Hanfstaengl, wat ’n nabye vriend van Hitler gedurende die laat 20’s en vroeë 30’s was, het Riefenstahl probeer om ’n verhouding met Hitler aan te knoop maar het hy nie belangstelling getoon nie. Om welke rede ookal het haar verhouding met Hitler afgeneem in 1944, toe haar broer Heinz oorlede is op die Russiese front.

Na die trilogie van byeenkomste te Neurenberg en "Olympia", het Riefenstahl begin werk aan die rolprent waarmee sy voorheen misluk het, nl. "Tiefland". Onder ’n direkte bevel van Hitler het die Duitse regering aan haar 7 miljoen reichsmark as vergoeding betaal. Van 23 September tot 13 November 1940 was sy in Krün naby Mittenwald. Die ekstras wat die rolle van Spaanse vroue en boere vertolk het, was sigeuners (Sinti) afkomstig van die gevangenekamp by Salzburg-Maxglan. Verfilming het by die Studio Babelsberg in Potsdam-Babelsberg 18 maande later, in April 1942, begin en tot in die somer aangehou. Hierdie keer is Sinti’s en Romas van die Marzahn gevangenekamp naby Berlyn gebruik om as ekstras op te tree. ’n Dokument wat in die Marzahn-kamp gevind is gee ’n lys van 65 gevangenes wat aan die produksie deelgeneem het. 50 foto’s van die verfilming in Krün is later gevind en daaruit het van die oorlewendes 29 gevangenes geïdentifiseer wat vir Riefenstahl gewerk het en van daar na Auschwitz gestuur is in die eerste drie weke van Maart 1943 na Himmler se bevel in 1942. Amper aan die einde van haar leeftyd, ten spyte van oorweldigende getuienis dat die gevangenes van die kampe gedwing is om onbetaald aan die rolprent te werk, het Riefenstahl volgehou dat alle ekstras oorleef het en dat sy na die oorlog met hulle kontak gehad het. Riefenstahl het die rolprentmaker Nina Gladitz gedagvaar nadat laasgenoemde gesê het dat Riefenstahl die ekstras persoonlik uitgekies het by die kampe; Gladitz het een van die sigeuners wat oorleef het, opgespoor en sy geheue getoets aan foto’s van die rolprent vir ’n dokumentêre prent waaraan Gladitz gewerk het. Die Duitse hof het ten gunste van Gladitz beslis en saamgestem dat Riefenstahl geweet het dat die ekstras van die kampe afkomstig was. Dit hof het egter op een punt met Riefenstahl saamgestam (die hof het gevind dat Riefenstahl nie vir die sigeuners laat blyk het dat hulle na Auschwitz gestuur sou word na afloop van verfilming nie).

Hierdie kwessie het in 2002, toe Riefenstahl 100 was, weer kop uitgesteek toe sy voor die hof gedaag is deur ’n groep van die Roma deurdat sy blykbaar ontken het dat die sigeuners deur die Nazi’s doodgemaak is. Riefenstahl het ’n verskoning aangebied en gesê: “Dit spyt my dat die Sinti en Roma moes ly onder die periode van Nasionaal-Sosialisme. Dit is vandag bekend dat baie van hulle in die konsentrasiekampe dood is”.

Die laaste keer wat Riefenstahl vir Hitler gesien het was toe sy op 21 Maart 1944 met Peter Jacob getroud is, kort nadat sy vir Jacob aan Hitler voorgestel het in Kitzbühel, Oostenryk. Riefenstahl en Jacob is in 1946 geskei.

In Oktober 1944 is die produksie van "Tiefland" geskuif na Barrandov Studios in Praag vir binnenshuise verfilming. Uitspattige stelle het hierdie dele van die rolprent van die duurste gemaak maar dit is binne enkele dae afgehandel. Die rolprent is egter ongeveer eers 10 jaar later klaar geredigeer en vrygestel.

Met die ineenstorting van Duitsland se weermag in die lente van 1945, het Riefenstahl Berlyn verlaat en het sy saam met ’n groep mans geryloop oppad na haar moeder, waar sy deur Amerikaanse troepe in hegtenis geneem is. Sy het by ’n aanhoudingskamp uitgestap en is daarna nog verskeie kere gearresteer en het weer vrygekom. Ten einde laaste het sy per fiets haar huis bereik, net om te vind dat dié ook deur Amerikaanse troepe in beslag geneem is.

Die skrywer Budd Schulberg het ’n bevel gekry om Riefenstahl by haar huis in Kitzbühel te arresteer, oënskynlik sodat sy die gesigte van oorlogsmisdadigers in Duitse beeldmateriaal wat deur die Geallieerde magte onderskep is, kon uitken. Riefenstahl meen dat sy nie bewus was van die aard van die interneringskampe nie. Volgens Shulberg het sy “my die gewone storie vertel. Sy het gesê ‘Ek is natuurlik verkeerd verstaan, jy weet. Ek is nie polities nie.’” Toe Riefenstahl egter later beweer dat sy gedwing is om Goebbels se bevele uit te voer indien sy die kampe wou vryspring, het Schulberg haar gevra waarom sy bang was indien sy nie geweet het dat die kampe bestaan nie. Toe sy foto’s van die kampe gesien het, het Riefenstahl blykbaar met skok en trane daarop gereageer.

Riefenstahl het volgehou dat sy gefasineer is deur die Nasionaal-Sosialiste maar polities naïef en onkundig was oor enige oorlogsmisdade. Van 1945 tot 1948 is sy in allerlei Amerikaanse en Franse aanhoudingskampe en tronke aangehou en is ook by tye onder huisarres geplaas. Hoewel Riefenstahl vier keer voor die hof gedaag is deur verskeie naoorlogse owerhede, is sy nooit skuldig bevind deur enige denazifikasieverhore vir haar beweerde rol as propagandis of vir die gebruik van geïnterneerdes in haar rolprente nie. Daar is egter bevind dat sy ’n meeloper was wat simpatiek teenoor die Nazi’s gestaan het.

Riefenstahl het later gesê dat haar grootste spyt was dat sy vir Hitler ontmoet het: “Dit was die grootste katastrofe van my lewe. Tot ek sterf sal mense aanhou sê ‘Leni is ’n Nazi’ en ek sal aanhou sê ‘maar wat het sy dan gedoen?’” Hoewel sy meer as 50 lastersake gewen het teen mense wat haar beskuldig van samewerking met die Nazi’s, is daar baie vrae wat onbeantwoord bly oor haar verhouding met Nasionaal-Sosialisme in die besonder en fascisme in die algemeen.

Die meeste van die negatiewe van Riefenstahl se voltooide rolprente en ander produksiemateriaal wat verband hou met haar onvoltooide projekte het aan die einde van die oorlog verlore gegaan. Die Franse regering het al haar redigeergereedskap saam met die produksierolle van "Tiefland" gekonfiskeer. Na jare van skrywes is dit aan haar terugbesorg, maar die Franse regering het van die films beskadig toe hulle dit probeer ontwikkel en redigeer het en gevolglik is ’n paar sleuteltonele verlore (hoewel Riefenstahl verras was om die oorspronklike negatiewe vir "Olympia" in dieselfde versending te vind). Sy het die elemente wat oor was geredigeer en oorgeklank en "Tiefland" is op 11 Februarie 1954 vir die eerste keer in Stuttgart vertoon. Dit is egter geweier vir die Cannes Filmfees. Hoewel Riefenstahl vir nog ’n halfeeu daarna geleef het, was "Tiefland" haar laaste vollengte rolprent.

Riefenstahl het telkemale (volgens haar 15 keer) probeer om gedurende die 1950’s en 1960’s rolprente te maak maar het baie weerstand, openbare proteste en venynige kritiek ervaar. Baie van haar gelykes in die rolprentbedryf in Hollywood het van Nazi Duitsland weggetrek en het geen simpatie met haar getoon nie. Hoewel professionele persone in die rolprentbedryf en beleggers haar werk wou ondersteun, is die meeste van haar projekte gestop weens hernieude en baie negatiewe publisiteit teenoor haar werk vir die Derde Ryk. In 1956 is sy geïnspireer deur Ernest Hemingway se 1935-roman "Green Hills of Africa" en het sy ’n ambisieuse rolprentprojek in Afrika begin wat gegrond was op ’n roman genaam "Schwartze Fracht" ("Swart Vrag"). Terwyl sy gekyk het na plekke om te verfilm, het sy by die dood omgedraai nadat sy in ’n vragmotorongeluk beseer is. Sy het in ’n hospitaal in Nairobi haar bewussyn herwin van ’n koma en het aldaar die skryf van die draaiboek afgehandel. Hierdie projek is egter spoedig deur plaaslike inwoners gefnuik wat nie hul samewerking wou bied nie tesame met die Suezkrisis en slegte weer.

In 1954 het Jean Cocteau daarop aangedring dat "Tiefland" by die Cannes Filmfees van daardie jaar vertoon moet word. Cocteau was ’n groot aanhanger van die rolprent. In 1960 was Riefenstahl onsuksesvol in ’n poging om die rolprentmaker Erwin Leiser tonele van "Triomf van die Wil" plaas langs tonele van sy rolprent "Mein Kampf". Riefenstahl het ’n hoë verwagting gekoester vir samewerking met Cocteau genaamd "Friedrich und Voltaire" waarin Cocteau twee rolle sou vertolk. Hulle het gedink dat die rolprent die “haat-liefdeverhouding” tussen Duitsland en Frankryk sou simboliseer. Cocteau se siekte en afsterwe in 1963 het dié projek tot ’n einde gebring. ’n Nuwe musiekblyspel-weergawe van "Die Blou Lig" met L. Ron Hubbard, stigter van die Kerk van Sciëntologie, het ook nie gerealiseer nie.

In die 1960’s het Riefenstahl ’n belangstelling in Afrika begin ontwikkel danksy Hemingway se boeke en die foto’s van George Rodger. Rodger, wat ook die eerste foto’s van Bergen-Belsen-konsentrasiekamp, het geweier om Riefenstahl aan Afrikane voor te stel en het hul onderskeie agtergronde as verskoning voorgehou. Riefenstahl het begin met fotografie en het ’n verskeidenheid van onderwerpe afgeneem. Sy het telkemale na Afrika gereis om die Noebastamme in Soedan af te neem, met wie sy ook sporadies gewoon het om meer van hul kultuur te wete te kom sodat sy hulle makliker kon fotografeer. Hulle het haar daar aanvaar omdat hulle niks van haar agtergrond geweet het nie. Sy het ’n lewenslange kameraadskap met haar kameraman Horst Kettner, wat haar junior met 40 jaar was en haar gehelp het met die foto’s, aangeknoop; hulle was saam vandat sy 60 en hy 20 was. Sy het Soedannese burgerskap ontvang vir haar dienste aan die land en het so die eerste buitelander geword wat ’n Soedannese paspoort ontvang het.

Haar fotoboeke van die stamme is in 1974 en 1976 uitgegee as "Die Noeba" en "Die Noeba van Kau" en albei was internasionale topverkopers. Hoewel talle die kleurfoto’s geloof het, het Susan Sontag, ’n Jood, die boeke erg gekritiseer deur te beweer dat dit verdere bewyse was van Riefenstahl se “fascistiese esthetica”. Die goue medalje van die Kunsregisseursklub van Duitsland vir die beste fotografiese prestasie is in 1975 aan haar toegeken. Die foto’s is ook aan Duitse tydskrifte gestuur. Verder het sy die Olimpiese Somerspele 1972 in München afgeneem asook die rockster Mick Jagger en sy vrou Bianca vir die "Sunday Times". Jare later het sy ook die Las Vegas-vermaaklikheidskunstenaars Siegfried & Roy afgeneem. Sy het bevriend geraak met Andy Warhol en was ’n eregas by die Olimpiese Somerspele 1976 in Montreal.

In haar latere jare het Riefenstahl bekendheid verwerf vir haar langslewendheid en fisiese stamina hoewel sy die normale pyn van ou mense moes verduur. Op 72-jarige leeftyd het Riefenstahl belangstelling begin toon in onderwaterfotografie nadat sy gejok het oor haar ouderdom om sertifisering vir skubaduik te bekom (sy het 20 jaar van haar ouderdom gesny). In 1978 het sy ’n boek uitgegee van haar onderwaterfoto’s getiteld "Korallengärten" ("Koraaltuin") wat in 1990 opgevolg is met "Wunder unter Wasser" ("Onderwaterwonder"). Op 22 Augustus 2002, op haar 100ste verjaardag, het Riefenstahl ’n rolprent getiteld "Onderwaterindrukke" vrygestel. Dié prent is ’n geïdealiseerde dokumentêre prent van die lewe in die oseane en haar eerste rolprent in meer as 25 jaar. Op 100 het sy steeds seelewe afgeneem en die oudste skubaduiker nóg geword. Riefenstahl was vir 8 jaar ’n lid van Greenpeace.

Sy het in 2000 ’n helikopterongeluk oorleef nadat sy die lot van haar Noebavriende probeer bepaal het gedurende die Soedannese burgeroorlog. Sy is na ’n hospitaal in München gevlieg."

Riefenstahl het op 22 Augustus 2003 haar 101ste verjaardag gevier en volgens ’n poniekoerant in 2007, was sy met Horst Kettner getroud.

Leni Riefenstahl is in die aand van 8 September 2003 in haar slaap oorlede in haar huis in Pöking, Duitsland. Sy het kanker gehad en is begrawe in die Waldfriedhof-begraafplaas in München.

Daar was verskillende reaksies in die doodsberigte van leidende publikasies, maar sy is oor die algemeen geprys vir die tegniese pionierswerk in die maak van rolprente:

Die "Daily Telegraph" het geskryf dat sy 
"The Independent" het geskryf dat "
"The Guardian" het geskryf 

In Mark Cousins se boek "Die Storie van Rolprente" beweer hy dat “Leni Riefenstahl naas Orson Welles en Alfred Hitchcock die mees tegnies talentvolle Westerse rolprentmaker van haar era was”.

Die resensent Gary Morris het Riefenstahl ”’n kunstenaar van ongeëwenaarde gawes, ’n vrou in ’n industrie wat deur mans oorheers is, een van die groot formaliste van die teater op gelyke voet met Sergei Eisenstein of Orson Welles” genoem. Pauline Kael het gesê dat "Triomf" en "Olympia" “die twee grootste rolprente is waarvan ’n vrou die regisseur was”.

Hal Erickson, rolprentresensent van die "New York Times" meen dat hoewel die “Joodse kwessie” in "Triomf van die Wil" grootliks verswyg is, ”die rolprentmaker Riefenstahl verkies het om te konsentreer op die juigende skare, akkurate marsjering, militêre orkeste en Hitler se toespraak, alles georkestreerd, gechoreografeer en verlig op ’n skaal wat Griffith en DeMille soos armoedige regisseurs laat lyk”. Die herhalende onderwerp van ’n vroulike regisseur met sulke bekwaamheid en krag en wat so ’n tipe werk gedoen het, is blykbaar deur Joseph Goebbels, propagandaminister, verkwalik “maar hy moes uiteindelik erken dat haar beelde, behaal deur 30 kamera’s en 120 assistente, ’n duisend toesprake werd was.” Hoewel "Triomf van die Wil" “waarskynlik die kragtigste propagandafilm is wat nóg gemaak is, is dit ook terugskouend een van die skrikwekkendste.”

Erickson sê verder van Riefenstahl: “Nadat sy haar staal gewys het met haar epiese propagandarolprent "Triomf van die Wil", het die Duitse rolprentmaker Leni Riefenstahl haar reputasie verder uitgebrei met die tweeledige "Olympia".” Terwyl die eerste helfte van die rolprent uniek is in sy uitbeelding van “nie-ware Ariese” atlete, veral die opkomende ster Jesse Owens, “is die tweede helfte van die rolprent die een wat tegnies gesproke die meeste indruk maak met Riefenstahl wat ’n verstommende verskeidenheid kamerasnelhede en hoeke gebruik het om die duikkompetisie af te neem.” Riefenstahl se werksetiek en volharding was duidelik te sien deurdat haar span “16 ure vir sewe dae aaneen” gewerk het. Hoewel “Riefenstahl en haar personeel dikwels die gewenste kamerahoeke verbied is,” is hulle gedwing om “te improviseer met telefotolense.” Die resultaat van hierdie vindingrykheid is “baie meer dramaties indrukwekkend as die benadering van nabyskote van die kontemporêre kameraman.

Die kritikus Judith Thurman skryf in "The New Yorker" dat “Riefenstahl se ‘genie’ selde bevraagteken is, selfs deur kritici wat dit waarvoor sy gewerk het, verafsku het.” Riefenstahl was ’n “volslae stilis met ’n obsessie met bewegende liggame, veral dié van dansers en atlete.” Haar twee bekendste werke, "Olympia" en "Triomf van die Wil" is deur Thurman beoordeel. Sy meen dat “Riefenstahl vir die oorgange in albei [rolprente] baie staatmaak op onheilspellende wegsnydings na wolke, mis, beeldhouwerk, lower en dakke. Haar reaksieskote het ’n vervelige eenvormigheid: blink, ekstatiese gesigte — byna almal jonk en Aries, behalwe vir dié van Hitler.” Thurman voer aan dat min mense Riefenstahl se volledige werk gesien het en skryf: “baie mense, selfs rolprententoesiaste blyk nog nooit Riefenstahl se dokumentêre prente in hul geheel te gesien het nie” wat daartoe aanleiding gee dat mense glo dat “indien, per definisie, die lokprent vir ’n sogenaamde meesterstuk nooit beter kan wees as die rolprent self nie, Riefenstahl se nalatenskap dié toets dop.”

Die skrywer Richard Corliss het in "Time" geskryf dat hy “beïndruk was met Riefenstahl se stand as ’n totale outeur: vervaardiger, skrywer, redigeerder en in die fiksierolprente, aktrise.” Oor die onderwerp van haar rolprente as klassieke werke en nie bloot propaganda nie, argumenteer Corliss dat “die kwesties wat haar rolprente en loopbaan aangespreek het as so ingewikkeld soos wat dit belangrik is en haar belasteraars neig daartoe om die argument te verklein na een van ’n regisseur se medepligtigheid in gruweldade of haar kriminele onwetendheid.” Die rede waarom mense haar werk in diskrediet bring is volgens Corliss omdat sy ’n vrou is. Hy skryf: “Riefenstahl se sonde, glo ek, was om ’n vrou te wees — ’n vrou wat, op ’n unieke wyse, ’n man se spel van rolprente maak durf speel het. Sy het gespeel en gewen aangesien, volgens enige onpartydige standaard, "Triomf van die Wil" en "Olympia" artistieke meesterstukke is. Hoewel sy “haar laaste rolprent, "Tiefland", in die vroeë 40’s verfilm het en in 1954 vrygestel het, is Riefenstahl steeds die wêreld se mees kontroversiële regisseur; haar naam roep die konflikte van uitdagende kunstenaarskap en gekompromitteerde moraliteit op.” Maar ten spyte van politieke opinie sal “Riefenstahl se visuele styl — heldhaftig, sensueel, in aanvoeling met die mis en mites van die natuur” altyd gevier word. “Ten slotte was Riefenstahl ’n vrou, ’n mooi vrou. Toe sy by Hitler gesien is, het hul foto’s die voorblaaie van die wêreld gehaal. En dié beeld het vasgesteek.



</doc>
<doc id="69568" url="https://af.wikipedia.org/wiki?curid=69568" title="Aplocheilidae">
Aplocheilidae

Aplocheilidae is 'n varswatervisfamilie van die orde Cyprinodontiformes. Die familie staan ook bekend as die "kuilvisse". Die familie bevat ses genera; twee kom voor in Suider-Afrika en die ander in Madagaskar en Asië.

Die volgende genera en gepaardgaande spesies is deel van die familie:




</doc>
<doc id="69572" url="https://af.wikipedia.org/wiki?curid=69572" title="Inkomati-suierbekkie">
Inkomati-suierbekkie

Die Inkomati-suierbekkie ("Chiloglanis bifurcus") is 'n varswater vis wat endemies is aan die Nkomatirivier in Suider-Afrika. In Engels staan die vis bekend as die "Incomati suckermouth".

Die vis se mondskyf is groot en die baarde en dorsale vin is lank. Die stertvin is gevurk met ronde punte. Die vis is lig bruin van kleur met donker bruin skadu kolle. Die vinne is geel met swart rante. Daar is twee swart kolle op die stertvin se basis. Die vis word tot 68 mm lank.

Die vis leef in rotsagtige stroomversnellings op hoogtes van 900– 1200 m bo seevlak. Hulle vreet bodem ongewerweldes en klein slakke. Die vis broei in die somer. Hierdie spesie word as bedreigd beskou.





</doc>
<doc id="69574" url="https://af.wikipedia.org/wiki?curid=69574" title="Phongolo-suierbekkie">
Phongolo-suierbekkie

Die Phongolo-suierbekkie ("Chiloglanis emarginatus") is 'n varswater vis wat voorkom in die Nkomatirivier, Pongolarivier, Pungwerivier en onderste gedeelte van die Zambezirivier in Suider-Afrika. In Engels staan die vis bekend as die "Phongolo suckermouth".

Die vis lyk baie soos die Inkomati-suierbekkie; die stertvin is egter holrond en die baarde langer. Die vel is skurf met klein knoppies op. Die vis is bruin met donker skadu's en die sylyn is wit. Die vinne is liggeel met swart strepe en daar is swart streeop op rug tot by die stertvin. Die vis word tot 65 mm lank.

Die vis leef in vlak rotsagtige areas. Die vis broei in die somer en vreet Ongewerweldes. Hierdie spesie word as naby bedreigd beskou.





</doc>
<doc id="69575" url="https://af.wikipedia.org/wiki?curid=69575" title="Christiaan Boonzaier">
Christiaan Boonzaier

Christiaan Nicolaas Boonzaier (gebore 18 Maart 1986) is ’n Suid-Afrikaanse joernalis, wat onder die publiek se aandag gekom het toe hy die eerste seisoen van Saktyd, ’n Suid-Afrikaanse werklikheidsreeks, gewen het. Met sy oorwinning het Boonzaier ’n eenjaarkontrak losgeslaan om as joernalis by Suid-Afrika se grootste, oudste en bekendste tydskrif, Huisgenoot, te werk.

Boonzaier is in Kaapstad gebore en matrikuleer in 2004 met ses onderskeidings aan die Hoërskool D.F. Malan in Bellville. Op 18-jarige ouderdom, terwyl hy nog op skool was, is sy eerste skryfwerk in die Kaapse dagblad Die Burger gepubliseer. Alhoewel ’n loopbaan in die joernalistiek gewink het, het hy liewer in 2005 vir ’n B.Mus.-graad aan die Universiteit Stellenbosch geregistreer, waar hy uiteindelik die graad in 2007 cum laude geslaag het. Voorgraads het hy gereeld gepubliseer, met nog twee rubrieke wat in Die Burger in 2005 die lig gesien het. Hy het ook gereeld vir die Universiteit Stellenbosch se studentekoerant, Die Matie, geskryf, en het in sy finale jaar geregistreer vir musiekjoernalistiek – die laasgenoemde twee wat, volgens Boonzaier, bygedra het tot sy werklikheids-TV sukses.

In 2008 het hy sy visier op ’n beroep in die media gefokus toe hy vir ’n B.Phil.-graad in die joernalistiek aan sy alma mater registreer en dit in dieselfde jaar voltooi; volgens Boonzaier sou hy nie Saktyd kon wen sonder hierdie kursus en die vrouetydskrif Sarie se eerste vroueredakteur, Lizette Rabe, se leiding in die kursus nie. As een van die jaar lange kursus se toppresteerders, het hy twee pryse ontvang: een vir die beste honneurstesis en een vir die beste fotoportefeulje. Gedurende sy studies in 2008 het hy aanhou publiseer: ’n Onderhoud deur hom met Johnny Clegg is in die Afrikaanse koerant Die Stem in Londen, Engeland opgeneem; hy skryf twee berigte vir die Universiteit Stellenbosch Woordfeeskoerant, en ’n ondersoek na siggestremdes se toegang tot nuusmedia word in druk en aanlyn gepubliseer.

In 2011 het Boonzaier ’n TESOL- ("Teaching English to Speakers of Other Languages") en TBE ("Teaching Business English")-sertifikaat verwerf.

Teen die begin van Saktyd in Julie 2012, het Boonzaier reeds vir vier jaar werk in die media gesoek, maar is na "honderde aansoeke" nie na een onderhoud genooi nie. In Oktober 2012 het hy op streeksradio gesê dat sy ma hom van Saktyd vertel het toe sy die uitnodiging vir inskrywings in 'n Huisgenoot raakgelees het. Alhoewel hy aanvanklik skepties was oor die idee van 'n werklikheidsreeks – veral omdat hy nie seker was of sy persoonlikheid daar kon inpas nie – het hy tog besluit om 'n kans te waag: hy het 'n aansoek drie dae voor die sluitingsdatum ingedien, is vir 'n onderhoud genooi (sy eerste in die joernalistiek ooit) en is uiteindelik in die Huisgenoot van 31 Mei as een van die reeks se top-13 aangekondig.

Aanvanklik het Boonzaier in die reeks gesukkel, veral toe hy ná die eerste taak in Episode 2 deur die hoofredakteur van Huisgenoot en hoofbeoordelaar van die reeks, Izelle Venter, as "teleurstellend" beskryf is; maar hy het vinnig opgang gemaak, en het verskeie komplimente van die beoordelaars gekry: In Episode 7 het Izelle vir hom gesê sy artikel is so goed dat sy hom wil soen; in Episode 8 het die adjunkredakteur van Huisgenoot en mede-beoordelaar, Wicus Pretorius, hom as die ander deelnemers se grootste kompetisie beskryf; in Episode 10 het die tydskrif se legendariese kosredakteur, Carmen Niehaus, hom geloof vir 'n kosblad, wat hy ná 'n geflopte malvapoeding met sukses saamgestel het, en in die finaal het Izelle bygevoeg dat dit 'n skande is dat die industrie in Suid-Afrika hom oorgesien het; sy humor is ook deur YOU se redakteur, Linda Pietersen, as "genotvol" beskryf, terwyl Nadia Sadovsky, Huisgenoot se nuusredakteur, Izelle in die finaal gevra het of sy hom self kan aanstel.

'n Emosionele Boonzaier is uiteindelik op 9 Oktober 2012 in Episode 13 as die wenner van die reeks aangewys.

In die reeks is Boonzaier as "Rooibaard" gedoop, om hom van sy naamgenoot en mede-deelnemer, Christian Lee, te onderskei; volgens bronne het Huisgenoot se adjunkredakteur en mede-Saktyd-beoordelaar, Wicus Pretorius, vir hom die bynaam gegee, wat skertsend verwys na sy opvallende en kenmerkende rooi baard.


</doc>
<doc id="69576" url="https://af.wikipedia.org/wiki?curid=69576" title="Okavango-suierbekkie">
Okavango-suierbekkie

Die Okavango-suierbekkie ("Chiloglanis fasciatus") is 'n varswater vis wat voorkom in die Okavangorivier, Kwandorivier en die boonste gedeelte van die Zambezirivier in Suider-Afrika. In Engels staan die vis bekend as die "Okavango suckermouth".

Die vis se lyf is slank en taps met die stertvin gevurk. Die kop is geboë en die baarde langerig. Die oë is redelik groot en die vis is deurskynend wit met donker bruin vlekke op. Daar is bruin bande oor die vinne. Die vis word tot 65 mm lank.

Die vis leef in rotsagtige stroomversnellings asook in plantegroei op die wal van die hoofstroom. Die vis vreet Ongewerweldes en alge vanaf die oppervlakte van plante en rotse.





</doc>
<doc id="69577" url="https://af.wikipedia.org/wiki?curid=69577" title="Zambezi-suierbekkie">
Zambezi-suierbekkie

Die Zambezi-suierbekkie ("Chiloglanis neumanni") is 'n varswatervis wat voorkom in die Kunenerivier, die boonste gedeelte van die Zambezirivier, onder die Victoria-waterval, Pungwerivier en die Buzirivier in Suider-Afrika. In Engels staan die vis bekend as "Neumann's suckermouth".

Die vis se lyf is matig taps, die stertvin is gevurk en die dorsale vinne is getand. Die baarde is lank en die vel is skurf en vol knoppies en riffels. Die vis se kleur is ligbruin met swart of donkerbruin kolle op. Die vis word tot 65 mm lank.

Die vis leef in rotsagtige areas in riviere.





</doc>
<doc id="69578" url="https://af.wikipedia.org/wiki?curid=69578" title="Saagvin-suierbekkie">
Saagvin-suierbekkie

Die Saagvin-suierbekkie ("Chiloglanis paratus") is 'n varswater vis wat voorkom in die Limpoporivier, die Komatirivier en die Pongolarivier in Suider-Afrika. In Engels staan die vis bekend as die "Sawfin suckermouth".

Die getande stekels in die dorsale en pektorale vinne in kenmerkend van die spesie en die stertvin is gevurk. Die kop is plat en die baarde is van medium lengte. Die vel is skurf en vol wit knoppies. Die lyf is donker bruin met swart skadu kolle op. Daar is twee donker bane op die stertvin en die vis word tot 85 mm lank.

Die vis leef in rotsagtige riwwe en stroomversnellings in riviere en ook in rots poele.





</doc>
<doc id="69579" url="https://af.wikipedia.org/wiki?curid=69579" title="Kortstekel-suierbekkie">
Kortstekel-suierbekkie

Die Kortstekel-suierbekkie ("Chiloglanis pretoriae") is 'n varswater vis wat voorkom in die Limpoporivier, die Komatirivier en die middel en onderste gedeeltes van die Zambezirivier in Suider-Afrika. In Engels staan die vis bekend as die "Shortspine suckermouth".

Die vis het baie ooreenkomste met die Wimpelstert-suierbekkie. Die dorsale vin is redelik klein. Die kop is plat en die oë klein en die vis het 'n groot mond. Die vis is donkerbruin met ligter vlekke op die rug en 'n reeks vertikale, ligter lyne op die liggaam. Daar is 'n swart baan op elke lob van die stertvin. Die vis word tot 65 mm lank.

Die vis leef in rotsagtige riwwe en stroomversnellings in permanente riviere. Hulle is minder gevoelig vir hoogte bo seevlak en kom dus in groter band bo seevlak voor. Hulle vreet water insekte en broei in die somer waar die wyfie haar eiers tussen rotse en in gruis lê.





</doc>
<doc id="69580" url="https://af.wikipedia.org/wiki?curid=69580" title="Laeveldse suierbekkie">
Laeveldse suierbekkie

Die Laeveldse suierbekkie ("Chiloglanis swierstrai") is 'n varswater vis wat voorkom in die Limpopo-, Inkomati- en die Pongolariviere in Suider-Afrika. In Engels staan die vis bekend as die "Lowveld suckermouth".

Die vis het 'n lang, skraal lyf en die stertvin is gevurk. Die oë is redelik groot en is naby aan mekaar. Die mondskyf is klein en die baarde lank. Die vis is bruin aan die bokant met ligter vlekke, terwyl die onderkant wit is. Die sylyn is wit en daar is 'n swart kol op die basis van die stertvin. Die vis word tot 70 mm lank.

Die vis leef in sanderige gebiede in vloeiende riviere naby sandbanke en kan hulself in die sand begrawe. Hulle vreet klein ongewerweldes en broei in die somer.




</doc>
<doc id="69593" url="https://af.wikipedia.org/wiki?curid=69593" title="Mengsel">
Mengsel

'n Mengsel is 'n kombinasie van twee of meer verskillende chemiese stowe waarin die molekules nie hulle identiteit verloor nie. 'n Mengsel word gekarakteriseer deur die molekules wat daaraan deelneem en die verhouding van die hoeveelhede. Dit is moontlik dat 'n chemiese reaksie in 'n mengsel kan plaasvind, maar dit sal die mengsel in 'n samestelling verander, sodat dit daarna nie meer as 'n mengsel geklassifiseer kan word nie.

Meer algemeen is 'n mengsel 'n kombinasie van twee of meer verskillende dinge wat bymekaar gevoeg word. As voorbeeld: beton is 'n mengsel van water, sand en sement.


</doc>
<doc id="69595" url="https://af.wikipedia.org/wiki?curid=69595" title="Galaxiidae">
Galaxiidae

Galaxiidae is 'n vis-familie van die orde Osmeriformes. Hierdie familie kom slegs in die Suidelike Halfrond voor. Die familie beskik oor ses genera wat 45 spesies bevat. Slegs een spesie kom in Suider-Afrika voor terwyl die meeste spesies in Australië en Nieu-Seeland voorkom. Van die spesies kom ook in Suid-Amerika voor.

Die volgende genus en gepaardgaande spesie is deel van die familie:




</doc>
<doc id="69597" url="https://af.wikipedia.org/wiki?curid=69597" title="Messier 35">
Messier 35

Messier 35 of M35 (ook bekend as NGC 2168) is ’n oop sterreswerm in die sterrebeeld Tweeling. Dit is in 1745 deur Philippe Loys de Chéseaux ontdek en voor 1750 onafhanklik deur John Bevis. Charles Messier het dit daarna in sy katalogus van komeetagtige voorwerpe opgeneem.

Die swerm is sowat 2 800 ligjare (850 parsek) van die Aarde af en lyk in die lug omtrent so groot soos die volmaan. Die massa in die middelste 3,75 parsek is tussen 1 600 en 3 200 sonmassas, ’n realistiese massa vir sterreswerms binne dieselfde radius.



</doc>
<doc id="69600" url="https://af.wikipedia.org/wiki?curid=69600" title="Messier 36">
Messier 36

Messier 36 of M36 (ook bekend as NGC 1960) is ’n oop sterreswerm in die sterrebeeld Koetsier. Dit is voor 1654 deur Giovanni Batista Hodierna ontdek en Charles Messier het dit daarna in sy katalogus van komeetagtige voorwerpe opgeneem. Dit is sowat 4 100 ligjare van die Aarde af en is sowat 14 ligjare breed.

Die swerm het minstens 60 sterre en stem baie ooreen met die sterreswerm Plejades (M45). As hulle dieselfde afstand van die Aarde af was, sou hul sigbare magnitude (helderheid) ooreengestem het.



</doc>
<doc id="69603" url="https://af.wikipedia.org/wiki?curid=69603" title="Messier 37">
Messier 37

Messier 37 of M37 (ook bekend as NGC 2099) is ’n oop sterreswerm in die sterrebeeld Koetsier. Dit is die helderste van drie sterreswerms in die Koetsier en is voor 1654 deur Giovanni Battista Hodierna ontdek. Hy het ook M36 en M38 ontdek. Laasgenoemde twee is in 1749 herontdek deur Guillaume Le Gentil en M37 in 1764 deur Charles Messier. Dit word ook geklassifiseer as Trumpler-tipe I,1,r of I,2,r.

Die swerm het sowat 150 sterre met ’n sigbare helderheid van meer as 12,5 mag. Daar is minstens ’n dosyn rooireuse en sy warmste hoofreeksster is tipe B9 V. Dit bevat net soveel of meer metale (swaarder elemente) as die Son. M37 is sowat 4 500 ligjare (1 300 parsek) van die Aarde af.



</doc>
<doc id="69604" url="https://af.wikipedia.org/wiki?curid=69604" title="Messier 38">
Messier 38

Messier 38 of M38 (ook bekend as NGC 1912) is ’n oop sterreswerm in die sterrebeeld Koetsier. Dit is voor 1654 deur Giovanni Battista Hodierna ontdek en in 1749 onafhanklik deur Guillaume Le Gentil herontdek. M36 en M37, wat in dieselfde tyd deur Hodierna ontdek is, is nes M38 sowat 3 420 ligjare (1 300 parsek) van die Aarde af.

Die swerm se helderste sterre vorm ’n patroon wat soos die Griekse letter Pi lyk. Dit het ’n gemiddelde ouderdom van sowat 220 miljoen jaar en sy helderste ster is ’n geelreus van klas G0 met ’n sigbare helderheid van 7,9 mag. Die absolute magnitude is sowat 900 keer dié van die Son.



</doc>
<doc id="69609" url="https://af.wikipedia.org/wiki?curid=69609" title="Messier 39">
Messier 39

Messier 39 of M39 (ook bekend as NGC 7092) is ’n oop sterreswerm in die sterrebeeld Swaan. Dit is in 1764 deur Charles Messier ontdek en in sy katalogus van komeetagtige voorwerpe opgeneem.

Dit is sowat 824,4 ligjare (252,8 parsek) van die Aarde af en sowat 200 tot 300 miljoen jaar oud. Dit het ’n sigbare helderheid van 5,5 mag.



</doc>
<doc id="69612" url="https://af.wikipedia.org/wiki?curid=69612" title="Kaapse galaxias">
Kaapse galaxias

Die Kaapse galaxias ("Galaxias zebratus") is 'n varswatervissie wat endemies is aan Suid-Afrika en kom voor in bergstrome vanaf die Olifantsrivier tot by die Gamtoosrivier. In Engels staan die vis bekend as die "Cape galaxias".

Die vissie is klein, met 'n slanke, tingerige, silindriese lyf sonder skubbe. Die dorsale vin is agter op die rug, regoor die anale vin en die stertvin is reguit. Die vis het groot oë en is deurskynend ligbruin van kleur. Daar kom soms donker vlekke of strepe op die vis voor. Hulle word tot 75 mm lank.

Die vissie leef in stadigvloeiende strome naby die oewers waar beskerming is. Hulle kom soms voor in staande en vinnigvloeiende waters. Alhoewel die vissie klein is, is hulle taai en kan in 'n verskeidenheid watertipes en temperatuurverskille oorleef. Hulle klein lyf en kleur verleen beskerming teen roofvisse en hulle vreet ongewerweldes wat op die water dryf. Die vissie broei in die lente of somer; afhangend van plaaslike toestande.





</doc>
<doc id="69614" url="https://af.wikipedia.org/wiki?curid=69614" title="Tyrannosaurus rex">
Tyrannosaurus rex

Tyrannosaurus ("tiran-akkedis") of tirannosourus was ’n genus teropode-dinosourusse. Die spesie Tyrannosaurus rex ("rex" beteken "koning" in Latyn), gewoonlik afgekort tot T. rex, is ’n gewilde karakter in rolprente en boeke. Dit het voorgekom in wat nou Noord-Amerika is, toe dit nog ’n eilandkontinent met die naam Laramidië was. 

Fossiele is ontdek in ’n verskeidenheid rotsformasies wat terugstrek tot die Maastricht-tydsnede van die Kryt-periode, 67 tot 66 miljoen jaar gelede. Dit was een van die laaste nie-vlieënde dinosourusse wat geleef het voordat hulle in die Kryt-Paleogeen-uitwissing uitgesterf het.

Soos ander Tyrannosauridae was "Tirannosaurus" ’n tweevoetige karnivoor met ’n enorme skedel wat gebalanseer is deur ’n lang, swaar stert. In vergelyking met sy kragtige agterpote was sy voorpote klein met net twee vingers. Hoewel sommige ander teropodes groter was, is "Tirannosaurus rex" die grootste bekende Tyrannosauridae en een van die grootste landroofdiere. Die grootste ontdekte fossiel was 12,3 m lank en het tot 6,8 ton geweeg. "T-rex" kon tot 32 km/h hardloop en een tree kon tot 4,5 meter lank wees.


</doc>
<doc id="69615" url="https://af.wikipedia.org/wiki?curid=69615" title="Galaxias">
Galaxias

Galaxias is 'n vis genus wat hoort tot die familie Galaxiidae. Die genus bestaan uit klein vissies, almal met silindriese lywe en sonder skubbe. Die dorsale vin is agter op die rug. Die meeste spesies is varswater visse maar party spesies kom voor in strandmere en party is diadrome vissoorte - hulle migreer tussen vars en seewater.

Die volgende spesie is die enigste een wat in Afrika voorkom:




</doc>
<doc id="69616" url="https://af.wikipedia.org/wiki?curid=69616" title="Driehoek-sterrestelsel">
Driehoek-sterrestelsel

Die Driehoek-sterrestelsel (ook bekend as onder meer Messier 33 en NGC 0598) is ’n sterrestelsel sowat 3 miljoen ligjare van die Aarde af in die sterrebeeld Driehoek. Dit is die derde grootste sterrestelsel in die Lokale Groep, wat die Melkweg, Andromeda en sowat 30 ander, kleiner stelsels insluit. Dit is een van die verste permanente voorwerpe wat met die blote oog gesien kan word.

Die Driehoek-sterrestelsel is waarskynlik voor 1654 ontdek deur die Italiaanse sterrekundige Giovanni Battista Hodierna. Hy het dit beskryf as ’n newelagtige voorwerp "naby die Driehoek". Die sigbare helderheid stem ooreen met dié van M33 en dit is dus heel waarskynlik ’n verwysing na die Driehoek-sterrestelsel.

Charles Messier het dit op 25–26 Augustus 1764 onafhanklik ontdek en dit in sy katalogus van komeetagtige voorwerpe opgeneem. Toe William Herschel sy uitgebreide katalogus van newels saamgestel het, was hy versigtig om nie die meeste voorwerpe wat deur Messier geïdentifiseer is, te noem nie. M33 was egter ’n uitsondering en hy het dit op 11 September 1784 as H V-17 gekatalogiseer.

Herschel het ook die grootste en helderste H II-gebied in die Driehoek afsonderlik in sy katalogus opgeneem as H III.150. Dit het eindelik die nommer NGC 604 gekry. Soos van die Aarde af gesien, is NGC 604 noordoos van die sterrestelsel se sentrale kern geleë. Dit is een van die grootste bekende H II-streke, met ’n deursnee van byna 1 500 ligjare en ’n elektromagnetiese spektrum soortgelyk aan dié van die Orion-newel. Herschel het ook drie ander, kleiner H II-gebiede waargeneem (NGC 588, 592 en 595).

Lord Rosse het die stelsel in 1850 as ’n "spiraalnewel" geklassifiseer. In 1922–'23 het John Charles Duncan en Max Wolf veranderlike sterre in die sterrestelsel ontdek. Edwin Hubble het in 1926 gevind dat 35 van hierdie sterre Cepheïede is, en dit het hom in staat gestel om hul afstand te bereken. Die resultaat het ooreengestem met die konsep dat spiraalnewels onafhanklike galaktiese stelsels van gas en stof is, eerder as newels in die Melkweg.

Met ’n deursnee van sowat 50 000 ligjare is die Driehoek die derde grootste sterrestelsel in die Lokale Groep, wat ook die Melkweg insluit, en dit kan deur swaartekrag verbind wees aan die Andromeda-sterrestelsel, ook in die Lokale Groep. Die Driehoek-stelsel kan tot 40 miljard sterre bevat, in vergelyking met 400 miljard in die Melkweg en 1 biljoen in Andromeda.

Ramings van die afstand van die Driehoek-sterrestelsel wissel van 2 380 tot 3 070 ligjare (730 tot 940 parsek), met die meeste ramings sedert die jaar 2000 in die middel daarvan. In 2006 het ’n groep sterrekundiges aangekondig dat hulle ’n verduisterende dubbelster in die Driehoek-sterrestelsel ontdek het. Deur die verduisterings van die twee sterre te bestudeer, kon hulle hul groottes meet. As die grootte en temperatuur van sterre bekend is, kan hul absolute magnitude bereken word, en wanneer die absolute magnitude bekend is, kan hul afstand bereken word. Hulle het bereken die sterre lê 3 070 ± 240 kilo-ligjare (940 ± 74 kilo-parsek) van hier.

In die Franse sterrekundige Gérard de Vaucouleurs se hersiene Hubble Sandage (VRHS)-stelsel van klassifikasie is die Driehoek-sterrestelsel tipe SA(s)cd. Die "S" dui aan dat dit ’n skyfvormige sterrestelsel is met prominente arms van gas en stof wat van die kern af uitspiraal – dit is algemeen bekend as ’n spiraalsterrestelsel. Die "A" dui aan die kern het nie ’n staafstruktuur in die middel soos by staafspiraalsterrestelsels nie. Die "(s)" beteken die arms kom direk uit die sentrale deel en die "cd" dui aan dat die spiraalarms nie baie dig is nie.

Dit is ’n geïsoleerde sterrestelsel en daar is geen aanduiding van onlangse samesmeltings of interaksies met ander stelsels nie. Hoewel die Driehoek geklassifiseer word as ’n staaflose stelsel, dui ondersoeke daarop dat daar wel ’n swak staaf-tipe struktuur in die kern kan wees. Die kern is ’n H II-gebied en dit bevat ’n ultrahelder X-straalbron met ’n emissie van 1,2 × 10 erg s, wat die helderste bron van X-strale in die Lokale Groep van sterrestelsels is.

’n Groter mate van stervorming vind in die Driehoek-stelsel plaas as in Andromeda: daar is ’n toename van sowat 0,45 ± 0,1 sonmassas per jaar. Dit is onseker of dié tempo toeneem of konstant bly.

Die vier helderste H II-gebiede word NGC 588, 592, 595 en 604 genoem. Laasgenoemde is die helderste en kon sowat 3 miljoen jaar gelede ’n uitbarsting van stervorming ondergaan het. Dit is die tweede helderste H II-gebied in die Lokale Groep.

Die geraamde tempo van supernova-ontploffings in die Driehoek-sterrestelsel is 0,06 tipe Ia- en 0,62 tipe Ib- en Ic-supernova per eeu. Dit kom neer op ’n gemiddeld van een supernova-ontploffing elke 147 jaar. Sedert 2008 is altesaam 100 supernova-oorblyfsels in die sterrestelsel ontdek, die meeste in die suidelike helfte. Dieselfde asimmetriese voorkoms geld vir H I- en H II-gebiede en vir helder streke met O-tipe hoofreekssterre.

Sowat 54 bolvormige sterreswerms is in die sterrestel geïdentifiseer, maar daar is vermoedelik 122 of meer. Die swerms wat geïdentifiseer is, kan ’n paar miljard jaar jonger wees as dié in die Melkweg, en dit lyk of swermvorming die afgelope 100 miljoen jaar toegeneem het. Dit word toegeskryf aan ’n invloei van gas na die middel van die sterrestelsel.

In 2007 is ’n swartkolk van sowat 15,7 sonmassas waargeneem. Die kolk, M33 X-7, wentel om ’n metgesel-ster en verduister dit elke 3,5 dae. Dit is die grootste bekende swartkolk wat veroorsaak is deur die inploffing van ’n massiewe ster.

Daar is vermoedelik ’n verbinding tussen die Driehoek- en die Andromeda-sterrestelsel. Dit dui op ’n interaksie tussen die twee stelsels tussen 2 en 8 miljard jaar gelede, en ’n gewelddadiger botsing oor sowat 2,5 miljard jaar.

Die toekoms van die Driehoek-stelsel is onbekend, maar dit lyk of dit beïnvloed sal word deur die groter Andromeda. Voorgestelde toekomstige scenario's wissel van ’n uiteenskeuring en opname deur Andromeda, waardeur hy baie waterstof van Andromeda sal kry om nuwe sterre te vorm of al sy gas (en dus sy vermoë om nuwe sterre te vorm) sal verloor, tot ’n deelname aan die botsing tussen die Melkweg en Andromeda, waarna dit waarskynlik om die saamgesmelte stelsels sal wentel en later daarmee saamsmelt. Twee ander moontlikhede is ’n botsing met die Melkweg voor laasgenoemde met Andromeda bots, of ’n uitwerping uit die Lokale Groep.



</doc>
<doc id="69622" url="https://af.wikipedia.org/wiki?curid=69622" title="Winnecke 4">
Winnecke 4

Winnecke 4 (ook bekend as onder meer Messier 40) is ’n dubbelster in die sterrebeeld Groot Beer. Dit is in 1764 deur Charles Messier ontdek terwyl hy ’n newel gesoek het wat glo in die gebied deur Johann Hevelius opgemerk is. Hy het geen newel gesien nie, net die dubbelster, en het dit in sy katalogus van komeetagtige voorwerpe opgeneem. Dit is in 1863 herontdek deur Friedrich Winnecke. Robert Burnham jr. het M40 as "een van die min werklike foute in die Messier-katalogus" beskryf omdat die voorwerp nie ’n newel is nie en Messier daaroor gekritiseer.

In 1991 is die afstand tussen die twee sterre gemeet as 51".7, ’n toename sedert Messier se tyd. Data wat ingesamel is deur die sterrekundiges Brian Skiff (2001) en Richard L. Nugent (2002) dui daarop dat dit dalk slegs ’n optiese dubbelster is, eerder as twee sterre wat met mekaar verband hou.



</doc>
<doc id="69627" url="https://af.wikipedia.org/wiki?curid=69627" title="E-Werk">
E-Werk

Die E-Werk in Wilhelmstraße 43 in die Berlynse stadsdeel Mitte is 'n voormalige kragsubstasie wat tot argitektoniese monument verklaar is. In die tydperk tussen 1993 en 1997 was dit een van die voorste musiekklubs vir tegnomusiek. Die klub is deur Hille Saul, Andreas Rossmann, Ralf Regitz en Lee Waters bestuur.

In 1994 is "Chromapark" as die eerste groot uitstalling, wat uitsluitlik aan tegnokuns gewy was, hier gehou. Permanente diskjokkies was DJ Disko, DJ Clé, Jonzon, Woody, Terry Belle en Hazel B uit Engeland. Die wêreld se DJ-elite het tydens talle konserte hier opgetree. Op Vrydae het sogenaamde Dubmission-partyjies met bekende plaaslike diskjokkies soos Kid Paul en Paul van Dyk in die "E-Werk" plaasgevind. Op 24 Julie 1997 het die tegnoklub sy deure vir goed gesluit.

Die "E-Werk" is vervolgens deur die Berlynse argitekte-ateljee "HSH Architektur" omgebou en in 2005 heropen om as kwartier vir 'n verskeidenheid kuns- en ander gebeurtenisse te dien. Intussen huisves die gebou kantore en het ondernemings soos "ÖPP Deutschland AG", "Anne Will Media" of "MyHammer/abacho" hier hulle hoofkwartiere.



</doc>
<doc id="69628" url="https://af.wikipedia.org/wiki?curid=69628" title="Bruinskreeubaber">
Bruinskreeubaber

Die Bruinskreeubaber ("Synodontis zambezensis") is 'n varswatervis wat in riviere aan die ooskus van Afrika voorkom, vanaf die middelste en onderste gedeeltes van die Zambezirivier, suidwaarts tot by die Pongolarivier. Hulle kom egter nie in die boonste gedeelte van die Saverivierstelsel voor nie. In die Caprivi staan die vis as die "Zambeziknorvis" bekend en in Engels as die "Brown squeaker".

Die bruinskreeubaber se kop is hard, die pantserplaat by die kieue vorm ‘n driehoek, maar is effens gerond onder. Hy het drie paar baarde; die buitenste is lank, die tweede paar raak die vinbasis, die binneste paar is kort, net sowat 1/3 in lengte van die tweede paar. Daar is 23-36 tande in die onderkaak.

Die punthoekige rugvin is heelwat langer as die stekel wat effens langer as die kop is. Die vetvin is goed ontwikkel en groter as by al die ander knorvisse. Die stertvin is goed ontwikkel en diep gevurk. Die anale vin is goed ontwikkel en driehoekvormig. Die buikvin is gepaard en goed ontwikkel. Die borsvin is gepaard, die stekels is sterk, skerp en met teenoorgestelde weerhakkies.

Bruinskreeubabers het die vorm van ‘n tipiese bodembewoner, hul is gebou soos ‘n haai.

Die waterkleur bepaal of die vis olyfbruin of donkergrys is, die kleur is ligter aan die onderkant. Die kleintjies het kolle wat verdwyn namate die vis groter word.

Die bruinskreeubaber word tot 430 mm lank en die Suid-Afrikaanse hengelrekord is 0,29 kg.

Die vis verkies diep en groot waters, hy gaan nie in klein stroompies of vlak water in nie. Hy vreet enigiets, vis, wurms, insekte, selfs bessies, mieliepitte en groente.

Die vis maak ‘n knorgeluid en hy kan maklik met die Spikkel-skreeubaber verwar word. Let dan op sy korter pantserplaat, kort middelpaar baarde, groot vetvin en pertinent die vorm van sy rugvin.





</doc>
<doc id="69631" url="https://af.wikipedia.org/wiki?curid=69631" title="Spikkel-skreeubaber">
Spikkel-skreeubaber

Die Spikkel-skreeubaber ("Synodontis nigromaculatus") is 'n varswater vis wat voorkom in die Okavango- en boonste gedeelte van die Zambeziriviere in Suider-Afrika. Hulle kom ook voor in die Kongorivier, Kasairivier en Tanganjikameer. In die Caprivi staan die vis bekend as die "Gespikkelde knorvis" terwyl die vis in Engels bekend staan as die "Spotted squeaker".

Die vis se kop is hard, beenagtig, met ‘n pantserplaat, waarvan die twee plate agter die kiewe ‘n skerp driehoek vorm. Daar is drie paar baarde, waarvan die onvertakte buitenste paar langer as die kop is. Die ander twee pare is ook lank maar vertak. Daar is 30-40 tande in die onderkaak.

Die rugvin is driehoekig, die stekel langer as die kop en skerp met weerhakkies. Die vetvin is goed ontwikkel. Die stertvin is V-vormig en goed ontwikkel. Die anale vin is goed ontwikkel en vorm ook ‘n driehoek. Die buikvin is gepaard en goed ontwikkel. Die borsvin is gepaard, net so lank as die rugvin, die stekels is sterk, skerp met weerhakkies wat in die teenoorgestelde rigting gebuig is.

Die vis se vorm is soos die van ‘n haai. Die vis is geel tot olyfbruin, die vinne is effens ligter gekleurd. Daar is klein kolletjies oor die hele vis, ook oor die kop.

Die vis word tot 300 mm lank en die Suid-Afrikaanse hengelrekord is 0,145 kg.

Die vis kom orals voor; sand of modderbodem, diep stilstaande of vinnigvloeiende water of plantbegroeide kuile. Die bodem bepaal sy kleur, byvoorbeeld sand = liggeel, modder = donker.

Hy is ‘n omnivoor en vreet alles maar ‘n klein hoekie met ‘n stukkie vleis, vis of erdwurm is sy ondergang.





</doc>
<doc id="69636" url="https://af.wikipedia.org/wiki?curid=69636" title="Messier 41">
Messier 41

Messier 41 of M41 (ook bekend as NGC 2287) is ’n oop sterreswerm in die sterrebeeld Groot Hond. Dit is voor 1654 deur Giovanni Batista Hodierna ontdek en was miskien omstreeks 325 v.C. aan Aristoteles bekend. Charles Messier het dit in die 18de eeu in sy katalogus van komeetagtige voorwerpe opgeneem.

M41 lê sowat 4 grade reg suid van die ster Sirius. Dit bevat omtrent 100 sterre, onder meer verskeie rooireuse, waarvan die helderste een ’n tipe K3 is. Dit lê naby die sterreswerm se kern. Die swerm beweeg teen sowat 23,3 km/s weg van die Aarde af. Dit het ’n deursnee van 25 tot 26 ligjare en is sowat 190 tot 240 miljoen jaar oud.



</doc>
<doc id="69640" url="https://af.wikipedia.org/wiki?curid=69640" title="Newelrige skreeubaber">
Newelrige skreeubaber

Die Newelrige skreeubaber ("Synodontis nebulosus") is 'n varswater vis wat in die middel en onderste gedeelte van die Zambezirivier en die Buzirivier voorkom. In Engels staan die vis bekend as die "Cloudy squeaker" - in die Caprivi staan die vis bekend as die "Skadukol knorvis".

Die Newelrige skreeubaber se kop is hard, beenagtig en die pantserplate is skerp en driehoekig.

Daar is drie paar baarde teenwoordig; die buitenste paar is nie vertak nie, die binneste twee pare is vertak. Die baarde is almal kort; die buitenste is die langste (kan net so lank as die vin stekels wees) en mag soms ook vertak wees.

Daar is 13-24 tande in die onderkaak.

Die rugvin se stekel is net so lank as die kop; die stekel is skerp, sterk en het weerhakkies. Die vetvin is goed ontwikkel. Die stertvin is vlak gevurk maar goed ontwikkel. Die anale vin is goed ontwikkel. Die buikvin is gepaar en goed ontwikkel. Die borsvin is goed ontwikkel en die stekel is net so lank as die kop, rugstekel en langste baard; die stekel is sterk, skerp en vol weerhakkies.

Die Newelrige skreeubaber is soos ‘n haai gebou en word tot 150 mm lank en die Zimbabwe hengelrekord is 0,12 kg.

Sy lyf is olyf tot bruin, ligter na onder. Hy het groot skadukolle oor die hele lyf wat ligter op die vinne is en fyner op die kop.

Die vis verkies diep stilstaande water met plantegroei. Hy is ‘n omnivoor en vreet alles maar behoort aangekeer te word (veral in die nag) met ‘n klein hoekie en ‘n stukkie vleis, vis of erdwurm as aas.

Die vis maak ‘n knorgeluid en hy kan maklik met die Grootvlek-skreeubaber verwar word. Let dan op sy baarde wat korter is, sy pantserplaat wat ‘n skerp driehoek is en sy dowwe kolle.





</doc>
<doc id="69641" url="https://af.wikipedia.org/wiki?curid=69641" title="Orionnewel">
Orionnewel

Die Orion-newel (ook bekend as onder meer Messier 42 en NGC 1976) is ’n emissie-en-refleksienewel suid van die Jagter se Belt in die sterrebeeld Jagter (Orion). Dit is een van die helderste newels en is met die blote oog sigbaar.

Die newel is 1 344 ± 20 ligjare van die Aarde af en is die naaste gebied van massiewe stervorming. Dit is na raming 24 ligjare breed en het ’n massa van 2 000 sonmassas. Ouer dokumente verwys dikwels daarna as die Groot Newel in Orion.

Die Orion-newel is een van die mees gefotografeerde en bestudeerde voorwerpe aan die naghemel. Dit het baie onthul oor hoe sterre en planeetstelsels uit wolke gas en stof gevorm word. Sterrekundiges kon allerhande voorwerpe in die newel waarneem, soos protoplanetêre skywe, bruin dwerge, intense en onstuimige bewegings van die gas en die uitwerking van die foto-ionisering van massiewe nabygeleë sterre. Daar is ook supersoniese gas-"koeëls" wat deur die waterstofwolke van die newel dring. Elke koeël is tien keer die deursnee van Pluto se wentelbaan en het punte van ysteratome wat helderblou skyn. Hulle is waarskynlik 1 000 jaar gelede gevorm ná ’n onbekende gewelddadige voorval.

Die newel is met die blote oog sigbaar, selfs in gebiede met effense ligbesoedeling. Dit is die middelste "ster" in die swaard van die Jagter, wat die drie sterre suid van die Jagter se Belt is. Mense met goeie sig kan sien die "ster" lyk wasig en deur ’n verkyker of klein teleskoop is die newelagtigheid nog duideliker sigbaar.

Die newel bevat ’n baie jong oop sterreswerm, bekend as die Trapesium vanweë die patroon van sy vier hoofsterre. Twee van hulle kan in goeie toestande onderskei word as dubbelsterre, en dit gee ’n totaal van ses sterre. Die sterre van die Trapesium en baie ander sterre is nog in hul vroeë jare van vorming. Die Trapesium kan ’n komponent wees van die heelwat groter "Orion-newelswerm", ’n groep van sowat 2 000 sterre in ’n gebied met ’n deursnee van 20 ligjare. Twee miljoen jaar gelede kon hierdie swerm die tuiste gewees het van die wegholsterre AE Aurigae, 53 Arietis en Mu Columbae, wat tans weg van die newel beweeg teen snelhede van meer as 100 km/s.

Daar word vermoed dat die Maja-beskawing die sterre in een van hul mites beskryf het. Nie Ptolemaeus of Al Soefi noem die newel nie, hoewel hulle albei newelagtige vlekke op ander plekke in die ruimte waargeneem het. Ook nie Galileo noem dit nie, hoewel hy in 1610 en 1617 die gebied deur ’n teleskoop bestudeer het.
Dit het gelei tot gissings dat ’n opheldering van die sterre daartoe kon gelei het dat die newel helderder vertoon.

Die Franse sterrekundige Nicolas-Claude Fabri de Peiresc kry gewoonlik die krediet daarvoor dat hy die newelagtige aard van die voorwerp eerste ontdek het, op 26 November 1610. Die eerste gepubliseerde waarneming van die newel was deur die Jesuïete-wiskundige en –sterrekundige Johann Baptist Cysat van Luzern in sy 1619-monografie oor komete. Hy het ’n vergelyking getref tussen die newel en ’n helder komeet wat in 1618 gesien is. Sy beskrywing van die sentrale sterre waarvan die voorkoms verskil van dié van ’n komeet se kop omdat hulle "driehoekig" is, kan ’n vroeë beskrywing wees van die Trapesium-swerm. (Drie van die vier sterre van hierdie swerm is eerste waargeneem op 4 Februarie 1617 deur Galileo, maar hy het nie die omringende newel gesien nie – moontlik weens die beperkinge van sy vroeë teleskoop.

Die newel is in die jare daarna onafhanklik ontdek deur verskeie vooraanstaande sterrekundiges, onder andere in 1656 Christiaan Huygens (sy skets is eerste gepubliseer, in 1659). Charles Messier het die newel die eerste gesien op 4 Maart 1769, en hy noem ook drie van die sterre in die Trapesium. Hy het dit in die eerste weergawe van sy katalogus in 1774 gepubliseer. Omdat die newel die 42ste voorwerp in sy katalogus was, het dit bekend geword as M42.

In 1865 het die Engelse amateur-sterrekundige William Huggins bewys die newel bestaan, nes ander newels wat hy bestudeer het, uit "helder gas". Op 30 September 1880 het Henry Draper ’n foto met ’n beligting van 51 minute van die newel geneem. Op foto's van Andrew Ainslie Common van Londen kon sterre en newel-detail gesien word wat te flou was om met die blote oog te sien.

In 1902 het Vogel en Eberhard verskillende snelhede in die newel ontdek en teen 1914 het sterrekundiges in Marseille rotasies en ongereelde bewegings opgespoor. Campbell en Moore het dit bevestig en bewys daar is ’n onstuimigheid in die newel.

In 1931 het Robert J. Trumpler opgemerk dat die dowwer sterre naby die Trapesium ’n sterreswerm vorm, en hy het dit die naam Trapesium-sterreswerm gegee. Gebaseer op magnitudes en spektraaltipes het hy bereken die swerm is sowat 1 800 ligjare van die Aarde af. Dit was drie keer verder as die ramings van daardie tyd, maar nader aan moderne berekenings.

In 1993 het die Hubble-ruimteteleskoop (HRT) die Orion-newel die eerste keer waargeneem en sedertdien bestudeer dit die newel gereeld. Foto's van die HRT is gebruik om ’n model van die newel in drie dimensies te bou. Protoplanetêre skywe is waargeneem om die meeste van die nuut gevormde sterre en die destruktiewe invloed van hoë vlakke van ultraviolet-energie van die mees massiewe sterre is bestudeer.

In 2005 het die HRT die mees gedetailleerde foto nog van die Orion-newel geneem. Dit is geneem tydens 104 wentelings om die newel en meer as 3 000 sterre tot so dof as 23 mag is afgeneem, insluitende jong bruin dwerge en moontlike bruindwerg-dubbelsterre. ’n Jaar later het sterrekundiges wat met die HRT werk, vir die eerste keer die massa van ’n verduisterende bruindwerg-dubbelster, 2MASS J05352184–0546085, bekend gemaak. Die twee sterre is in die Orion-newel geleë en het ’n geraamde massa van 0,054 en 0,034 sonmassas en ’n wentelperiode van 9,8 dae. Verbasend was dat die een met die grootste massa die dofste was.

Die hele Orion-newel strek oor 1° van die naghemel en sluit in interstellêre gas- en stofwolke, sterreswerms, H II-gebiede en refleksienewels.

Die Orion-newel is deel van ’n veel groter newel bekend as die Orion-kompleks. Dié molekulêre wolkkompleks strek deur die hele Jagter-sterrebeeld en sluit in die Barnard-lus, die Perdekop-newel, M43, M78 en die Vlam-newel.

Sterre word gevorm regdeur die Orion-newel en vanweë dié hitte-intensiewe proses is die gebied uiters prominent in die infrarooi. Die newel vorm ’n rofweg sferiese wolk met ’n maksimum van digtheid naby die kern. Die wolk het ’n temperatuur van tot 10 000 Kelvin, maar dit neem drasties af na die rand van die newel. Daar is ’n groot wisseling in snelheid en onstuimigheid, veral naby die kern.

Die huidige astronomiese model vir die newel bestaan uit ’n geïoniseerde gebied wat rofweg om die ster Theta Orionis C sentreer. Dit word omring deur ’n onreëlmatige, holronde inham van meer neutrale hoëdigtheidswolke, met konsentrasies van neutrale gas wat buite die inham lê.

Waarnemers het name gegee aan verskeie voorwerpe in die newel. Die donker baan wat van die noorde af na die helder dele strek, word die "Vis se Bek" genoem. Die helder gebiede aan weerskante word die "Vlerke" genoem. Ander voorwerpe sluit in "Die Swaard", "Die Opstuwing" en "Die Seil".

Die Orion-newel is ’n voorbeeld van ’n gebied met hoë stervorming. Sowat 700 sterre in verskeie stadiums van vorming is in die newel waargeneem.

Onlangse waarnemings in die newel deur die HRT het gelei tot die belangrike ontdekking van protoplanetêre skywe, wat beskou word as stelsels in die vroeë ontwikkelingstadium van sonnestelselvorming. Die HRT het meer as 150 waargeneem en dié groot getal word gebruik as bewys dat die vorming van sterrestelsels in ons heelal redelik algemeen is.

Wanneer sterre vorm, bly ’n wolk van materiaal agter en dit word die planetêre skyf genoem. Hoewel die meeste soortgelyke skywe planete vorm, wys waarnemings dat intense stellêre straling enige skywe naby die Trapesium moes vernietig het as die groep net so oud is as die laemassasterre in die swerm. Aangesien planetêre skywe baie na aan die Trapesium aangetref word, kan aangeneem word dat dié sterre baie jonger is as die res van die swerm.

Interstellêre wolke soos die Orion-newel word regdeur sterrestelsels soos die Melkweg aangetref. Hulle begin as swaartekraggebonde klonte koue, neutrale waterstof, vermeng met spore van ander elemente. Die wolk kan ’n massa van honderdduisende sonmassas hê en oor honderde ligjare strek. Die swak druk van die gas in die wolk vorm ’n teenwig vir die klein swaartekrag wat die wolk kan laat inplof.

Weens ’n botsing met ’n spiraalarm of ’n skokgolf deur ’n supernova vorm die atome swaarder molekules en die resultaat is ’n molekulêre wolk. Dit lei tot die vorming van sterre in die wolk, gewoonlik binne ’n tydperk van 10-30 miljoen jaar. Die nuwe ster kan omring wees deur ’n planetêre skyf. Dit is die huidige fase van evolusie in die Orion-newel, met nog sterre wat besig is om te vorm uit die molekulêre wolk. Die jongste en helderste sterre van die newel is waarskynlik jonger as 300 000 jaar en die jongste kan so jonk as 10 000 jaar wees.

Van die inploffende sterre kan besonder massief wees en groot hoeveelhede ioniserende ultravioletstraling uitstraal, soos gesien kan word in die Trapesium. Mettertyd sal die ultravioletlig van die massiewe sterre in die middel van die newel die omringende gas en stof uitwerp in ’n proses wat "fotoverdamping" genoem word. Dié proses is verantwoordelik vir die ontstaan van die binneste holte van die newel, wat ons in staat stel om die sterre naby die kern te sien van die Aarde af. Die grootste van hierdie sterre het ’n kort leeftyd en sal eindelik in supernovas ontwikkel.

Binne sowat 100 000 jaar sal die meeste van die gas en stof uitgewerp wees. Die res sal jong oop sterreswerms vorm – ’n swerm van helder jong sterre omring deur fyn drade van die voormalige wolk. Die Plejades is ’n bekende voorbeeld van so ’n sterreswerm.



</doc>
<doc id="69651" url="https://af.wikipedia.org/wiki?curid=69651" title="Messier 43">
Messier 43

Messier 43 of M43 (ook bekend as NGC 1982 en De Mairan se Newel) is ’n H II-gebied in die sterrebeeld Jagter. Dit is voor 1731 deur Jean-Jacques Dortous de Mairan ontdek en Charles Messier het dit in sy katalogus van komeetagtige voorwerpe opgeneem.

De Mairan se Newel is deel van die Orion-newel en word van die hoofnewel geskei deur ’n baan van stof. Dit is deel van die groter Orion-kompleks.



</doc>
<doc id="69652" url="https://af.wikipedia.org/wiki?curid=69652" title="Byekorf-sterreswerm">
Byekorf-sterreswerm

Die Byekorf-sterreswerm (ook bekend as Messier 44 en NGC 2632) is ’n oop sterreswerm in die sterrebeeld Kreef. Dit is ook bekend onder die naam Praesepe (Latyn vir "krip") en is een van die naaste oop sterreswerms aan die Aarde.

Die sterreswerm het meer sterre as die meeste ander nabygeleë swerms en kan met die blote oog as ’n newelagtige voorwerp gesien word. Dit is reeds sedert Klassieke tye bekend; die 2de-eeuse sterrekundige Ptolemeus het dit genoem "die newelagtige massa in die bors van die Kreef" en dit was een van die eerste voorwerpe wat Galileo met sy teleskoop bestudeer het.

Die swerm se ouderdom en eiebeweging stem ooreen met dié van die oop sterreswerm Hiades, wat daarop dui dat hulle dieselfde oorsprong het. Albei swerms bevat rooireuse en witdwerge, wat latere stadiums van ster-evolusie verteenwoordig, asook hoofreekssterre van spektraaltipe A, F, G, K en M.

Galileo was die eerste persoon wat die Byekorf-sterreswerm deur ’n teleskoop bestudeer het, in 1609. Hy het 40 sterre onderskei. Charles Messier het dit in 1769 in sy katalogus van komeetagtige voorwerpe opgeneem nadat hy die presiese posisie daarvan bepaal het.

Vir die Antieke Grieke en Romeine het die voorwerp soos ’n krip gelyk waaruit twee donkies (die aangrensende sterre Asellus Borealis en Asellus Australis) eet. Dit is die donkies waarmee Dionusos en Silenus in die Griekse mitologie gery het in die oorlog teen die Titane.

Soos by baie sterreswerms van alle soorte het die groter, helderder sterre van Praesepe mettertyd na die kern beweeg en die kleiner, dowwer sterre na die rand. Die swerm bevat minstens 1 000 swaartekraggebonde sterre, waarvan die gesamentlike massa sowat 500-600 sonmassas is. Dit het ’n skynbare helderheid van 3,7 mag. Sy helderste sterre is blou-wit en het ’n helderheid van 6 tot 6,5 mag.

In September 2012 is twee planete by verskillende sterre gevind. Dit was die eerste planete wat waargeneem is om sterre soos die Son in ’n sterreswerm. Planete is voorheen nog net by sterre in swerms gesien wat nie met die Son ooreenstem nie. Die planete word Pr0201b en Pr0211b genoem. Die 'b' dui aan dat hulle planete is.





</doc>
<doc id="69657" url="https://af.wikipedia.org/wiki?curid=69657" title="Messier 46">
Messier 46

Messier 46 of M46 (ook bekend as NGC 2437) is ’n oop sterreswerm in die sterrebeeld Agterdek. Dit is in 1771 deur Charles Messier ontdek en in sy katalogus van komeetagtige voorwerpe opgeneem.

Die sterreswerm is sowat 5 500 ligjare van die Aarde af en sy geraamde ouderdom is verskeie honderdmiljoene jare. Dit lyk of die planetêre newel NGC 2438 in die swerm aan sy noordelike rand lê, maar dit is waarskynlik onverwant omdat sy radiale snelheid verskil van die swerm s'n.

M46 is sowat 1 graad oos van Messier 47 in die lug en die twee oop swerms kan saam gesien word met ’n verkyker of wye teleskopiese veld.



</doc>
<doc id="69658" url="https://af.wikipedia.org/wiki?curid=69658" title="Messier 47">
Messier 47

Messier 47 of M47 (ook bekend as NGC 2422) is ’n oop sterreswerm in die sterrebeeld Agterdek. Dit is voor 1654 deur Giovanni Batista Hodierna ontdek en in 1771 herontdek deur Charles Messier, wat dit in sy katalogus van komeetagtige voorwerpe opgeneem het.

Daar is nie werklik ’n sterreswerm in die posisie wat deur Messier aangedui is nie (wat hy uitgedruk het in terme van sy regte klimming en deklinasie ten opsigte van die ster K Puppis). As die tekens van Messier se koördinaatverskille verander word, stem die posisie egter ooreen met dié van NGC 2422.

M47 is sowat 1 600 ligjare van die Aarde af en is sowat 78 miljoen jaar oud. Dit bevat omtrent 50 sterre, waarvan die helderste een ’n sigbare helderheid van 5,7 mag het.



</doc>
<doc id="69659" url="https://af.wikipedia.org/wiki?curid=69659" title="Messier 48">
Messier 48

Messier 48 of M48 (ook bekend as NGC 2548) is ’n oop sterreswerm in die sterrebeeld Noordelike Waterslang. Dit is in 1771 deur Charles Messier ontdek en in sy katalogus van komeetagtige voorwerpe opgeneem.

Daar is nie werklik ’n sterreswerm in die posisie wat Messier aangedui het nie. Die waarde wat hy aangee vir die regte klimming stem ooreen met dié van NGC 2548, maar die deklinasie is vyf grade uit. Caroline Herschel kry soms die krediet vir die ontdekking van die swerm in 1783.

In goeie toestande is M48 met die blote oog van die Aarde af sigbaar. Dit is sowat 1 500 ligjare van hier en na raming 300 miljoen jaar oud.



</doc>
<doc id="69660" url="https://af.wikipedia.org/wiki?curid=69660" title="Messier 49">
Messier 49

Messier 49 of M49 (ook bekend as onder meer NGC 4472) is ’n elliptiese sterrestelsel sowat 49 miljoen ligjare van die Aarde af in die sterrebeeld Maagd. Dit is op 19 Februarie 1771 deur Charles Messier ontdek en hy het dit in sy katalogus van komeetagtige voorwerpe opgeneem.

As ’n elliptiese sterrestelsel het Messier 49 die vorm van ’n radiosein-intensiewe stelsel, maar dit het net die radio-emissies van ’n gewone sterrestelsel. Die kern straal X-strale uit wat dui op die teenwoordigheid van ’n supermassiewe swartkolk met ’n geraamde massa van 5,65 × 10 sonmassas, of 565 miljoen keer die massa van die Son. Die enigste supernova wat nog in die stelsel gesien is, is SN 1969Q, wat in Junie 1969 ontdek is.

M49 het ’n groot versameling bolvormige sterreswerms – sowat 5 900. Dit is egter veel minder as die 13 450 bolswerms in die superreusagtige elliptiese sterrestelsel Messier 87. Die swerms in M49 is gemiddeld sowat 10 miljard jaar oud.

M49 is die eerste lid van die Virgo-sterrestelselswerm wat ontdek is. Dit is die helderste stelsel in die Virgo-swerm – helderder as enige stelsel nader aan die Aarde. Dit is in ’n swaartekrag-interaksie gewikkel met die onreëlmatige dwergstelsel UGC 7636. Die dwerg toon ’n spoor van afval wat oor rofweg 1 × 5 boogminute strek.



</doc>
<doc id="69661" url="https://af.wikipedia.org/wiki?curid=69661" title="Messier 50">
Messier 50

Messier 50 of M50 (ook bekend as NGC 2323) is ’n oop sterreswerm in die sterrebeeld Eenhoring. Dit is dalk voor 1711 deur Giovanni Domenico Cassini ontdek en in 1772 onafhanlik herontdek deur Charles Messier, wat dit in sy katalogus van komeetagtige voorwerpe opgeneem het.

M50 is sowat 3 000 ligjare van die Aarde af en word beskryf as "hartvormig".



</doc>
<doc id="69663" url="https://af.wikipedia.org/wiki?curid=69663" title="Bo-Zambezi-skreeubaber">
Bo-Zambezi-skreeubaber

Die Bo-Zambezi-skreeubaber ("Synodontis woosnami") is 'n varswater vis wat voorkom in die boonste gedeelte van die Zambezirivier, die Kunenerivier en die Okavangorivier. In Engels staan die vis bekend as die "Upper Zambezi squeaker".

Die vis se kop is hard met pantserplate; die aan die kant is ovaal sonder ‘n skerp punt.

Hy het drie paar baarde. Die buitenste paar gaan by die vin-basis verby en beide die ander twee pare (wat fyn vertakkings het) raak die vin-basis.

Daar is 30-48 tande in die onderkaak.

Die rugvin se stekel is net so lank as die kop, baie skerp en geboë met weerhakkies. Die vetvin is goed ontwikkel. Die stertvin is gevurk en goed ontwikkel. Die anale vin is goed ontwikkel en die buikvin is gepaard en goed ontwikkel. Die borsvin is goed ontwikkel met ‘n skerp stekel en weerhakkies wat teenoorgesteld geboë is.

Hy is soos ‘n haai gebou en word tot 205 mm lank. Sy lyf is olyfbruin tot vaalgrys, ligter na onder. Hy het merke (kolle) wat veral na agter in mekaar loop, en dan strepe en bande vorm.

Die vis kom orals voor; diep of vlak, vinnig of stadigvloeiende of stilstaande water maar verkies stilstaande water en veral diep vleie met plant bedekte bodems.

Hy is ‘n omnivoor en vreet alles maar behoort aangekeer te word met ‘n klein hoekie en ‘n stukkie vleis, vis of erdwurm as aas.

Die vis maak ‘n knorgeluid en hy kan maklik met die Luiperdkol-skreeubaber verwar word. Let dan op sy langer baarde, pantserplaat sonder ‘n skerp punt, sy merke en sy rugvin is korter as die Luiperdkol-skreeubaber.





</doc>
<doc id="69664" url="https://af.wikipedia.org/wiki?curid=69664" title="Newsweek">
Newsweek

Newsweek is 'n Amerikaanse nuustydskrif wat weekliks in New York verskyn en sowel in die Verenigde State asook internasionaal versprei word. Dit is die tweede grootste weeklikse nuustydskrif in die VSA na "Time" en word in vier Engelse asook twaalf globale uitgawes uitgegee wat in die taal van hul verspreidingsgebied verskyn.
As gevolg van finansiële moeilikhede het "Newsweek" sy fokus en teikengroep vanaf 2008 verander. Die afwaartse pas het nogtans versnel. Nadat "Newsweek" se inkomste tussen 2007 en 2008 met 38 persent gedaal het, het die eienaar, "The Washington Post Company", die tydskrif in Augustus 2010 teen 'n simboliese prys van $1 aan die 92-jarige oudio-pionier Sidney Harman verkoop wat ingestem het om "Newsweek" se skuldlas oor te neem. Ná hierdie transaksie het redakteur Jon Meacham bedank.

In November 2010 het "Newsweek" ná onderhandelinge tussen die betrokke eienaars met die nuus- en opinie-webwerf "The Daily Beast" saamgesmelt om voortaan die "Newsweek Daily Beast Company" te vorm. Die "Daily Beast" se hoofredakteur, Tina Brown, fungeer sedertdien as redakteur van albei publikasies. Newsweek is in gemeenskaplike besit van die boedel van wyle Sidney Harman en die gediversifeerde media-onderneming "American Internet Company (IAC)".

Op 18 Oktober 2012 het Brown bekend gemaak dat "Newsweek" sy gedrukte uitgawe sal staak. Die laaste uitgawe op papier sal op 31 Desember 2012 verskyn. "Newsweek" sal vanaf "2013" slegs in 'n digitale formaat uitgegee word wat as "Newsweek Global" bekend sal staan.



</doc>
<doc id="69665" url="https://af.wikipedia.org/wiki?curid=69665" title="Draaikolk-sterrestelsel">
Draaikolk-sterrestelsel

Die Draaikolk-sterrestelsel (ook bekend as die Vraagteken-sterrestelsel, Messier 51 en NGC 5194) is ’n interaktiewe spiraalsterrestelsel in die sterrebeeld Jaghonde. Dit is een van die bekendste sterrestelsels in die ruimte.

Messier 51 en sy metgesel, NGC 5195, kan maklik opgespoor word deur amateur-sterrekykers en die twee stelsels kan maklik met ’n verkyker gesien word. Die afstand is onlangs geraam op 23 ± 4 miljoen ligjare van die Melkweg af, maar verskillende metodes gee verskillende afstande van tussen 15 miljoen en 35 miljoen ligjare.

Die voorwerp wat later bekend geword het as die Draaikolk-sterrestelsel, is op 13 Oktober 1773 deur Charles Messier ontdek en hy het dit in sy katalogus van komeetagtige voorwerpe opgeneem. Die bygaande sterrestelsel, NGC 5195, is in 1781 deur Pierre Méchain ontdek. Die Draaikolk is egter in 1845 eers erken as ’n spiraalstelsel. Soms word die benaming M51 gebruik om na albei stelsels te verwys, in welke geval die individuele stelsels M51A (NGC 5194) en M51B (NGC 5195) genoem word.

In 2005 is die supernova SN 2005cs in die Draaikolk-sterrestelsel gesien. Sy maksimum helderheid was 14 mag. Op 31 Mei 2011 is die supernova SN 2011dh met ’n helderheid van 13,5 mag in M51 gesien.

Die Draaikolk-sterrestelsel is die helderste stelsel in die M51-groep,’n klein sterrestelselgroep wat ook Messier 63 (die Sonneblom-sterrestelsel), NGC 5023 en NGC 5229 insluit. Hierdie klein groep kan dalk die suidoostelike deel wees van ’n groot, langwerpige groep wat die M101-groep en die NGC 5866-groep insluit, hoewel die drie groep in die meeste katalogusse beskou word as afsonderlike entiteite.

Tydens die supernova SN 2005cs is ’n afstand van 23 mega-ligjare gemeet en ’n radius van sowat 43 000 ligjare vir die sterrestelsel. Sy massa word geraam op sowat 160 miljard sonmassas. Daar bestaan vermoedelik ’n swartkolk in die middel van die spiraal wat omring word deur ’n ring stof wat feitlik loodreg lê met die vlak van die redelike plat skyf van die sterrestelsel. ’n Tweede ring kruis die hoofring op ’n ander as – ’n onverwagte verskynsel.

M51 is in die sterrebeeld Jaghonde geleë en kan gevind word deur die mees oostelike ster van die Groot Beer se sewe helderste sterre (Eta Ursae Majoris) te volg en 3,5° suidoos te kyk. M51 is sigbaar met ’n verkyker in goeie sigtoestande en kan in detail met ’n moderne amateur-teleskoop gesien word. Die duidelike spiraalstruktuur van die Draaikolk-sterrestelsel is waarskynlik vanweë die intieme interaksie met NGC 5195.

Sterre word gewoonlik in die middel van ’n sterrestelsel gevorm. Dit lyk of die middelste deel van die Draaikolk ’n tydperk van verhoogde stervorming beleef wat ooreenstem met dié in die Melkweg. Daar word geraam dat die huidige tempo van stervorming nie langer as sowat 100 miljoen gaan voortduur nie.

Dekades gelede was dit nie bekend of NGC 5195 ’n ware metgesel-sterrestelsel was en of dit net ’n stelsel was wat op die agtergrond verbybeweeg nie. Die koms van radio-astronomie en daaropvolgende radio-beelde van M51 het onteenseglik bewys dat daar ’n interaksie tussen die twee stelsels is.

Onlangse simulasies het getoon dat M51 se spiraalstruktuur veroorsaak is deur NGC 5195 wat sowat 500 tot 600 miljoen jaar gelede deur die hoofskyf van M51 beweeg het. In dié model het NGC 5195 van agter M51 deur die skyf na die Aarde se kant toe beweeg en het dit so onlangs as 50 tot 100 miljoen jaar weer deur die skyf beweeg tot waar dit nou is, net agter M51.



</doc>
<doc id="69670" url="https://af.wikipedia.org/wiki?curid=69670" title="Messier 52">
Messier 52

Messier 52 of M52 (ook bekend as NGC 7654) is ’n oop sterreswerm in die sterrebeeld Kassiopeia. Dit is in 1774 deur Charles Messier ontdek en in sy katalogus van komeetagtige voorwerpe opgeneem. Dit kan met ’n verkyker van die Aarde af gesien word.

Weens die instellêre absorpsie van lig is die afstand van M52 onseker, maar ramings wissel van 3 000 tot 7 000 ligjare. In een studie is 193 moontlike sterre in die swerm gevind, met die magnitude van die helderste een 11. Dit is na raming sowat 35 miljoen jaar oud.



</doc>
<doc id="69673" url="https://af.wikipedia.org/wiki?curid=69673" title="Messier 53">
Messier 53

Messier 53 of M53 (ook bekend as NGC 5024) is ’n bolvormige sterreswerm in die sterrebeeld Berenike se Hare. Dit is in 1775 deur Johann Elert Bode ontdek en Charles Messier het dit in sy katalogus van komeetagtige voorwerpe opgeneem.

Dit is een van die mees verafgeleë bolswerms, sowat 60 000 ligjare van die middel van die Melkweg af, en omtrent dieselfde afstand (sowat 58 000 ligjare) van die Sonnestelsel af.



</doc>
<doc id="69677" url="https://af.wikipedia.org/wiki?curid=69677" title="Grootvlek-skreeubaber">
Grootvlek-skreeubaber

Die Grootvlek-skreeubaber ("Synodontis macrostigma") - in die Caprivi staan die vis bekend as die "Grootkol knorvis" – is 'n varswatervis wat in die boonste gedeeltes van die Zambezirivier en die Kafuerivier, die Kunenerivier en die Okavangorivier voorkom. In Engels staan die vis bekend as die "Largespot squeaker".

Die Grootvlek-skreeubaber se kop is hard, met ovaal pantserplate. Daar is drie paar baarde, die buitenste paar is lank en onvertak. Die binneste twee pare is korter en vertak.

Daar is 17-29 tande op die onderkaak teenwoordig.

Die rugvin is korter as die kop, die stekel is sterk, skerp en het weerhakkies. Die vetvin is goed ontwikkel. Die stertvin is goed ontwikkel en diep gevurk. Die anale vin is goed ontwikkel en vierkantig. Die buikvin is gepaar en goed ontwikkel. Die borsvin se stekel is net so lank as die rugvin, baie sterk en skerp, met weerhakkies.

Die Grootvlek-skreeubaber het ‘n gelerig tot olyfbruin kleur en is effens ligter ondertoe. Daar is groot donker bruin of swart kolle (of strepe), groter as die oog (tot 20mm groot) op die lyf. Die kolle is kleiner op die kop en vinne en aan die onderkant is die kolle kleiner of heeltemal afwesig.

Hy word tot 170 mm lank.

Grootvlek-skreeubabers leef in stadig vloeiende riviere of vloedvlaktes met plantegroei. Bedags verkies hul diep water, snags is hul enige plek.

Hulle is omnivore en vreet alles maar behoort aangekeer te word met ‘n klein hoekie en ‘n stukkie vleis, vis of erdwurm as aas.

Die Grootvlek-skreeubaber maak ‘n knorgeluid en hy kan maklik met die Newelrige skreeubaber verwar word. Let dan op die verskil in rugvin, analevin, baarde en pantserplaat.





</doc>
<doc id="69684" url="https://af.wikipedia.org/wiki?curid=69684" title="Sarie Marais (1931)">
Sarie Marais (1931)

Sarie Marais is 'n swart en wit rolprent wat in 1931 uitgereik is. Die rolprent is saam met "Moedertjie" een van die eerste twee Suid-Afrikaanse rolprente met klank (beide is in Afrikaans). Die klankbaan bevat slegs Afrikaanse musiek wat deur die sanger Chris Blignaut en die Melodians sing word. Die ander rolprent, Moedertjie, is dieselfde jaar uitgebring, en is ook die eerste vollengte-rolprent met Afrikaanse dialoog daarin. Die rolprente volg slegs vier jaar na die eerste internasionale klankfilm, "The Jazz Singer", in 1927 vrygestel is.




</doc>
<doc id="69688" url="https://af.wikipedia.org/wiki?curid=69688" title="Doringboom">
Doringboom

Doringboom kan verwys na:



</doc>
<doc id="69689" url="https://af.wikipedia.org/wiki?curid=69689" title="Paltoga">
Paltoga

Paltoga (Russies: Палтога) is ’n dorp in Rusland in die federale deelgebied Wologda-oblast. Dit is aan die Onegasee geleë. Die bevolking in 2002 was 295.


</doc>
<doc id="69690" url="https://af.wikipedia.org/wiki?curid=69690" title="Swerfvalk">
Swerfvalk

Die swerfvalk ("Falco peregrinus"), ook bekend as die "Peregrine", is 'n roofvoël in die familie "Falconidia" wat wyd verspreid oor die aarde voorkom. Dit is 'n kraai-grootte valk met 'n blou-grys rug, 'n gespikkelde wit onderkant en 'n swart kop. Die Swerfvalk is 'n roofvoël en voed hoofsaaklik op ander medium grootte-voëls. Die geslagte lyk verskillend (dimorfies), met die wyfies aansienlik groter as mannetjies. Die Swerfvalk is bekend vir sy hoë-spoed duik van meer as 322 km/h gedurende jagtogte. Dit is die vinnigste lid van die diereryk.

Die Swerfvalk word byna oral op die aarde aangetref, behalwe in die uiterste poolstreke, baie hoë berge en die meeste tropiese reënwoude. Die enigste groot ys-vrye landmassa waar dit nie voorkom nie is Nieu-Seeland. Dit maak die Swerfvalk die wêreld se roofvoël wat die wydste verspreid voorkom.

Die wetenskaplike naam kan as "dwaal valk" vertaal word. Dit verwys na die migrerende gewoontes van die swerfvalk families wat in die noordelike gebiede voorkom. Kenners erken 17 tot 19 subspesies wat wissel in voorkoms en omvang. Daar is meningsverskil oor die vraag of die kenmerkende Barbaryse valk deur twee subspesies verteenwoordig word.

Swerfvalke bereik volwassenheid na een jaar en bly 'n vaste broeipaar. Neste is gewoonlik op die kransrand of meer onlangs op hoë mensgemaakte strukture.

Die Peregrine is in baie gebiede 'n bedreigde spesie as gevolg van plaagdoders, veral DDT. Sedert die verbod op die DDT van die vroeë 1970's, het die bevolking weer toegeneem.





</doc>
<doc id="69692" url="https://af.wikipedia.org/wiki?curid=69692" title="Messier 54">
Messier 54

Messier 54 of M54 (ook bekend as onder meer NGC 6715) is ’n bolvormige sterreswerm in die sterrebeeld Boogskutter. Dit is in 1766 deur Charles Messier ontdek wat dit in sy katalogus van komeetagtige voorwerpe opgeneem het.

Voorheen is geglo M54 behoort tot die Melkweg en is sowat 50 000 ligjare van die Aarde af, maar in 1994 is ontdek dit behoort waarskynlik tot die Sagittarius- Elliptiese Dwergsterrestelsel. Volgens moderne ramings is M54 sowat 87 000 ligjare van hier en het dit ’n radius van 153 ligjare. Dit is een van die digste bolswerms en het ’n absolute helderheid van 850 000 keer dié van die Son: sowat -10.

M54 is redelik maklik om te vind. Dit is naby die ster Zeta Sagittarii. Die onderskeie sterre kan egter selfs met groter amateurteleskope nie gesien word nie.

In Julie 2009 het ’n span sterrekundiges bekend gemaak hulle het bewyse van ’n swartkolk in die kern van M54 gevind.



</doc>
<doc id="69695" url="https://af.wikipedia.org/wiki?curid=69695" title="Messier 55">
Messier 55

Messier 55 of M55 (ook bekend as NGC 6809) is ’n bolvormige sterreswerm in die sterrebeeld Boogskutter. Dit is op 16 Junie 1752 deur Nicolas Louis de Lacaille ontdek terwyl hy in Suid-Afrika was.

Sedert 1754 het Charles Messier verskeie pogings aangewend om die voorwerp van Parys, Frankryk, af te sien, maar weens M55 se lae deklinasie het dit nooit hoog genoeg bo die horison gestyg dat dit maklik gesien kon word nie. In 1778 het Messier dit eindelik waargeneem en in sy katalogus van komeetagtige voorwerpe opgeneem.

M55 is sowat 17 600 ligjare van die Aarde af en het ’n massa van 269 000 sonmassas. Soos ander bolvormige sterreswerms in die Melkweg is dit arm aan wat sterrekundiges metale noem – elemente benewens waterstof en helium.

Net sowat 55 veranderlike sterre is in die middelste deel van M55 ontdek.



</doc>
<doc id="69698" url="https://af.wikipedia.org/wiki?curid=69698" title="Messier 56">
Messier 56

Messier 56 of M56 (ook bekend as NGC 6779) is ’n bolvormige sterreswerm in die sterrebeeld Lier. Dit is op 19 Januarie 1779 deur Charles Messier ontdek en daarna in sy katalogus van komeetagtige voorwerpe opgeneem.

Die sterreswerm is omtrent in die middel van ’n denkbeeldige lyn tussen die sterre Albireo (β Cygni) en Sulafat (γ Lyrae). Dit is sowat 32 900 ligjare van die Aarde af en rofweg 84 ligjare breed, met ’n massa van 230 000 sonmassas. Dit is sowat 31 000 tot 32 000 ligjare van die Melkweg se middelpunt af.

M56 het ’n geraamde ouderdom van 13,7 miljard jaar en volg ’n retrograde (omgekeerde) wentelbaan deur ons sterrestelsel. Die eienskappe van die swerm dui daarop dat dit in die Melkweg kon beland het ná ’n samesmelting met ’n dwergsterrestelsel, waarvan Omega Centauri die oorblywende kern is. Die swerm is arm aan wat sterrekundiges metale noem – elemente benewens waterstof en helium.

Die helderste ster in M56 se magnitude is 13 en die swerm bevat net sowat ’n dosyn bekende veranderlike sterre.



</doc>
<doc id="69704" url="https://af.wikipedia.org/wiki?curid=69704" title="Ring-newel">
Ring-newel

Die Ring-newel (ook bekend as Messier 57 en NGC 6720) is geleë in die sterrebeeld Lier. Dit is ’n goeie voorbeeld van ’n planetêre newel en bestaan uit ’n dop geïoniseerde gas wat weggeskiet is deur ’n rooireus wat deur die laaste stadium van sy evolusie beweeg het om ’n witdwerg te word.

Dit is in Januarie 1779 deur die Franse sterrekundige Antoine Darquier de Pellepoix ontdek.

De Pellepoix het met die ontdekking van die newel in Januarie 1779 berig dit is "so groot soos Jupiter en lyk soos ’n planeet wat wegkwyn". Later dieselfde maand het nog ’n Franse sterrekundige, Charles Messier, die newel onafhanklik ontdek terwyl hy op soek was na komete en hy het dit in sy katalogus van komeetagtige voorwerpe opgeneem. Messier en die Duits gebore William Herschel het gespekuleer dat die newel gevorm word deur talle dowwe sterre wat nie deur ’n teleskoop onderskei kon word nie.

In 1800 het die Duitser Friedrich von Hahn aangekondig dat hy die dowwe ster in die middel van die newel ’n paar jaar tevore ontdek het. Hy het gesê die binnekant van die ring het intussen verander en hy kon nie meer die sentrale ster vind nie. In 1864 het die Engelse amateur-sterrekundige William Huggins die spektrums van verskeie newels bestudeer en ontdek dat party van hulle, onder meer M57, spektrums het van helder emissielyne wat eie is aan fluoresserende gloeiende gasse. Hy het die afleiding gemaak dat die meeste planetêre newels nie uit sterre bestaan soos voorheen vermoed is nie, maar dat hulle newelagtige gebiede is.

Die Ring-newel is in 1886 vir die eerste keer gefotografeer deur die Hongaarse sterrekundige Eugene von Gothard.

Messier 57 is geleë suid van die helder ster Vega, wat die noordwestelike punt van die Somerdriehoek-asterisme vorm. Die klein, hoekige newelskyf het ’n grootte van 1,5 × 1 boogminute en moet dus met ’n groter teleskoop bestudeer word.

M57 is 2 300 ligjare (700 parsek) van die Aarde af. Dit het ’n skynbare magnitude van 8,8. Foto's wat oor ’n tydperk van 50 jaar geneem is, wys die newel brei uit teen rofweg 1 boogsekonde per eeu. Dit word verlig deur ’n sentrale witdwerg of kern met ’n skynbare helderheid van 15,75 mag en ’n massa van sowat 1,2 M (sonmassas).

Al die binneste dele van die newel het ’n blou-groen tint wat veroorsaak word deur die dubbelgeïoniseerde suurstofemissielyn by 495,7 en 500,7 nm. Dit word net gesien in toestande van baie lae digtheid.

In die buitenste rand van die newel word deel van die rooierige tint veroorsaak deur waterstofemissies by 656,3 nm. Verbode lyne van geïoniseerde stikstof of N II dra by tot die roeierigheid by 654,8 en 658,3 nm.

In die afgelope 2 000 jaar het die sentrale ster van die Ring-newel sy rooireusfase agtergelaat nadat hy sy voorraad waterstof opgebruik het. Dit produseer nie meer energie deur kernfusie nie en verander nou in ’n kompakte witdwerg.

Die newelkern bestaan nou hoofsaaklik uit koolstof en suurstof met ’n dun buitenste laag van ligter elemente. Sy massa is sowat 0,61–0,62 sonmassa, met ’n oppervlaktemperatuur van 125 000 ± 5 000 Kelvin. Dit is tans 200 keer so helder soos die Son, hoewel sy skynbare magnitude net 15,75 is.



</doc>
<doc id="69709" url="https://af.wikipedia.org/wiki?curid=69709" title="Vetkanale">
Vetkanale

Vetkanale, ook bekend as Vetkamp, was ’n tydelike dorpie sowat 16 myl (24 km) noordwes van Theunissen in die Vrystaat vir mense wat betrokke was by die Vetrivierkanale-staatswaterskema, wat deel was van die Sand-Vet-staatswaterskema. Dit het bestaan van 1956 tot 1965, toe die projek voltooi is.




</doc>
<doc id="69712" url="https://af.wikipedia.org/wiki?curid=69712" title="Kaalwangvalk">
Kaalwangvalk

Die Kaalwangvalk ("Polyboroides typus") is 'n medium-grootte roofvoël. Dit kom in die grootste gedeeltes van Afrika suid van die Sahara voor.
Die Kaalwangvalk se rug, kop en bors is liggrys. Die pens is wit met fyn donker dwarsstrepe. Die breë vlerke is liggrys met 'n swart rand, omring met 'n smal wit lyn. Die stert is swart met 'n breë wit band. Die mannetjies en wyfies lyk eenders maar die jong voëls is ligbruin in plaas van grys.

Die Kaalwangvalk se habitat is tipies beboste gedeeltes naby riviere. Die broeiseisoen is van Augustus tot Desember. Die nes word deur beide geslagte in ongeveer 30 dae gebou. Dit bestaan uit 'n platform wat ongeveer 75 cm by 20 cm is. Die stok neste word in die vurk of die kroon van 'n boom gebou. Neste word ook aangetref in grotte of tussen die basis van 'n bos en 'n krans of die neste van ander voëls. Die wyfie lê 1 tot 3 eiers. Dit neem 35 dae om uit te broei. Die oudste kuiken maak soms die jonger kuikens dood. Die kleintjies verlaat die nes wanneer hulle ongeveer 45-55 dae oud is maar bly gedeeltelik afhanklik van hul ouers vir ten minste nog 10 dae.

Die Kaalwangvalk is 'n omnivoor en eet vrugte sowel as klein gewerwelde diere. Sy smal kop kan in klein gaatjies inkom om akkedisse of ander reptiele te vang. Die Kaalvangvalk het 'n buitengewone vermoë om met behulp van sy vlerke en lang dubbel gelede bene in bome te klim.




</doc>
<doc id="69713" url="https://af.wikipedia.org/wiki?curid=69713" title="Sonneblom-sterrestelsel">
Sonneblom-sterrestelsel

Die Sonneblom-sterrestelsel (ook bekend as onder meer Messier 63 en NGC 5055) is ’n spiraalsterrestelsel in die sterrebeeld Jaghonde. Dit bestaan uit ’n sentrale skyf omring deur baie kort spiraalarms en is deel van die M51-groep, wat ook die Draaikolk-sterrestelsel (M51) insluit.

Die stelsel is op 14 Junie 1779 deur Pierre Méchain ontdek en Charles Messier het dit later in sy katalogus van komeetagtige voorwerpe opgeneem.

In die middel 19de eeu het lord Rosse spiraalstrukture in die sterrestelsel geïdentifiseer – dit was een van die eerste stelsels waarin sulke strukture waargeneem is. In 1971 was daar ’n supernova met ’n helderheid van 11,8 mag in een van sy arms.



</doc>
<doc id="69717" url="https://af.wikipedia.org/wiki?curid=69717" title="Swartoog-sterrestelsel">
Swartoog-sterrestelsel

Die Swartoog-sterrestelsel (ook bekend as onder meer Messier 64 en NGC 4826) is ’n spiraalsterrestelsel in die sterrebeeld Berenike se Hare. Dit is in Maart 1779 deur Edward Pigott ontdek en in April dieselfde jaar onafhanklik deur Johann Elert Bode asook in 1780 deur Charles Messier, wat dit in sy katalogus van komeetagtige voorwerpe opgeneem het.

Dit het ’n skouspelagtige, donker strook van absorberende lig voor die helder kern, vandaar die naam "Swart Oog" of "Bose Oog". Dit is deur klein teleskope sigbare en dus goed bekend onder amateur-sterrekykers.

By die eerste aanblik lyk M64 soos ’n redelik gewone sterrestelsel, waarin al die sterre se wentelbane in dieselfde rigting is, kloksgewys soos gesien op die Hubble-foto. Onlangse studies het egter gelei tot die ontdekking dat die interstellêre gas in die buitenste streke van M64 in die teenoorgestelde rigting wentel as die binneste sterre en gas. Die binneste streek het ’n deursnee van net sowat 3 000 ligjare, terwyl die buitenste streek nog 40 000 ligjare verder strek. Hierdie patroon lei waarskynlik tot die vorming van talle nuwe sterre in die gebied tussen dié twee streke.

Sterrekundiges glo die rede dat die twee streke in teenoorgestelde rigtings draai, is die gevolg daarvan dat M64 ’n satellietstelsel waarmee dit gebots het, opgeneem het – dalk meer as ’n miljard jaar gelede. Stervorming vind plaas waar die twee streke se roterende gas bots, saamgepers word en ineenkrimp.

Warm, blou sterre wat pas gevorm het, kan duidelik op die Hubble-foto gesien word, asook pienk wolke van gloeiende waterstof wat fluoresseer wanneer dit blootgestel word aan die ultravioletlig van nuwe sterre.

Die Swartoog-sterrestelsel is sowat 17 miljoen ligjare van die Aarde af en beslaan 10,71 × 5,128 boogminute.



</doc>
<doc id="69722" url="https://af.wikipedia.org/wiki?curid=69722" title="Messier 65">
Messier 65

Messier 65 of M65 (ook bekend as NGC 3623) is ’n oorgang-spiraalsterrestelsel sowat 35 miljoen ligjare van die Aarde af in die sterrebeeld Leeu. Dit is in 1780 deur Charles Messier ontdek en in sy katalogus van komeetagtige voorwerpe opgeneem, hoewel Pierre Méchain soms die krediet daarvoor kry. Dit vorm saam met Messier 66 en NGC 3628 die bekende Leeu-drieling, ’n klein groep sterrestelsels.

Daar is min stof en gas in die sterrestelsel en dus min stervorming, hoewel daar redelik onlangs ’n toename van stervorming in die arms was.

M65 se skyf lyk effens verwronge. Dit, tesame met die onlangse toename van stervorming, kan dui op ’n invloed van buite. Rots (1978) is van mening dat die twee ander sterrestelsels in die Leeu-drieling sowat 800 miljoen jaar gelede op mekaar ingewerk het. Onlangse navorsing deur Zhiyu Duan dui daarop dat M65 ook by die interaksie betrokke was, maar in ’n mindere mate.

Duan meen ook M65 het dalk ’n sentrale staaf – wat moeilik is om te sien omdat die sterrestelsel teen ’n skuins hoek gesien word – en dit kan dui op getyversteuring.



</doc>
<doc id="69728" url="https://af.wikipedia.org/wiki?curid=69728" title="Messier 66">
Messier 66

Messier 66 of M66 (ook bekend as NGC 3627 en Arp 16) is ’n oorgang-spiraalsterrestelsel sowat 36 miljoen ligjare van die Aarde af in die sterrebeeld Leeu. Dit is in 1780 deur Charles Messier ontdek en in sy katalogus van komeetagtige voorwerpe opgeneem.
M66 is sowat 95 duisend ligjare breed met opvallende stofbane en helder sterreswerms in sy spiraalarms. Dit vorm saam met Messier 65 en NGC 3628 die bekende Leeu-drieling, ’n klein groep sterrestelsels. Dit het ’n verwronge voorkoms vanweë ’n interaksie met NGC 3628 en in ’n mindere mate M65 sowat 80 miljoen jaar gelede.

Die swaartekrag-interaksie met sy buurstelsels het gelei tot:



</doc>
<doc id="69732" url="https://af.wikipedia.org/wiki?curid=69732" title="NGC 3628">
NGC 3628

NGC 3628 is ’n spiraalsterrestelsel sowat 35 miljoen ligjare van die Aarde af in die sterrebeeld Leeu. Dit is in 1784 deur William Herschel ontdek.

Die sterrestelsel het ’n gety-stert van sowat 300 000 ligjare lank wat veroorsaak is deur ’n interaksie met ’n ander stelsel. Dit vorm saam met Messier 65 en Messier 66 die bekende Leeu-drieling, ’n klein groep sterrestelsels.

Die merkwaardigste eienskap van NGC 7089 is ’n breë band van stof aan die buitekant van die spiraalarms wat deur die stelsel sny soos van die Aarde af gesien.




</doc>
<doc id="69733" url="https://af.wikipedia.org/wiki?curid=69733" title="Karoline-eilande">
Karoline-eilande

Die Karoline-eilande (Engels: "Caroline Islands") bestaan uit twee lande: Die Gefedereerde State van Mikronesië en Palau, tussen die Filippyne in die weste en die Marshalleilande in die ooste. Die eilande is in die suide van die Mariana-eilande en in die noorde van Papoea-Nieu-Guinee, net noord van die ewenaar, geleë. Die Karoline-eilande het 'n bevolking van 126 075 in 2000 gehad het het 'n oppervlakte van 1 190 km².
Dele van die eilande is deur Diego da Rocha in 1525 ontdek, later deur Alonso de Salazar in 1526 en deur Alvaro de Saavedra in 1528/1529. Ná die Spaans-Amerikaanse Oorlog is die eilande deur Spanje aan die Duitse Keiserryk verkoop. Tydens die Eerste Wêreldoorlog is die eilande deur Japan beset, wat deur die Volkebond 'n mandaat oor die eilande ontvang het. Tydens die Tweede Wêreldoorlog het die Verenigde State die eilande verower en later 'n trougebied deur die Verenigde Nasies ontvang. Die Gefedereerde State van Mikronesië het op 3 November 1986 en Palau op 1 Oktober 1994 onafhanklik geword. Albei eilandnasies het verdrae oor 'n vrye assosiasie met die Verenigde State onderteken, wat nog steeds vir die verdediging verantwoordelik is.


</doc>
<doc id="69736" url="https://af.wikipedia.org/wiki?curid=69736" title="Leeu-drietal">
Leeu-drietal

Die Leeu-drietal of M66-groep (Engels: "Leo Triplet") is ’n groep sterrestelsels sowat 35 miljoen ligjare van die Aarde af in die sterrebeeld Leeu. Dit bestaan uit die sterrestelsels Messier 65, Messier 66 en NGC 3628.

Die tabel onder lys sterrestelsels wat altyd as groeplede geïdentifiseer word in die Nearby Galaxies Catalog, die Lyons Groups of Galaxies (LGG) Catalog, en die groeplyste wat geskep is uit die Nearby Optical Galaxy-monster van Giuricin et al.

Sommige van die verwysings wat hier bo genoem is, dui aan een of twee nabygeleë sterrestelsels kan ook lede van die groep wees. NGC 3593 word dikwels, maar nie altyd nie, as ’n lid van die groep geïdentifiseer.

Die M96-groep lê fisiek naby die Leeu-drietal. Hierdie twee groepe kan in werklikheid twee dele van ’n veel groter groep wees, en sommige algoritmes identifiseer wel die Leeu-drietal as deel van die M96-groep.



</doc>
<doc id="69740" url="https://af.wikipedia.org/wiki?curid=69740" title="Messier 60">
Messier 60

Messier 60 of M60 (ook bekend as NGC 4649) is ’n elliptiese sterrestelsel 55 miljoen ligjare van die Aarde af in die sterrebeeld Maagd.

Messier 60 en die nabygeleë sterrestelsel Messier 59 is albei in April 1779 deur Johann Gottfried Koehler ontdek terwyl hy ’n komeet in dieselfde deel van die lugruim bestudeer het. Charles Messier het albei stelsels drie dae ná hul ontdekking in sy katalogus van komeetagtige voorwerpe opgeneem.

NGC 4647 is sowat 2′,5 van Messier 60 af en hulle vorm twee interaktiewe sterrestelsels bekend as Arp 116 met oorvleuelende optiese skywe. Die wisselwerking tussen die twee het onlangs eers begin, met die eerste tekens wat in 2012 waargeneem is.

M60 is die derde helderste groot elliptiese sterrestelsel van die Virgo-sterrestelselswerm en is die oorheersende lid van ’n subgroep swerms van vier sterrestelsels wat die naaste bekende geïsoleerde kompakte groep stelsels is.

In die middel van M60 is ’n swartkolk van 4,5 miljard sonmassas, een van die grootstes wat nog gevind is. ’n Supernova (SN 2004W) is op 28 Januarie 2004 in Messier 60 gesien.



</doc>
<doc id="69741" url="https://af.wikipedia.org/wiki?curid=69741" title="Samoa-eilande">
Samoa-eilande

Die Samoa-eilande (Engels: "Samoan Islands") bestaan uit die land Samoa en die eilandgebied Amerikaans-Samoa, tussen Hawaii in die noorde en Nieu-Seeland in die suide. Die eilande is in die suide van Tokelau en in die noorde van Niue, in die weste van die Cookeilande en in die ooste van Tonga en Wallis en Futuna geleë. Die Samoa-eilande het 'n bevolking van 250 100 in 2001 gehad het het 'n oppervlakte van 3 030 km².

Dele van die eilande is deur Louis Antoine de Bougainville in 1768 ontdek. In 1899 is die eilandgroep tussen die VSA en die Duitse Keiserryk verdeel. Tydens die Eerste Wêreldoorlog is die westelike eilande deur Nieu-Seeland beset, wat deur die Volkebond 'n mandaat oor die eilande ontvang het. Hierdie eilande het op 1 Januarie 1962 onafhanklik geword, terwyl die Amerikaanse deel 'n afhanklike gebied gebly het.


</doc>
<doc id="69743" url="https://af.wikipedia.org/wiki?curid=69743" title="Messier 61">
Messier 61

Messier 61 of M61 (ook bekend as NGC 4303) is ’n spiraalsterrestelsel sowat 60 miljoen ligjare van die Aarde af in die sterrebeeld Maagd. Dit is op 5 Mei 1779 deur Barnabus Oriani ontdek en Charles Messier het dit daarna in sy katalogus van komeetagtige voorwerpe opgeneem.

M61 is een van die grootste stelsels in die Virgo-sterrestelselswerm. Ses supernovas is al in M61 gesien:




</doc>
<doc id="69748" url="https://af.wikipedia.org/wiki?curid=69748" title="Messier 62">
Messier 62

Messier 62 of M62 (ook bekend as NGC 6266) is ’n bolvormige sterreswerm in die sterrebeeld Slangdraer. Dit is in 1771 deur Charles Messier ontdek en in sy katalogus van komeetagtige voorwerpe opgeneem.

M62 het ’n skynbare helderheid van 7,39 mag. Dit is sowat 22 500 ligjare van die Aarde af en sowat 100 ligjare breed. In die 70's is gevind die swerm bevat ’n hele 89 veranderlike sterre en verskeie X-straalbronne, wat vermoedelik dubbelsterre is.



</doc>
<doc id="69749" url="https://af.wikipedia.org/wiki?curid=69749" title="Messier 67">
Messier 67

Messier 67 of M67 (ook bekend as NGC 2682) is ’n oop sterreswerm in die sterrebeeld Kreef. Dit is in 1779 deur Johann Gottfried Koehler ontdek en Charles Messier het dit daarna in sy katalogus van komeetagtige voorwerpe opgeneem.

Die sterreswerm is volgens verskillende ramings tussen 3,2 miljard en 5 miljard jaar oud, met die mees onlangse raming 4 miljard jaar, wat daarop dui sterre in die swerm is jonger as die Son. Ramings oor die afstand verskil ook en wissel tussen 2 600 en 2 900 ligjare.

Daar is ’n paar sterreswerms wat ouer as M67 is, maar nie een van hulle is so naby aan die Aarde nie. M67 is belangrik in die bestudering van ster-evolusie, omdat dit baie sterre het, die besoedeling min is en die meeste sterre ewe ver en ewe oud is. Dit is ook die naaste oop sterreswerm aan die Aarde.

Daar is na raming ver oor die 500 sterre, waarvan 100 met die Son ooreenstem. Dit bevat ook talle rooireuse.



</doc>
<doc id="69750" url="https://af.wikipedia.org/wiki?curid=69750" title="Messier 68">
Messier 68

Messier 68 of M68 (ook bekend as NGC 4590) is ’n bolvormige sterreswerm in die sterrebeeld Noordelike Waterslang. Dit is in 1780 deur Charles Messier ontdek en daarna in sy katalogus van komeetagtige voorwerpe opgeneem.

M68 is sowat 33 600 ligjare van die Aarde af.



</doc>
<doc id="69751" url="https://af.wikipedia.org/wiki?curid=69751" title="Messier 69">
Messier 69

Messier 69 of M69 (ook bekend as NGC 6637) is ’n bolvormige sterreswerm in die sterrebeeld Boogskutter. Dit is op 31 Augustus 1780 deur Charles Messier ontdek en in sy katalogus van komeetagtige voorwerpe opgeneem. Hy het op dié tydstip gesoek na ’n voorwerp wat LaCaille in 1751-'52 beskryf het en het gedink hy het dit herontdek, maar dit is nie duidelik of LaCaille in werklikheid M69 beskryf het nie.

M69 is sowat 29 700 ligjare van die Aarde af. Dit is na aan die bolvormige swerm M70 – net sowat 1 800 ligjare van hom af. Albei die swerms lê naby die Melkweg se middel. Dit is sover bekend een van die metaalrykste bolvormige sterreswerms.



</doc>
<doc id="69752" url="https://af.wikipedia.org/wiki?curid=69752" title="Grootbek-skreeubaber">
Grootbek-skreeubaber

Die Grootbek-skreeubaber ("Synodontis macrostoma") is 'n varswater vis wat in die boonste gedeeltes van die Zambezirivier en die Kafuerivier, die Kunenerivier en die Okavangorivier voorkom. In Engels staan die vis bekend as die "Largemouth squeaker".

Die vis het 'n lang snoet met 'n groot bek en die stertvin is gevurk. Daar is klein kolletjies op die kop en groot en klein kolle op die lyf. Daar is geen kolle op die onderkant nie. Die vis word tot 92 mm lank.

Die vis leef vermoedelik in rotsagtige areas.





</doc>
<doc id="69753" url="https://af.wikipedia.org/wiki?curid=69753" title="Luiperdkol-skreeubaber">
Luiperdkol-skreeubaber

Die Luiperdkol-skreeubaber ("Synodontis leopardinus") - by hengelaars bekend as die Luiperd-knorvis - is 'n varswater vis wat in die boonste gedeeltes van die Zambezirivier en die Kunenerivier en die Okavangorivier voorkom. In Engels staan die vis bekend as die "Leopard squeaker".

Die Luiperdkol-skreeubaber het ‘n harde beenkop met ‘n pantserplaat wat tot teen die rugvin strek; die plaat agter die kiewe is ovaal met ‘n skerp punt. Hy het drie paar baarde waarvan die langste die basis van die borsvin raak, en die ander twee kort en baie vertak is. Daar kom 12-23 skerp, lang tande, op die onderkaak voor.

Die vis het 'n lang dorsale vin (rugvin) wat uit die pantserplaat begin; die geboë stekel is heelwat langer as die kop, en vlymskerp met weerhakkies. Die res van die vin is langer as die stekel. Die vetvin is goed ontwikkel en die stertvin is diep gevurk. Die anale vin is groot en goed ontwikkel. Die buikvin is gepaard en goed ontwikkel. Die borsvin is gepaard en die stekel is driekwart die lengte van die rug stekel, maar ook vlymskerp met weerhakkies.

Sy liggaamsvorm is plat onder en rond bo, hy is gebou soos ‘n haai.

Die vis is bruin met swart luiperdkolle, gewoonlik kleiner as die oog. Die luiperdkolle is gewoonlik oor die hele lyf maar kom ook somtyds in groepe voor. Die kolle is ook oor die vinne, maar minder opvallend oor die kop en pantserplaat. Daar is geen kolle aan die onderkant van die vis nie.

Luiperdkol-skreeubabers word tot 196 mm lank en die Suid-Afrikaanse hengelrekord is 0.32 kg.

Luiperdkol-skreeubabers leef in rotsagtige vloedvlaktes en groot mere in diep en vlak water met ‘n modderige of sanderige bodem, met of sonder plantegroei.

Die vis is ‘n omnivoor en vreet dus enigiets. Hy word met klein stukkies vleisaas, visaas en erdwurms gevang. Hy is baie vraatsig, kom in groot skole voor en as hulle eers begin byt het min ander vis ‘n kans.

Die vis se stekels is vlymskerp met weerhakkies, en uiters gevaarlik, hanteer hom dus versigtig. Dit maak ‘n knorgeluid; die geluid word deur die borsvin teen die kopplaat veroorsaak.





</doc>
<doc id="69754" url="https://af.wikipedia.org/wiki?curid=69754" title="Borrelbaard-skreeubaber">
Borrelbaard-skreeubaber

Die Borrelbaard-skreeubaber ("Synodontis thamalakanensis") is 'n varswater vis wat in die boonste gedeeltes van die Zambezirivier en die Okavangorivier voorkom. In Engels staan die vis bekend as die "Bubblebarb squeaker".

Die vis het 'n lang dorsale vin en gevurkte stertvin. Die vis is roomkleurig met klein swart kolle op wat neig om in strepe saam te vloei. Die vis word tot 175 mm lank.





</doc>
<doc id="69755" url="https://af.wikipedia.org/wiki?curid=69755" title="Messier 58">
Messier 58

Messier 58 of M58 (ook bekend as NGC 4579) is ’n staafspiraalsterrestelsel sowat 68 miljoen ligjare van die Aarde af in die sterrebeeld Maagd. Dit is op 15 April 1779 deur Charles Messier ontdek en is een van vier staafspiraalstelsels wat in sy katalogus van komeetagtige voorwerpe opgeneem is.

Twee supernovas is in M58 waargeneem: SN 1988A op 18 Januarie 1988 met ’n skynbare helderheid van 13,5 mag in sy kern, en SN 1989M op 28 Junie 1989 met ’n skynbare helderheid van 12,2 mag in sy kern.



</doc>
<doc id="69756" url="https://af.wikipedia.org/wiki?curid=69756" title="Fyntand-skreeubaber">
Fyntand-skreeubaber

Die Fyntand-skreeubaber ("Synodontis vanderwaali") is 'n varswatervis wat in die boonste gedeeltes van die Zambezi-, Kunene- en Okavangoriviere voorkom. In Engels staan die vis bekend as die "Finetooth squeaker".

Die vis het 'n lang dorsale vin en die stertvin is diep gevurk. Die vis is bruin tot olyfbruin met kolle of strepies op wat soos 'n doolhof lyk. Die vis word tot 156 mm lank.




</doc>
<doc id="69757" url="https://af.wikipedia.org/wiki?curid=69757" title="Messier 59">
Messier 59

Messier 59 of M59 (ook bekend as NGC 4621) is ’n elliptiese sterrestelsel in die sterrebeeld Maagd.

Messier 59 is ’n lid van die Virgo-sterrestelselswerm. Hy en die nabygeleë sterrestelsel Messier 60 is albei in April 1779 deur Johann Gottfried Koehler ontdek terwyl hy ’n komeet in dieselfde deel van die lugruim bestudeer het. Charles Messier het albei stelsels drie dae ná hul ontdekking in sy katalogus van komeetagtige voorwerpe opgeneem.



</doc>
<doc id="69773" url="https://af.wikipedia.org/wiki?curid=69773" title="Diepruimte">
Diepruimte

Diepruimte (Engels: "deep sky") is ’n begrip wat in amateursterrekunde gebruik word vir ruimtevoorwerpe wat buite ons sonnestelsel val (dus nie asteroïede, planete of komete nie), maar nie enkele sterre is nie. Onder diepruimtevoorwerpe tel newels, sterreswerms en sterrestelsels.

Die begrip diepruimte is geen klassifisering van voorwerpe volgens hul afstand van die Aarde af nie; hulle kan redelik naby wees, soos Messier 45 (430 ligjare), of baie ver, soos Messier 51 (sowat 35 miljoen ligjare).

Verskeie klassifiseringstelsels word gebruik vir diepruimtevoorwerpe. Twee van die bekendstes is die "Messier-katalogus" en die "New General Catalogue". Eersgenoemde is ’n lys wat in die 18de eeu deur Charles Messier opgestel is van 110 voorwerpe wat met komete verwar kan word. Die tweede katalogus, ook bekend as die NGC, is in 1888 opgestel en bevat byna 8 000 voorwerpe.

Die klassifikasie van niestellêre voorwerpe het begin kort ná die ontdekking van die teleskoop. Namate teleskope verbeter het, is hierdie dowwe "newels" verder opgedeel in meer beskrywende klassifikasies, soos interstellêre wolke, sterreswerms en sterrestelsels. 
Die term "diepruimtevoorwerp" as sterrekundige klassifikasie het in amateursterrekunde ontstaan. Die presiese oorsprong is onseker, maar dit het gewild geraak danksy die Amerikaanse tydskrif "Sky & Telescope" se rubriek "Deep-Sky Wonders", wat van 1941 af verskyn. Die persoon wat dit die langste behartig het, was Walter Scott Houston, en sy rubrieke is later in boekvorm uitgegee. Dit het die term nog gewilder gemaak. 

Daar is baie amateurtegnieke en wat met diepruimtevoorwerpe verband hou. Van die liggame is helder genoeg om met ’n verkyker of klein teleskoop te sien, maar vir die dowwe voorwerpe is die ligversamelingseienskappe van teleskope met groot objektiewe nodig. Omdat hulle nie met die blote oog gesien kan word nie, kan hulle ook moeiliker wees om op te spoor. Dit het gelei tot die toename van GoTo-teleskope, wat hemelliggame outomaties kan opspoor, asook groot refleksieteleskope. Om dowwe voorwerpe te sien moet dit baie donker wees, en hierdie redelik drabare soort teleskope is gewild onder amateurs wat soms uit stedelike gebiede na die platteland moet reis waar daar minder ligbesoedeling is. Filters kan ook gebruik word om die kontras te vergroot of net sekere golflengtes deur te laat.

Daar is georganiseerde byeenkomste wat met diepruimtevoorwerpe verband hou, soos die Messier-marathon, wat elke jaar op ’n sekere tyd plaasvind en behels dat waarnemers al 110 Messier-voorwerpe in een nag probeer sien. Dit is ’n gewilde lys onder amateurs, aangesien al dié liggame met ’n redelik klein 18de-eeuse teleskoop ontdek is. ’n Meer veeleisende toets bekend as die Herschel 400 vereis groter teleskope en meer ervare amateursterrekykers.

Baie hemelliggame val onder die kategorie diepruimtevoorwerpe. Omdat die vereistes is dat hulle buite die Sonnestelsel moet lê en nie sterre moet wees nie, sluit die lys die volgende in:





</doc>
<doc id="69784" url="https://af.wikipedia.org/wiki?curid=69784" title="Sarie Marais (1949)">
Sarie Marais (1949)

Sarie Marais is 'n Afrikaanse swart en wit rolprent wat in 1949 uitgereik is. Die film is 'n oormaak van die oorspronklike "Sarie Marais" wat in 1931 vrygestel is. Die regisseur was Francis Coley. Die tydskrif, "Sarie" het oorspronklik ook as "Sarie Marais" bekend gestaan en is vir die eerste keer in dieselfde jaar uitgegee.

Die rolprent is 'n drama.




</doc>
<doc id="69789" url="https://af.wikipedia.org/wiki?curid=69789" title="Cyprinodontiformes">
Cyprinodontiformes

Cyprinodontiformes is 'n vis-orde wat hoort tot die klas "Actinopterygii". Die orde bevat oor die algemeen klein vissies. Baie van hulle is gewilde akwarium visse. Party spesies lê eiers terwyl ander weer lewendbarend is. Spesies van hierdie orde kom wêreld wyd voor in varswater, brakwater en strandmere.

Die volgende families is deel van die orde Cyprinodontiformes:




</doc>
<doc id="69790" url="https://af.wikipedia.org/wiki?curid=69790" title="Nothobranchius">
Nothobranchius

Nothobranchius (kuilvissies) is 'n visgenus in die familie Aplocheilidae. Die genus bestaan uit meer as dertig spesies wat in Afrika en Asië aangetref word, waarvan ses in Suider-Afrika voorkom.

Die kuilvissies is stewig met amper simmetriese dorsale en anale vinne, die pektorale vinne is laag aan die lyf en die bekkenvinne is klein. Die mannetjie word groter as die wyfie en is heldergekleurd. Die kleurpatrone van die mannetjies speel 'n belangrike rol om die visse te identifiseer. Die visse leef net 'n jaar lank en leef in tydelike reënpoele en poele in vloedvlaktes. Die vissies word aangetref in die savannestreke van tropiese Afrika.

Die volgende spesies word in Suider-Afrika aangetref:




</doc>
<doc id="69791" url="https://af.wikipedia.org/wiki?curid=69791" title="Stockholmsindroom">
Stockholmsindroom

Stockholmsindroom is ’n sielkundige fenomeen waarin gyselaars empatie betoon en positiewe gevoelens openbaar teenoor hul oorweldigers, soms in so ’n mate dat hulle die oorweldigers verdedig. Hierdie gevoelens word oor die algemeen as irrasioneel beskou in die lig van die gevaar of risiko waartoe die gyselaars hulself onderwerp. Die gyselaars beskou dan verkeerdelik die gebrek aan mishandeling van hul oorweldigers as ’n goedgunstige daad. Die FBI van Amerika se Gyselaarsversperringsdatabasisstelsel toon aan dat ongeveer 27% van slagoffers tekens van Stockholmsindroom toon.

Stockholmsindroom kan gesien word as ’n form van traumatiese gebondenheid of gevangenskap, wat nie noodwendig deur ’n gyselaarscenario plaasvind nie, maar wat “sterk emosionele beskryf wat ontwikkel tussen twee mense waar een persoon die ander met tussenposes teister, dreig, slaan, mishandel of intimideer.”

Mishandelde vrou-sindroom is ’n voorbeeld van die aktivering van die sielkundige meganisme van gevange-gebondenheid. So ook is basiese militêre opleiding en ontgroening aan universiteite.

Daar word soms verkeerdelik na Stockholmsindroom as Helsinkisindroom verwys.


</doc>
<doc id="69795" url="https://af.wikipedia.org/wiki?curid=69795" title="Blougroen-kuilvissie">
Blougroen-kuilvissie

Die Blougroen-kuilvissie ("Nothobranchius furzeri") is 'n varswater vis wat voorkom in panne in die Gonarezhou Nasionale Park in suid-oos Zimbabwe. In Engels staan die vis bekend as die "Turquoise killifish".

Die vis het 'n stewige lyf met die dorsale vin agter op die lyf, teenoor die anale vin. Beide vinne is omtrent ewe groot. Die stertvin is groot en bolrond. Die kop is groot en bedek met skubbe. Die skubbe is turkoois gekleurd en die rante van die skubbe is rooi. Die dorsale vin en die basis van die stertvin is helder blou met diep rooi kolle of strepe op. Daar is ook konsentriese geel-groen en swart strepe op die stertvin wat uitwaarts straal. Die wyfie is eenvoudig bruin van kleur met die skubbe en wange wat 'n ligte silweragtige of blou skynsel het. Die vis word tot 53 mm lank.

Die vis se habitat is tydelike waterpoele in semi-droë gebiede met skaars, wisselvallige reënneerslae. Blougroen-kuilvissies het aangepas by die gereelde droogtetoestande deur die ontwikkeling van uitdroog-weerstandige eiers. Die eiers bly dormant in die droë modder vir een of selfs meer jare. As gevolg van die kort reënseisoene in hulle natuurlike habitat is die leeftyd van hierdie visse beperk tot 'n paar maande. Hulle leeftyd in gevangenskap is net so kort. Dit maak hulle in die wetenskap 'n goeie model vir verouderingsnavorsing.





</doc>
<doc id="69800" url="https://af.wikipedia.org/wiki?curid=69800" title="Kafue-kuilvissie">
Kafue-kuilvissie

Die Kafue-kuilvissie ("Nothobranchius kafuensis") is 'n varswatervis wat voorkom in panne in die Kafuerivier-vallei in Zambië. In Engels staan die vis bekend as die "Kafue killifish".

Die vis het 'n stewige lyf met die dorsale vin agter op die lyf, teenoor die anale vin. Beide vinne is omtrent ewe groot. Die stertvin is groot en bolrond. Die mannetjies se skubbe is bleek blou met breë donker rante; die hele vis lyk meer blou as rooi. Die stertvin se kleur wissel; dit is of rooi met ligblou en swart uitwaartse konsentriese bande of die blou bande kom nie voor nie. Die dorsale vin is lig blou met rooi strepe en patrone op. Die wyfie is eenvoudig bruin van kleur met die skubbe en wange wat 'n ligte silweragtige of blou skynsel het. Die vis word tot 60 mm lank.





</doc>
<doc id="69803" url="https://af.wikipedia.org/wiki?curid=69803" title="Jan Barnard">
Jan Barnard

Jan Barnard (*21 Oktober 1929 – †21 Oktober 2012) was ’n Springbok-marathonatleet wat Suid-Afrika by die Olimpiese Spele in 1956 en by die Statebondspele in 1954 en 1958 verteenwoordig het. Hy was ’n joernalis van beroep en het ook vir baie jare in die kommunikasiewese gewerk, hoofsaaklik in die tabakindustrie, insluitende by Rembrandt. Hy is op 21 Oktober 2012 op sy 83ste verjaardag in Pretoria in sy slaap oorlede. Hy word deur vyf kinders en nege kleinkinders oorleef.


</doc>
<doc id="69804" url="https://af.wikipedia.org/wiki?curid=69804" title="Beira-kuilvissie">
Beira-kuilvissie

Die Beira-kuilvissie ("Nothobranchius kuhntae") is 'n varswatervis wat voorkom in vloedvlaktes in die Pungwerivier naby Beira in Mosambiek. In Engels staan die vis bekend as die "Beira killifish".

Die vis het 'n stewige lyf met die dorsale vin agter op die lyf, teenoor die anale vin. Beide vinne is omtrent ewe groot. Die stertvin is groot en bolrond. Die wyfie is lig olyfbruin gekleur terwyl daar verspreide skubbe met rooi rante op die kieudeksels voorkom. Die mannetjies het blou of turkoois skubbe met rooi rante. Daar is ook rooi kolle op die kop en lyf en die stertvin is helderrooi. Die vis word tot 65 mm lank.

Die Beira-kuilvissie lyk baie soos die Spikkel-kuilvissie met die rooi voorkoms en daar is 'n kans dat dit dieselfde spesie mag wees.





</doc>
<doc id="69805" url="https://af.wikipedia.org/wiki?curid=69805" title="William Byrd">
William Byrd

William Byrd (/bɜrd/; * 1540 of 1543 in Lincolnshire, Engeland; † 14 Julie 1623 in Stondon Massey, Essex) was die beduidendste Engelse komponis van Renaissance-musiek. Byrd het sy werke in die musikale vorme van sy tyd geskryf, waaronder verskillende variante van sakrale en wêreldlike polifonie, klawermusiek in die styl van die sogenaamde Virginaliste-skool, orrel- en consort-musiek. Sy psalms, motette en madrigale word by die gewildste komposisies van die 16de eeu gereken.

Baie van Byrd se komposisies het 'n sterk emosionele karakter aangesien hulle temidde van die politieke, godsdienstige en maatskaplike woelinge van die Tudor-tydperk ontstaan het. Byrd was 'n diep, vrome aanhanger van Rooms-Katolisisme sodat van sy belangrikste werke, veral sy missiklusse, in die regeringstyd van Elizabeth I nie in die openbaar opgevoer kon word nie, maar eerder tydens privaat of selfs geheim kerkdienste gesing is.

Byrd het nogtans die vertroue van die koningin geniet en het sedert 1572 saam met 'n bekende komponis, Thomas Tallis, as orrelis van die Koninklike Kapel ("Chapel Royal") te Londen gefungeer. Koningin Elizabeth I het aan Tallis en Byrd selfs die gemeenskaplike monopolie op die druk van notasies verleen.



</doc>
<doc id="69806" url="https://af.wikipedia.org/wiki?curid=69806" title="New General Catalogue of Nebulae and Clusters of Stars">
New General Catalogue of Nebulae and Clusters of Stars

Die New General Catalogue of Nebulae and Clusters of Stars (afgekort as NGC) is ’n bekende sterrekunde-katalogus van diepruimtevoorwerpe wat in 1888 deur John Louis Emil Dreyer opgestel is as ’n nuwe weergawe van John Herschel se "Catalogue of Nebulae and Clusters of Stars".

Die NGC bevat 7 840 voorwerpe, bekend as NGC-voorwerpe. Dit is een van die mees omvattende katalogusse omdat dit alle soorte diepruimtevoorwerpe insluit en nie net een soort soos byvoorbeeld sterrestelsels nie. Dreyer het twee byvoegsels tot die NGC gepubliseer bekend as die "Index Catalogues" (afgekort as IC). Die eerste een (1895) bevat 1 520 voorwerpe en die tweede een (1908) 3 866 voorwerpe. Dit is ’n totaal van 5 386 IC-voorwerpe.

Voorwerpe in die lugruim van die Suidelike Halfrond word nie so deeglik gedek nie, hoewel baie van hulle deur John Herschel of James Dunlop waargeneem is.

Daar was baie foute in die NGC, maar ’n ernstige poging om die meeste daarvan uit te skakel, is in 1993 deur die NGC/IC Project begin ná minder geslaagde pogings deur Sulentic en Tifft met hul "Revised New General Catalogue" (RNGC) in 1973 en Sinnott met sy "NGC2000.0" in 1988.

Die "Revised New General Catalogue and Index Catalogue" (RNGC/IC) is in 2009 deur Wolfgang Steinicke gepubliseer. Dit word beskou as een van die mees omvattende en gesaghebbende weergawes van die NGC en IC.




</doc>
<doc id="69808" url="https://af.wikipedia.org/wiki?curid=69808" title="Münster">
Münster

Münster (Nederduits: "Mönster", Latyns: "Monasterium") is 'n stad in Noordryn-Wesfale in die weste van Duitsland, met 'n bevolking van 310 039 op 31 Desember 2015 en 'n oppervlakte van 303 km². Die stad staan veral bekend vir die twee vredesverdrae, wat hier in 1648 ná die einde van die Tagtigjarige (tussen die Republiek van die Sewe Verenigde Nederlande en Spanje) en die Dertigjarige Oorlog (op 24 Oktober 1648 tussen die Heilige Romeinse Ryk en Frankryk) gesluit is.


</doc>
<doc id="69812" url="https://af.wikipedia.org/wiki?curid=69812" title="Universiteit Niccolò Cusano">
Universiteit Niccolò Cusano

Die Universiteit Niccolò Cusano ( "Università degli Studi Niccolò Cusano") is ’n universiteit in Rome (Via don Carlo Gnocchi 3), in Italië. Dit is in 2006 opgerig, en het meer as 10,228 studente (2012).



</doc>
<doc id="69814" url="https://af.wikipedia.org/wiki?curid=69814" title="William Herschel">
William Herschel

Sir Frederick William Herschel (Duits: Friedrich Wilhelm Herschel; 15 November 1738  – 25 Augustus 1822) was ’n Britse sterrekundige, hoewel in Duitsland gebore, tegniese kenner en komponis. Hy is in Hannover, Duitsland, gebore en was nes sy pa in die militêre orkes van Hannover. Op 19 het hy na Groot-Brittanje geïmmigreer. Behalwe vir sterrekunde is hy ook bekend vir die 24 simfonieë wat hy gekomponeer het.

In 1774 het hy met behulp van 'n selfgemaakte teleskoop met 'n sistematiese ondersoek van die sterrehemel begin. Dit het onder meer gelei tot die ontdekking van die planeet Uranus, die poolkappe van Mars en twee van Saturnus se mane. 

Voorts het hy ook talle newelvlekke, sterrehope en dubbelsterre ontdek. Herschel het afgelei dat die son deur die hemelruim beweeg en aanvaar dat alle sterre geleë is in ŉ stelsel wat die vorm van 'n afgeplatte lens het. Frederick William (oorspronklik Friedrich Wilhelm) Herschel is op 15 November 1738 in Hannover gebore. Sy vader was 'n musikant en aangesien William musiekaanleg getoon het, het hy op 14-jarige leeftyd lid geword van 'n militêre kapel. 

In 1757 het hy hom in Engeland gevestig, eers as musiekkopieerder, daarna as dirigent en toe as orrelis in Bath (1766). In sy vrye tyd het hy in die natuurwetenskappe gestudeer, onder meer in die wiskunde en die sterrekunde, terwyl hy met 'n baie eenvoudige gehuurde teleskoop sy eerste waarnemings van die sterre gedoen het. Die teleskoop was ontoereikend en hy het besluit om self een te bou. 

Danksy Herschel se buitengewone energie en deursettingsvermoë het hy teleskoopspieëls bekom wat, soos dit later geblyk het, die van Greenwich se sterrewag oortref het. Toe sy eerste teleskoop in 1744 voltooi is, het Herschel se loopbaan as (amateur-) sterrekundige begin. Herschel het hom dit ten doel gestel om die hele sterrehemel stelselmatig te bestudeer. 

Op 13 Maart 1781 het hy in die sterrebeeld van die Tweeling 'n voorwerp ontdek wat 'n paar nagte later van posisie verander het. Herschel het gemeen dit is 'n komeet wat hy ontdek het en hy het dit bekend gemaak. Later het dit geblyk ŉ planeet te wees wat buite die baan van Saturnus beweeg. Die ontdekking van die planeet, vandag bekend as Uranus, het Herschel onmiddellik beroemd gemaak. Die Engelse koning, George III, het Herschel tot koninklike sterrekundige benoem met 'n jaargeld wat hom in staat gestel het om hom voltyds aan die sterrekunde te wy. Saam met sy suster Carolina Lucretia Herschel (1750- 1848) het hy na Datchet verhuis en later (in 1786) na Slough.

Carolina het in 1771 na Engeland gekom om as Herschel se helper op te tree; eers in sy musiekloopbaan en daarna met sy sterrekundige werk. Haar belangstelling in die sterrekunde het so toegneem dat sy self waarnemings gedoen en 7 komete ontdek het. In Datchet en Slough het Herschel voortdurend teleskoopspieëls geslyp, nie alleen vir eie gebruik nie, maar ook om te verkoop. Sowat 400 spieëls het sy werkplaas verlaat, wat 'n belangrike bron van inkomste was. 

Sy grootste teleskoop was 12 meter lank en met 'n spieël van 1,45 min deursnee. In 1788 is Herschel met die welgestelde weduwee Mary Pitt (née Baldwin) getroud. Uit die huwelik is 'n seun, John Frederick William gebore wat later die werk van sy vader sou voortsit. In 1782 het Herschel lid van die Royal Society geword en in 1821 die eerste voorsitter van die pasgestigte Royal Astronomical Society. Herschel is op 25 Augustus 1822 in Slough oorlede. 

Herschel het op feitlik elke gebied van die sterrekunde navorsing gedoen. In 1780 het hy twee verhandelings geskryf, die een oor die veranderlike helderheid van die ster Mira Ceti en die ander oor die maangebergte. In 1781 het hy die eerste van 'n reeks verhandelings geskryf oor die omwentelings van die planete en hul mane. Hy het die poolkappe van Mars ontdek en op grond van die stand van die rotasie-as het hy tot die gevolgtrekking gekom dat die seisoene op mars grotendeels ooreenstem met die op die aarde. 

Tussen 1790 en 1808 het sy verhandelinge oor Saturnus en sy ringe verskyn. In 1789 het hy die sesde en die sewende maan van Saturnus ontdek, onderskeidelik Mimas en Enkelados genoem. In 1775 het hy 'n verhandeling oor die son geskryf en aanvaar dat die son uit 'n donker (moontlik bewoonde) kern bestaan omring deur 'n atmosfeer waarin die sonvlekke as gate waargeneem word. Hy het gemeen die son verkry sy energie van die voortdurende neerstorting van komete op die oppervlak. 

Soos talle van sy voorgangers het Herschel gepoog om die afstand tussen die aarde en 'n ster te meet. Hy het gesoek na twee sterre wat naby mekaar geleë is, maar opsigtelik in helderheid verskil. Die helder ster sou volgens hom nader wees as die flouer ster. As gevolg van die jaarlikse beweging van die aarde om die son, so het Herschel gemeen, sou die helder ster 'n klein afstand verplaas word ten opsigte van die flou ster (as gevolg van parallaks) en so sou die afstand na die helder ster bepaal kon word. Herschel het stelselmatig na sulke sterrepare gesoek maar kon geen parallaks vind nie. 

Hy het wel ontdek dat daar meer sulke pare is as wat volgens kansrekening vermoed sou word. Baie van die sogenaamde dubbelsterre moet dus baie naby mekaar geleë wees. In 1782 het Herschel sy eerste katalogus van 269 dubbelsterre gepubliseer en teen 1803 het hy vasgestel dat die posisie van 50 sterre verander het. Hy het altesame byna 1 000 dubbelsterre ontdek. Herschel het ook die eiebeweging van sterre, wat Halley in 1718 ontdek het, ondersoek. 

Hy het vasgestel dat die sterre in een helfte van die hemelruim skynbaar weg van mekaar beweeg en in die ander helfte na mekaar. Hy het tot die korrekte gevolgtrekking gekom dat dit 'n bewys is van die beweging van die son ten opsigte van die sterre. Hierdie beweging sou gerig wees in ongeveer die rigting van die ster ʎ van Hercules (die sogenaamde toppunt of apeks van die son). In 1783 het Herschel sy eerste verhandeling hieroor geskryf naamlik, "On the motion of the solar system in space."

Herschel was een van die eerste sterrekundiges wat vermoed het dat alle sterre (insluitende die son) in ŉ min of meer skyfvormige stelsel geleë is. Uit hierdie veronderstelling het hy afgelei dat die sterre gemiddeld ewe veel lig uitstraal en ewe ver van mekaar geleë is. 

Hulle skynbare helderheid sou dan 'n aanduiding wees van hulle afstand van die aarde af. Herschel het toe die sterre wat binne sy teleskoop se sigveld was, in 3 400 gebiede afgebaken en getel. So het hy bereken hoe ver die sterrestelsel in die verskillende rigtings uitstrek. In 1785 het hy tot die gevolgtrekking gekom dat die deursnee van die stelsel (of Melkweg), omgereken in moderne afstandmaat, ongeveer 6 000 ligjare is, en die diepte sowat 11 00 ligjare. 

Die son sou naby die middel van die stelsel geleë wees. Later het dit geblyk dat die verhouding van die afmetings goed, maar vyftien maal te klein was. Sy verhandeling hieroor was getiteld "On the construction of the heavens". Herschel het talle voorwerpe ontdek wat hy as "newels" beskryf het. Charles Messier het in 1784 ŉ lys van 103 sulke voorwerpe gepubliseer; Herschel het ongeveer 2 900 ontdek. Aanvanklik het hy gemeen dat baie van die newels buite ons sterrestelsel geleë is en dat hulle in sterrestelsels soortgelyk aan ons s'n is. 

Omstreeks 1811 het hy na verdere navorsing aanvaar dat alle newels tot ons sterrestelsel behoort en dat dit die materiaal is waaruit die sterre deur kondensasie ontstaan. Latere ondersoek het getoon dat dit wel die geval is met sommige soorte galaktiese newelvlekke

Sy suster Caroline Herschel en seun John Herschel was ook sterrekundiges.




</doc>
<doc id="69815" url="https://af.wikipedia.org/wiki?curid=69815" title="John Herschel">
John Herschel

Sir John Frederick William Herschel (Berkshire; 7 Maart 1792 – 11 Mei 1871) was ’n Britse wiskundige, sterrekundige, apteker en eksperimentele fotograaf/uitvinder. Hy was die seun van sir William Herschel, ook ’n sterrekundige, en die pa van 12 kinders.

Hy het hom eers met die wiskunde besig gehou maar later die sterrekundige werk van sy vader voortgesit. In 1834 het hy sy ondersoek na die suidelike deel van die hemelruim uitgebrei. Benewens die sterrekunde was Herschel ook geïnteresseerd in natuur- en skeikunde en fotografie. 

Hy het in Eton en Cambridge gestudeer, waarna hy hom op die wiskunde toegespits het. Saam met twee vriende, die wiskundiges George Peacock (1791-1858) en Charles Babbage, het hy tussen 1813 en 1820 'n aantal wiskundige verhandelings geskryf wat aan hom groot bekendheid besorg het. Aan die begin van 1814 het hy besluit om in die regte te gaan studeer, maar sy kennismaking met die fisikus William Hyde Wollaston (1766-1828) en die sterrekundige James South (1785-1 867) het hom van studierigting laat verander. 

Na 'n mislukte poging om in Cambridge 'n dosent in die chemie te word, het hy hom vir 'n ruk in Slough met die chemie en die fisika besig gehou. In 1816 het hy onder leiding van sy vader met sterrekundige waarnemings begin. Van 1821 tot 1823 het hy met James South saamgewerk in 'n nuwe ondersoek na 380 dubbelsterre wat deur sy vader waargeneem is. 

Tussen 1825 en 1833 het hy die ondersoek na die noordelike sterrehemeI voortgesit en talle nuwe dubbelsterre en newels ontdek. Dit het die getal ontdekte dubbelsterre op 3 350 te staan gebring en die newels op 525. Deur sy eie waarnemings met die van sy vader te vergelyk, kon hy die bane van ŉ groot aantal dubbelsterre bepaal. Sy verhandeling hieroor, "On the investigations of the orbits of revolving double stars", het in 1833 verskyn. In dieselfde jaar het hy besluit om die suidelike sterrehemel te bestudeer. Hy het na Suid-Afrika gekom en in Maart 1834 met sy waarnemings begin. In die volgende vier jaar het hy 'n inventaris van 70 000 sterre opgestel en 1 700 newels en 1 200 dubbelsterre ontdek. Ander waarnemings wat hy gedoen het, sluit in die newel rondom (die ster) Eta Carinae, die bolvormige sterrehoop 47 Tucani, sonvlekke, Halley se komeet (in 1835), die Magellaanse Wolke en die eerste noukeurige helderheidsmeting van 65 helder sterre. Hierbenewens het hy in 1840 die veranderlike helderheid van Betelgeuse gemeet. 

In 1838 het Herschel na Engeland teruggekeer. In 1847 verskyn sy "Cape Observations" met katalogusse en kaarte van newels en sterrehope, die relatiewe posisies en helderheid van dubbelsterre, asook metinge van die helderheid van sterre. Aanvanklik het Herschel, net soos sy vader, gemeen dat die sterre 'n reusagtige, afgeplatte, skyfvormige stelsel is met die son as middelpunt. 

Later het hy van die teorie afgesien en verskeie ander moontlikhede ondersoek. Hy het vasgestel dat die newels die melkwegvlak skynbaar vermy en by die melkwegpole ophoop. Later is bepaal dat dit veroorsaak word deur die absorbsie van lig in die melkwegvlak. Herschel se "General catalogue of nebulae and clusters of stars" (1863) het later 'n belangrike bron geword in die studie van sowel die melkwegnewels en sterrehope as die sterrestelsels buite die melkweg. Herschel het hom nie net met die sterrekunde besig gehou nie maar ook met die natuur- en skeikunde. 

In 1819 het hy natriumtiosulfaat as fikseersout in fotografie ontwikkel In 1823, ses jaar voor die werk van Foucault, het hy al voorgestel dat dit dalk moontlik sou wees om elke chemiese verbinding deur middel van sy spektrum te analiseer, en in 1839 het hy, onafhanklik van Fox Talbot, die positief-negatief-proses in fotografie ontdek.

Herschel het 'n aantal boeke geskryf, waarvan "On the study of natural philosoph"y 1830 en "Outlines of astronomy" (1849) die bekendste is. In 1827 is hy gekies tot voorsitter van die Royal Astronomical Society. Hy is op 11 Mei 1871 oorlede en in die Westminster-abdy, naby die graf van Isaac Newton, begrawe.

Herschel het ook bydraes gelewer op die gebied van kleurblindheid en die chemiese krag van ultravioletstrale. Die dorpie "Herschel" in die Oos-Kaap is in 1873 na sir John Herschell vernoem twee jaar na sy dood. Die privaat Meisieskool Herschel (gestig in 1922) in Kaapstad is ook na hom genoem.


</doc>
<doc id="69816" url="https://af.wikipedia.org/wiki?curid=69816" title="Boogminuut">
Boogminuut

’n Boogminuut is ’n eenheid om die grootte van ’n hoek aan te dui. In sterrekunde word die boogminuut gebruik om die plek of afmeting van ruimtevoorwerpe aan te dui. ’n Boogminuut bestaan uit 60 boogsekondes en is ’n 60ste van ’n booggraad.

Vir die aanduiding van posisies in lugkoördinate word grade, boogminute en boogsekondes algemeen gebruik vir die deklinasie. Die skynbare deursnee van die volmaan is sowat 30 boogminute.

Die boogminuut dien ook as grondslag vir die seemyl.


</doc>
<doc id="69817" url="https://af.wikipedia.org/wiki?curid=69817" title="Boogsekonde">
Boogsekonde

’n Boogsekonde is ’n eenheid om die grootte van ’n hoek aan te dui. In sterrekunde word die boogsekonde gebruik om die plek (in die geval van lugkoördinate) of die afmeting van ’n ruimtevoorwerp aan te dui. ’n Boogsekonde is ’n 60ste van ’n boogminuut en ’n 3 600ste van ’n booggraad.

Dus: 1 graad = 60 boogminute = 3600 boogsekondes.

Die sigbare deel van die lugruim beslaan sowat 180 grade en die volmaan se deursnee is sowat 30 boogminute, oftewel ’n halwe graad.


</doc>
<doc id="69818" url="https://af.wikipedia.org/wiki?curid=69818" title="Kafuerivier">
Kafuerivier

Die Kafuerivier is een van die groter sytakke van die Zambezirivier. Die rivier is geleë binne Zambië en is ook die langste rivier in Zambië en is ongeveer 960 km lank.

Die rivier dreineer 'n area van 155,000 km² en het 'n gemiddelde stroomvloei van 320 m³/s deur die onderste gedeelte met groot seisoenale variasies. Dit lewer sowat 10 km³ water per jaar aan die Zambezirivier.

Die rivier ontspring op 'n hoogte van 1350 m op 'n plato net suid van die grens tussen Zambië en die Demokratiese Republiek van die Kongo, 120 km noord-wes van die Koperstreek en vloei in die Zambezirivier in onder die Karibadam.

Die rivier is ryk aan vis en van die bekendste spesies wat voorkom is:

Daar kom ook 'n groot verskeidenheid kurpers en skreeubabers in die rivier voor.


</doc>
<doc id="69825" url="https://af.wikipedia.org/wiki?curid=69825" title="Messier 70">
Messier 70

Messier 70 of M70 (ook bekend as NGC 6681) is ’n bolvormige sterreswerm in die sterrebeeld Boogskutter. Dit is in 1780 deur Charles Messier ontdek en in sy katalogus van komeetagtige voorwerpe opgeneem.

M70 is sowat 29 400 ligjare van die Aarde af en naby die middelpunt van die Melkweg. Dit is min of meer dieselfde grootte en helderheid as sy buurman, M69. Die swerm bevat net twee bekende veranderlike sterre.



</doc>
<doc id="69828" url="https://af.wikipedia.org/wiki?curid=69828" title="Messier 71">
Messier 71

Messier 71 of M71 (ook bekend as NGC 6838) is ’n bolvormige sterreswerm in die sterrebeeld Pyl. Dit is in 1746 deur Philippe Loys de Chéseaux ontdek en deur Charles Messier in sy katalogus van komeetagtige voorwerpe opgeneem.

M71 is 12 000 ligjare van die Aarde af en het ’n deursnee van sowat 27 ligjare. Die veranderlike ster Z Sagittae is in dié swerm. Daar is lank (tot in die 1970's) geglo dat dit ’n digte oop swerm is, onder meer vanweë sy metaalrykheid, en is as sodanig deur sterrekundiges geklassifiseer. Danksy moderne fotometrie is egter vasgestel dat dit oor die eienskappe van ’n bolswerm beskik. Die relatiewe jong sterre verklaar ook die teenwoordigheid van baie metale. M71 het ’n helderheid van sowat 13 200 Sonne.



</doc>
<doc id="69829" url="https://af.wikipedia.org/wiki?curid=69829" title="Messier 72">
Messier 72

Messier 72 of M72 (ook bekend as NGC 6981) is ’n bolvormige sterreswerm in die sterrebeeld Waterdraer. Dit is op 29 Augustus 1780 deur die Franse sterrekundige Pierre Méchain ontdek. Sy kollega Charles Messier het op 4 Oktober daardie jaar daarvoor gesoek en dit in sy katalogus van komeetagtige voorwerpe opgeneem. Albei het gedink dit was ’n flou newel eerder as ’n sterreswerm.

Met ’n groter instrument het die Britse sterrekundige John Herschel dit ’n "helder swerm sterre" genoem. Die Amerikaner Harlow Shapley het opgemerk dat dit ooreenstem met Messier 4 en Messier 12.

M72 is sowat 55 000 ligjare van die Son af. Sy massa is sowat 168 000 sonmassas en dit is sowat 9,5 miljard jaar oud. Daar is 43 bekende veranderlike sterre in die swerm.



</doc>
<doc id="69830" url="https://af.wikipedia.org/wiki?curid=69830" title="Messier 73">
Messier 73

Messier 73 of M73 (ook bekend as NGC 6994 ) is ’n asterisme van vier sterre in die sterrebeeld Waterdraer. ’n Asterisme is sterre wat fisiek nie aan mekaar verbind is nie, maar van die Aarde af naby aan mekaar lyk.

M73 is op 4 Oktober 1780 deur Charles Messier ontdek, wat dit aanvanklik as ’n sterreswerm van vier sterre met ’n effense newelagtigheid beskryf het. John Herschel kon egter geen newelagtigheid sien nie. Hy het ook getwyfel of dit ’n sterreswerm is. Tog het Herschel dit in sy "General Catalogue of Nebulae and Clusters" van diepruimtevoorwerpe opgeneem en John Dreyer het dit ook in die "New General Catalogue" opgeneem.

In die begin van die 2000's was daar ’n klein debat oor die aard van M73 – of dit ’n swerm of asterisme is. Die saak is in 2002 opgelos toe M. Odenkirchen en C. Soubiran ’n verslag gepubliseer het waarin hulle demonstreer dat die sterre se afstand van die Aarde af in ’n groot mate verskil en dat hulle in verskillende rigtings beweeg, dus moet die sterre ’n asterisme wees.



</doc>
<doc id="69837" url="https://af.wikipedia.org/wiki?curid=69837" title="Wartenberg">
Wartenberg

Wartenberg is 'n stadsdeel in die Berlynse distrik Lichtenberg. In die plaaslike taalgebruik verwys die pleknaam gewoonlik nie na die historiese dorpskern nie, maar eerder na 'n buurt in die aangrensende stadsdeel Neu-Hohenschönhausen waar in die DDR-tydperk nuwe woonstelgeboue opgerig is.

Wartenberg is in die noordelike deel van die stadsdistrik Lichtenberg geleë. Dit grens aan die Berlynse stadsdele Malchow, Neu-Hohenschönhausen en Falkenberg en aan die distrik Barnim in die deelstaat Brandenburg.

Markgraaf Albrecht I van Brandenburg het vanaf 1157 nuwe setlaars uit gebiede soos die Altmark, die Harz-gebergte, Vlaandere en die Ryngebiede uitgenooi om hulle in Brandenburg te vestig. Die nuwe aankomelinge het dikwels plekname uit hul tuislande aan die nuutgestigte "Angerdörfer" en straatdorpe (soos byvoorbeeld Wartenberg en Falkenberg) gegee. So dra ook Wartenberg, wat omstreeks 1230 gestig, dieselfde naam soos 'n aantal nedersettings in die Altmark.

Die voormalige dorpskerk van Wartenberg het waarskynlik omstreeks 1250 ontstaan. Hierdie kerkgebou is vroeër as een van die mooiste dorpskerke in Berlyn beskou, maar teen die einde van die Tweede Wêreldoorlog vernietig. Enkele van sy skatte, soos die Maria-altaar, is egter verwyder voordat die kerk deur die Duitse leër opgeblaas is en kan tans in die Tabor-kerk te Hohenschönhausen en in die "Märkisches Museum" besigtig word.


</doc>
<doc id="69838" url="https://af.wikipedia.org/wiki?curid=69838" title="Spikkel-kuilvissie">
Spikkel-kuilvissie

Die Spikkel-kuilvissie ("Nothobranchius orthonotus") is 'n varswatervis wat voorkom in riviere op die oostelike kusvlakte van Afrika vanaf die onderste gedeelte van die Zambezirivier tot by Mkuze in KwaZulu-Natal. In Engels staan die vis bekend as die "Spotted killifish".

Die vis het 'n stewige lyf met die dorsale vin agter op die lyf, teenoor die anale vin. Beide vinne is omtrent ewe groot. Die stertvin is groot en bolrond terwyl die kop groot en met skubbe bedek is. Mannetjies het groter dorsale en anale vinne as die wyfies. Die vis word tot 100 mm lank.

Die wyfies is eenvoudig vlesig bruin met 'n ligte silwer of blouerige skynsel.

Die mannetjies het 'n rooi of blou voorkoms. By beide voorkomste is daar rooi spikkels op die kop. By die vis met die rooi voorkoms is die skubbe geel of blou in die middel met helder rooi rantjies. Die stert-, pektorale- en bekken vinne is rooi. Daar is rooi strepe op die basis van die dorsale en anale vinne; die vinne is groen met wynrooi kolle op die onderste helfte terwyl die rante van die vinne helder wit is.

By die vis met blou voorkoms is die rooi kleur minder opvallend en die skubbe met blou in die middel domineer. Die vinne is groen met klein rooi strepe en kolle. Die stertvin het feitlik geen kolle op nie.

Die Beira-kuilvissie lyk baie soos die vis met die rooi voorkoms en daar is 'n kans dat dit dieselfde spesie mag wees.





</doc>
<doc id="69843" url="https://af.wikipedia.org/wiki?curid=69843" title="Reënboog-kuilvissie">
Reënboog-kuilvissie

Die Reënboog-kuilvissie ("Nothobranchius rachovii") is 'n varswatervis wat voorkom in die kusvlaktes naby Beira, Mosambiek en in panne van die Krugerwildtuin. In Engels staan die vis bekend as die "Rainbow killifish".

Die mannetjie het 'n rooi kop met turkoois strepe in en die skubbe is turkoois in die middel met rooi rante. Die vis word tot 60 mm lank.





</doc>
<doc id="69845" url="https://af.wikipedia.org/wiki?curid=69845" title="Flip Buys">
Flip Buys

Flip Buys (P.W.J. Buys) is die voorsitter van die Solidariteit Beweging. Hy is gebore op 1 Maart 1963 in Delareyville. Buys het aan die Potchefstroomse Universiteit asook die Randse Afrikaanse Universiteit studeer en 'n BA-graad verwerf.

As Uitvoerende Hoof van Solidariteit sedert 1997 het hy die ou Mynwerkersunie (MWU) uitgebou tot 'n groep van organisasies wat Afrikaans en die belange van die Afrikaner uitbou en verdedig. Hy het as arbeidsverhoudinge-offisier by Eskom begin werk in 1989 voordat hy as organiseerder na die MWU is. Hy het ook 'n ruk in die Volkstaatraad gedien wat voorstelle gemaak het vir die moontlike daarstel van 'n Volkstaat. Solidariteit, die huidige naam vir die voormalige MWU, se lidmaatskap het gestyg van ongeveer 30,000 tot 130,000 en bedien Afrikaners in verskeie bedrywe. Buys is ook die krag agter AfriForum, 'n burgerregte-organisasie wat hom beywer om Afrikaans en Afrikaners se regte te beskerm. 

Buys is getroud en het 4 kinders. Hy het sy regteroog in 'n mesongeluk verloor toe hy 5 jaar oud was. Hy is lidmaat van die Gereformeerde Kerke in Suid-Afrika.


</doc>
<doc id="69846" url="https://af.wikipedia.org/wiki?curid=69846" title="AftoWAZ">
AftoWAZ

AftoWAZ (Russies: АвтоВАЗ; Engels: AvtoVAZ) is die Russiese motorvervaardiger wat voorheen bekend was as WAZ, maar buite Rusland beter bekend is onder die handelsnaam Lada. WAZ staan vir "Wolzjski Aftomobilni Zawod" (ВАЗ, Во́лжский автомоби́льный заво́д; die Wolga-motorfabriek). Die maatskappy is in die laat 1960's in die Sowjetunie gestig in samewerking met Fiat. Dit is die grootste maatskappy in die Russiese motorbedryf. Die Franse motormaatskappy Renault besit tans 25%.

Die maatskappy vervaardig byna ’n miljoen motors per jaar, onder meer die Kalina, Lada 110 en die Niva-veldryvoertuig. Die oorspronklike WAZ-2101 en die motors wat daarop geskoei is, bly egter die modelle wat die meeste met die naam verbind word.

Die WAZ-aanleg is een van die grootstes in die wêreld, met produksiebane van 140 km, en is uniek in die opsig dat die meeste onderdele vir die motors deur die maatskappy self gemaak word.

Die oorspronklike Lada was bedoel as ’n "volksmotor" vir die Oosblok – sonder enige van die luukses wat in Westerse motors van dié era as vanselfsprekend aanvaar is. Ladas is tydens die 1970's en 1980's verkoop as goedkoop motors sonder fieterjasies, nes die Volkswagen-Kewer, in verskeie Westerse lande, insluitende Kanada, Brittanje, Frankryk, België, Luxemburg en Nederland, maar weens handelsanksies nie in die VSA nie. Verkope in Italië is verbied volgens ’n ooreenkoms tussen die Sowjet-regering en Fiat om Fiat te beskerm.

Die aanleg is gestig volgens ’n samewerkingsooreenkoms tussen die Sowjetunie en Italië, en is in 1966 gebou aan die oewers van die Wolga-rivier. ’n Nuwe dorp, Toljatti, is om die fabriek gebou. Dit is genoem na die leier van die Italiaanse Kommunistiese Party, Palmiro Togliatti (die Russiese transliterasie van sy naam is Тольятти).

Die liggewig-Fiat 124 is aangepas om die veeleisende rytoestande in die Sowjetunie te trotseer. Van die veranderinge was aluminium-remtrommels agter, ’n nuwer enjin, hoër veringstelsel en ’n dikker staal vir die bostel. Die eerste motors het ’n slinger gehad ingeval die battery pap geword het in die Siberiese klimaat, maar dit is later weggelaat. Uitvoer na die Weste het in 1974 begin.

Die oorspronklike Ladas het agteraandrywing gehad en hul enjins het gewissel van 1,2 L tot 1,7 L. Later is dieselenjins bygevoeg vir die plaaslike mark. Die Fiat-gebaseerde Ladas was in verskeie style beskikbaar. Hulle het die WAZ-2101-sedan en WAZ-2102-stasiewa ingesluit. Later is ’n luukser weergawe van die sedan, die WAZ-2103, bygevoeg. In 1974 is die oorspronklike WAZ-2101 gemoderniseer met nuwe enjins en binneruime; WAZ-2102 is in 1976 ietwat verbeter. Die model met twee ronde kopligte is tot 1988 vervaardig; die ander word steeds vervaardig in ’n ietwat aangepaste vorm.

WAZ-2105, wat steeds op die 2101 gebaseer is maar aangepas is met ’n 1980-stilering, is in 1980 bekendgestel en is buite die Sowjetunie bemark as die Riva of Laika, afhangend van die land. Vierkantige ligte en nuwe panele onderskei dié modelle van die oues. ’n Luukse-weergawe, WAZ-2107, is in 1982 bekendgestel; dit het ’n beter enjin, mooier binneruim en ’n Mercedes-tipe verkoelerrooster. In 1984 is die WAZ-2104-stasiewa uitgebring.

In die plaaslike mark was hierdie klassieke modelle bekend as die Zjigoeli (Жигули). Die naam Lada is net vir die uitgevoerde motors gebruik. Baie van hulle is egter weer terug ingevoer van die Oosbloklande af en die naam was dus ook in die plaaslike mark bekend.

AftoWAZ-ontwerpers het gewys hulle het ook oorspronklike idees met die vervaardiging vanaf 1978 van die WAZ-2121, of Niwa. Dié baie gewilde viertrekvoertuig is gemaak met veldry-geesdriftiges in gedagte. Dit het ’n kragtige 1,7 L-enjin. Dit word steeds gemaak.

Ná die sukses van die Niwa is ’n nuwe gesinsmotor met vooraandrywing teen 1984 bekendgestel met ’n ten volle plaaslike ontwerp. Die WAZ-21083 Spoetnik-driedeurluikrug is later die Samara genoem. Die enjin is plaaslik ontwerp en die verbrandingsruim in samewerking met Porsche. Die vyfdeurluikrug, WAZ-21093, het in 1987 gevolg en die vierdeursedan met ’n 1,5 L-enjin, die WAZ-21099, in 1990.

Die 2108-2109-modelle is tot in 2001 vervaardig en is toe herstileer. Verskeie ander modelle het gevolg.

Die verbrokkeling van die Sowjetunie het die vervaardiging van ’n nuwe Lada 110-reeks met ’n paar jaar vertraag. Die WAZ-2110-sedan is in 1996 bekendgestel, die 2111-stasiewa in 1998 en die 2112-luikrugreeks in 2001. Dié modelle is basies gebaseer op die Samara, met ’n nuwe bostel en brandstofinspuiting as standaardkenmerke. Die 110-reeks word steeds vervaardig en is deur die jare telkens verbeter.

Strenger emissie- en veiligheidsmaatreëls het meegebring dat AftoWAZ hom teen 1997 aan die meeste Westerse markte onttrek het. Daar was ook dikwels probleme met onderdele. Die toenemende gewildheid van nuwe Verre-Oosterse handelsname soos Daewoo, Kia en Hyundai het bygedra tot die afname in gewildheid van Lada-motors in die Weste. Dié Koreaanse en Maleisiese motors het moderne tegnologie en bougehalte gebied wat deur Japan ontwikkel is en waarby Lada nie kon kers vashou nie, en teen die wisseling van die millennium het hulle die mark oorgeneem waarin Lada langer as 20 jaar oorleef het.

Hoewel die oorspronklike Lada en die Samara onttrek is, word die Lada 110, die Niwa en ander moderner modelle steeds in sekere Westerse land verkoop. Die Lada is geredelik beskikbaar in baie Sentraal- en Suid-Amerikaanse lande asook in Afrika, die Midde-Ooste en al die voormalige republieke van die Sowjetunie.

In 2008 het Renault in ’n vennootskap getree met AftoWaz deur ’n aandeel van 25 persent plus een aandeel in die maatskappy te koop. AftoWAZ is egter aansienlik geknou deur die wêreldwye ekonomiese krisis van 2008–2009. In Oktober 2008 het die maatskappy na berig word meer as 100 000 onverkoopte motors gehad en het hy dringend geld nodig gehad om korttermynskuld te delg.

Op 31 Maart 2009 het die waarde van AftoWAZ-aandele met byna 30% gestyg nadat die destydse eerste minister, Wladimir Poetin, aangekondig het hy steun die motorreus. Poetin het Toljatti besoek en sy goedkeuring uitgespreek oor die feit dat die maatskappy nie groot getalle werknemers afgelê het nie. Hy het $1 miljard se lenings, kontant en waarborge belowe. In Mei 2009 het hy ’n Niwa-sportnutsvoertuig gekoop om sy voortgesette steun te wys.

Op 3 Mei 2012 is aangekondig Renault-Nissan beplan om sy aandeel in AftoWAZ te verhoog tot 51,01%. Renault en Nissan sal $750,000 000 in die gesamentlike onderneming belê.




</doc>
<doc id="69849" url="https://af.wikipedia.org/wiki?curid=69849" title="Ferdi Hartzenberg">
Ferdi Hartzenberg

Ferdinand Hartzenberg (* 8 Januarie 1936 in Lichtenburg) was ’n Suid-Afrikaanse politikus en die tweede en laaste leier van die Konserwatiewe Party in Suid-Afrika tussen 1993 tot sy samesmelting met die Vryheidsfront in 2004.

Hartzenberg is in 1936 in Lichtenburg gebore en het skool gegaan op Sannieshof Primêre Skool en die Hoër Volkskool in Potchefstroom. Aan die Universiteit van Pretoria verwerf hy die volgende grade: B.Sc. (Landbou), M.Sc. (Landbou), D.Sc. (Landbou). Hy het ’n aktiewe rol gespeel op die Verteenwoordigende Studenteraad en die Afrikaanse Studentebond en het vir die Nasionale Party (NP) tydens verkiesingsveldtogte gewerk.

Vanaf 1959–1960 dien hy as sekretaris van die NP-streeksraad vir Rissik en later op die Afdelingsraad vir Lichtenburg. In 1964 is hy genomineer as ’n kandidaat vir die Transvaalse Provinsiale Raad en wen die volgende jaar die setel. In 1970 het hy LP vir Lichtenburg geword.

In 1976 is hy aangestel as adjunkminister van Ontwikkeling en in 1979 is hy bevorder tot Minister van Onderwys en Opleiding in die regering van P.W. Botha, 'n pos wat hy tot Maart 1982 beklee het. As een van die meer konserwatiewe lede van die regerende Nasionale Party (NP) was hy ontevrede oor die beleid van magsdeling wat Botha voorgestaan het in terme van ’n parlement waarin Blankes, Indiërs en Kleurlinge sou deelneem. Saam met dr. Andries Treurnicht en ander NP-lede, het hy die NP in 1982 verlaat om die Konserwatiewe Party (KP) te stig. Hartzenberg is as adjunk-leier van die nuwe party verkies.

Hartzenberg het die leier van die KP geword na Treurnicht se dood in April 1993. Hy het dus die hoof van die amptelike opposisie in die Blanke kamer van die Suid-Afrikaanse Parlement geword, ’n posisie wat hy beklee het tot die eerste demokratiese algemene verkiesing in April 1994.

Die Konserwatiewe Party het geweier om deel te neem aan die algemene verkiesing van 1994 en het daarmee hul parlementêre verteenwoordiging verloor. Sonder enige parlementêre verteenwoordiging het die KP vinnig sy steunbasis verloor, met die konserwatiewes wat deur genl. Constand Viljoen van die Vryheidsfront verteenwoordig is. Aan die einde van 2003 het die KP saamgesmelt met die Vryheidsfront en die Afrikaner Eenheidsbeweging om ’n nuwe party bekend as die Vryheidsfront Plus (VF+) te stig. Hartzenberg het egter uit die aktiewe politiek getree.


</doc>
<doc id="69852" url="https://af.wikipedia.org/wiki?curid=69852" title="Afrikaner Eenheidsbeweging">
Afrikaner Eenheidsbeweging

Die Afrikaner Eenheidsbeweging (AEB) is 'n voormalige politieke party wat in 1998 in Pretoria met ds. Cassie Aucamp as leier gestig is. Die party het aan die Suid-Afrikaanse algemene verkiesing van 1999 deelgeneem. Hulle het nie besonder goed gevaar nie en kon slegs 46 292 stemme, of 0.3% van die totale aantal stemme trek. In September 2003, kort voor die 2004-verkiesing het die Konserwatiewe Party met die Vryheidsfront en die Afrikaner Eenheidsbeweging saamgesmelt om 'n nuwe party bekend as die Vryheidsfront Plus (VF+) te vorm. 



</doc>
<doc id="69853" url="https://af.wikipedia.org/wiki?curid=69853" title="AEB">
AEB

AEB kan verwys na:



</doc>
<doc id="69857" url="https://af.wikipedia.org/wiki?curid=69857" title="Gunther von Hagens">
Gunther von Hagens

Gunther von Hagens (*10 Januarie 1945, Kalisz, Pole) is ’n kontroversiële Duitse ontleedkundige wat die tegniek vir die preservering van biologiese weefselmonsters genaamd plastinasie ontwikkel het.

Von Hagens is gebore as Gunther Gerhard Liebchen in Skalmierzyce (toe Alt-Skalden) naby Kalisz, Ryksgou Wartheland in sentraal-Pole. Toe hy vyf dae oud was het sy ouers uit Pole weggetrek om die dreigende Sowjetbesetting vry te spring. Sy vader, Gerhard Liebchen het as kok gewerk in die Schutzstaffel. Von Hagens het in Oos-Duitsland grootgeword. Sy gesin het vir ’n kort rukkie in Berlyn en omgewing gewoon voordat hulle in Greiz, ’n klein dorp waar Von Hagens gewoon het tot hy negentien was, gevestig het.

As kind het Von Hagens aan hemofilie gely en ses maande in die hospitaal deurgebring nadat hy ’n besering opgedoen het. Hier is sy belangstelling in die mediese wetenskap geprikkel en in 1965 het hy aan die Universiteit van Jena met mediese studies begin. Terwyl hy daar was het hy kommunisme en sosialisme begin bevraagteken en sy politieke kennis begin verbreed deur inligting van nie-kommunistiese nuusbronne in te samel. Hy het deelgeneem aan studenteprotesoptogte teen die inval van Tsjeggoslowakye deur troepe van die Warskouverdrag. In Januarie 1969 het Von Hagens homself voorgedoen as ’n student op vakansie en vir Bulgarye na Hongarye gegaan waar hy op 8 Januarie probeer het om die grens na Oostenryk oor te steek. Hy het misluk maar die volgende dag het hy by ’n ander plek op die grens weer probeer. Hy is gearresteer en tot twee jaar tronkstraf gevonnis.

In 1970 het Wes-Duitsland sy vryheid gekoop. Von Hagens het sy mediese studies in Lübeck voortgesit en in 1975 sy graad behaal van die Universiteit van Heidelberg.

Von Hagens het vir 22 jaar aan die Universiteit in die Institute vir Anatomie en Patologie gedoseer.

Von Hagens het bekendheid verwerf vir sy tegniek van plastinasie, wat hy in 1977 ontwikkel het en die volgende jaar laat patenteer het. Hy het gevolglik die tegniek verder ontwikkel en die Instituut vir Plastinasie in 1993 in Heidelberg gestig. Hy is sedert 1996 ’n gasprofessor in Dalian, China, waar hy aan die stuur van ’n plastinasiesentrum is. Hy is ook die direkteur van ’n plastinasiesentrum aan die Nasionale Mediese Akademie in Bisjkek, Kirgisië. Sedert 2004 is hy ’n gasprofessor aan die New York Universiteit se Kollege vir Tandheelkunde.

Vir die eerste 20 jaar is plastinasie gebruik om klein proefstukke vir mediese studie te preserveer. Dit was eers in die vroeë 1990’s wat die toerusting ontwikkel is wat dit moontlik maak om volledige liggame te plastineer. Só ’n liggaam kan tot 1,500 ure neem om voor te berei. Die eerste uitstalling van volledige liggame is in 1995 in Japan gehou. Oor die volgende twee jaar het Von Hagens die Liggaamswêrelde-tentoonstelling ontwikkel waar menslike liggame in lewensgetroue houdings geposeer word en gedissekteer is om verskeie strukture en stelsels van die menslike anatomie aan te dui. Sedertdien was dit reeds by 50 stede wêreldwyd.

Geloofsgroepe, insluitend verteenwoordigers van die Katolieke Kerk en sommige Rabbi’s het die tentoonstelling van menslike oorskot teengestaan en gesê dat dit nie die menslike liggaam eerbiedig nie.

Die tentoonstelling, en Von Hagen se gevolglike tentoonstellings "Liggaamswêrelde 2, 3 en 4" het wêreldwyd meer as 26 miljoen besoekers gelok.

Om die proefstukke vir die Liggaamswêrelde-tentoonstelling te vervaardig, is daar 340 mense wat in vyf laboratoria in vier verskillende lande werk. Elke laboratorium is gekategoriseer volgens kundigheid, met die laboratorium in China wat fokus op dierproefstukke. Die kameelperd wat in "Liggaamswêrelde 3 & die Storie van die Hart" verskyn het, was een van die moeilikste proefstukke om te skep. Die kameelperd het drie jaar geneem om te voltooi – 10 keer langer as wat dit vat om ’n menslike liggaam voor te berei. Tien mense was nodig om die kameelperd te verskuif omdat die proefstuk se finale gewig, net soos alle ander proefstukke na plastinasie, gelyk was aan die oorspronklike gewig.

Von Hagens het nuwe liggaamsegmenteringsmetodes ontwikkel wat baie dun skywe voortbring, wat daarna geplastineer kan word. Die skywe kan gebruik word vir atudies in anatomie. Hy is ook besig om soortgelyke tegnieke vir groter proefstukke soos ’n olifant te ontwikkel. Hy werk in ’n versteekte laboratorium met die ingang agter ’n verskuifbare stel trappe, waar hy sy nuutste plastinasietegnieke ontwikkel het.

Von Hagens is ’n ateïs. Hy is getroud met Angelina Whalley, die Kunsregisseur van die Liggaamswêrelde-tentoonstellings. Hy het drie kinders van sy eerste huwelik en het ook die agternaam "Von Hagens", sy eerste vrou se achternaam, behou. Wanneer hy in die openbaar verskyn, selfs wanneer hy anatomiese ontledings doen, dra hy ’n swart duikhoed (’n verwysing na die hoed wat gedra is in "Die anatomiese les van Dr. Nicolaes Tulp" deur Rembrandt).

Von Hagens het genoem dat sy uiteindelike doelwit is om ’n “Mensmuseum” te stig waar uitstallings van menslike anatomie permanent vertoon kan word. Hy het ook gesê dat hy na sy dood beplan om geplatineerde skywe van sy liggaam aan verskeie universiteite te skenk, sodat hy in die dood by verskeie plekke nog opleiding kan gee. Hy kan dit nie doen terwyl hy lewe nie. In Januarie 2012 het hy aangekondig dat hy aan Parkinson se siekte ly en dat sy vrou na sy dood sy liggaam sal plastineer en die bewaarde liggaam sal uitstal as deel van die Liggaamswêrelde-tentoonstellings.

In 2002 het Von Hagens die eerste openbare outopsie in die VK in 170 jaar uitgevoer voor ’n uitverkoopte gehoor van 500 mense in ’n teater in Londen. Voor die outopsie het Von Hagens ’n brief van Haar Majesteit se Inspekteur van Anatomie, die Britse regeringsamptenaar wat verantwoordelik is vir die regulering van die opvoedkundige gebruik van kadavers, ontvang. Die brief het Von Hagens gewaarsku dat die uitvoer van ’n openbare outopsie ’n kriminele oortreding sou wees volgens die Wet op Anatomie van 1984. Lede van die Metropolitaanse Polisie het die vertoning bygewoon maar hulle het nie ingetree nie en die ontleding het in totaliteit voortgegaan. Die outopsie is in November 2002 op die VK se "Channel 4" gebeeldsend; dit het 130 klagtes (’n rekordaantal klagtes by die "Office of Communications") tot gevolg gehad, maar die Onafhanklike Televisiekommissie het beslis dat die program nie sensasiesoekend was nie en dat dit nie die uitsaaireëls gebreek het nie.

In 2003 het die televisie vervaardigingsmaatskappy Mentorn ’n dokumentêr genaamd "Futurehuman" voorgestel waarin Von Hagens ’n reeks veranderinge op ’n lyk sou aanbring om ‘verbeteringe’ aan die menslike anatomie te demonstreer. Die kontroversie het ontstaan toe die maatskappe en Von Hagens vir iemand wat terminaal siek was, gevra het om sy liggaam vir die projek te skenk. Die dokumentêr is afgelas nadat die liggaamskenker onttrek het.

In Februarie 2004 het die Duitse "Süddeutsche Zeitung" het vroeëre berigte van die Duitse televisiestasie "ARD" bevestig dat Von Hagens ’n eenmalige betaling en lewenslange pensioen aan Aleksander Sizonenko gebied het indien hy sou instem om sy liggaam aan die Instituut van Plastinasie te skenk wanneer hy sou doodgaan. Sizonenko, een van die langste mense in die wêreld (2.48 m) en voormalige basketbalspeler vir die Sowjetunie, het gesondheidsprobleme gehad tot sy dood in Januarie 2012. Hy het nie die aanbod aanvaar nie.

Na verskeie wetlike uitdagings vir die Liggaamswêrelde-tentoonstelling in Duitsland het Von Hagens in die somer van 2004 aangekondig dat dit die land sou verlaat. Van 2004 af het die tentoonstelling deur Noord-Amerika getoer en in 2007 na Europa teruggekeer met ’n tentoonstelling in Manchester, VK. Dit het in 2011 in Kopenhagen geëindig.

In 2005 het "Channel 4" vier programme getiteld "Anatomie vir Beginners" gebeeldsend waarin Von Hagens en John Lee, ’n professor in patologie, ’n aantal kadawers ontleed het en die struktuur en funksie van baie liggaamsdele bespreek het.

’n Vierdelige opvolgreeks getiteld "Outopsie: Lewe en Dood" is in 2006 op "Channel 4" uitgesaai waarin Von Hagens en Lee algemene dodelike siektes (kwessies met bloedsomloop, kanker, vergiftiging weens orgaanversaking en ouderdom) bespreek het met behulp van ontledings.

In November 2007 is nog ’n reeks van 3 programme gebeeldsend getiteld "Outopsie: Noodeenheid", wat toon wat gebeur wanneer die liggaam beseer is. Die Britse Rooikruis was deel van hierdie programme.

Op Paassondag van 2012 het "Channel 4" ’n program getiteld "Kruisiging" uitgesaai waarin Von Hagens sy interpretasie van die kruisiging van Jesus geskep het. Die dokumentêre prent het die ikoniese kruisbeeld ondersoek. ’n Aantal skenkers is gebruik vir die plastinasie van bloedvate om die hoofstruktuur van die liggaam te skep. Aan die einde van die program het Von Hagens gesê dat hy nie verwag om die voltooide werk te sien nie as gevolg van sy swak gesondheid.

In 2002 is daar met regstappe teen ’n senior patoloog en lykskouer in Siberië gebring wat betrekking gehou het met ’n versending van 56 lyke na Heidelberg. Die polisie het volgehou dat die lykskouer in Nowosibirsk, Wladimir Nowosilof, die lyke op ’n onwettige wyse aan kopers buite Rusland verkoop het. Von Hagens is nie aangekla in die saak nie maar is geroep om teen Nowosilof te getuig. Die owerhede het die versending gestop en die ooreenkoms tussen Nowosibirsk en Von Hagens is beëindig.

In Oktober 2003 het ’n parlementêre komitee in Kirgisië aanklagte ondersoek dat Von Hagens ’n paar honderd lyke van tronken, sielkundige inrigtings en hospitale in Kirgisië ontvang en geplastineer het sonder vooraf kennisgewing aan die families. Von Hagens het self tydens die vergadering getuig dat hy nege lyke van Kirgisiese hospitale ontvang het en, geen van die lyke in die Liggaamswêrelde-tentoonstellings gebruik is nie en dat hy nie betrokke by of verantwoordelik was vir die kennisgewing aan die families nie.

In 2003 het ’n diereregtegroep ’n klag aanhangig gemaak en beweer dat Von Hagens nie die korrecte papiere gehad het vir die plastinasie van ’n gorilla nie. Hy het die kadawer van die Hanover-dieretuin, waar die dier dood is, ontvang Duitse overheden het aangedring op die verwydering van die gorilla by die 2004-tentoonstelling in Frankfurt maar Von Hagens het ’n hofsaak gewen en die geplastineerde gorilla is teruggebring.

In 2003 het die Universiteit van Heidelberg ’n kriminele klag teen Von Hagens gelê en beweer dat Von Hagens homself verkeerdelik voorgedoen het as ’n professor aan ’n Duitse universiteit in ’n Chinese dokument en dat hy nie die oorsprong van sy titel in Duitsland kon verklaar nie. Na ’n hofsaak in Maart 2004 is hy ’n boete opgelê. Op 25 April 2005 is ’n deur ’n Heidelbergse hof ’n boete van €108,000 (gelykstaande aan ’n 90-dae tronkstraf soos deur die hof uitgewerk) opgelê op een aanklag van die gebruik van ’n akademiese titel waarop hy nie geregtig was nie. Hy is op vier ander klagte vrygespreek. Von Hagens het appèl aangeteken en in September 2006 is sy vonnis versag na ’n opgeskorte boete van €50,000, wat nie in Duitsland beskou word as ’n vorige skuldigbevinding nie. In 2007 is die klag van die misbruik van ’n titel uiteindelik deur die Federale Geregshof van Duitsland in Karlsruhe.

Von Hagens is ’n gasprofessor aan die Dalian Mediese Universiteit en ’n ereprofessor aan die Krigisiese Nasionale Mediese Akademie. Hy is ook ’n gasprofessor aan die New York Universiteit se Kollege vir Tandheelkunde.

In Januarie 2004 het die Duitse tydskrif "Der Spiegel" berig dat Von Hagens lyke van tereggestelde gevangenes in China gekry het; hy het dit beveg deur te sê dat hy nie geweet het wat die oorsprong van die lyke was nie en dat hy verskeie van die omstrede lyke gekremeer het.

Duitse aanklaers het geweier om ’n klag te lê en Von Hagens het in Maart ’n tussentydse bevel teen "Der Spiegel" in gekry wat die tydskrif verhoed het om te beweer dat Liggaamswêrelde die liggame van tereggestelde gevangenes aanhou.



<div style="font-size:90%;">



</doc>
<doc id="69867" url="https://af.wikipedia.org/wiki?curid=69867" title="Hoërskool Florida">
Hoërskool Florida

Hoërskool Florida is 'n Afrikaanse hoërskool geleë in Florida, Roodepoort, Suid-Afrika. Die skool is bekend vir sy vele akademiese presteerders in Gauteng en in Suid-Afrika gedurende die afgelope dekade. info.gov.za

"I must also applaud the Hoërskool Florida for producing the top three learners in our province." -
Premier Mbhazima Shilowa 2002



</doc>
<doc id="69870" url="https://af.wikipedia.org/wiki?curid=69870" title="Internasionale Lughawe Sjeremetjewo">
Internasionale Lughawe Sjeremetjewo

Die Internasionale Lughawe Sjeremetjewo (Russies: Международный Аэропорт Шереметьево) is ’n internasionale lughawe in die Moskou-oblast, Rusland. Dit is sowat 29 km noordwes van Sentraal-Moskou geleë. Dit is die hooflughawe van die Russiese internasionale lugdiens Aeroflot, en saam met Domodedowo en Wnoekowo een van die hooflughawens van Moskou. (Die IATA-kode vir die drie lughawens is MOW). Dit is naas Domodedowo die grootste lughawe in Rusland. In 2010 het 19 329 000 passasiers dit gebruik.

Sheremetjewo is op 11 Augustus 1959 in gebruik geneem en die eerste internasionale vlug was op 1 Junie 1960 na Berlyn se Schönefeld-lughawe. Sheremetjewo-1, wat vir binnelandse vlugte gebruik word, het op 3 September 1964 geopen.

Sheremetjewo-2, die grootste van die twee terminaalkomplekse, is op 1 Januarie 1980 in gebruik geneem vir die 1980 Olimpiese Somerspele. Dit word gebruik vir internasionale vlugte. Daar is geen fisieke verbinding tussen die twee terminaalkomplekse nie; dit is basies twee verskillende lughawens wat dieselfde aanloopbane gebruik. Min ander lughawens het ’n soortgelyke opset.

In die 2000's het die mededinging van ander, geriefliker lughawens soos Domodedowo toegeneem. Die behoefte aan uitbreiding het al hoe dringender geword met groot internasionale lugdienste soos Lufthansa, British Airways, Iberia Airlines, Japan Airlines, Brussels Airlines, Austrian Airlines Group en Swiss International Air Lines wat die lughawe gebruik.

’n Nuwe terminaal, Terminaal C, is langs Terminaal 1 (of Sjeremetjewo-1) gebou. Dit het ’n vloeroppervlak van 40 000 m en kan 5 miljoen passasiers per jaar hanteer. Terminaal 1 word hoofsaaklik gebruik vir binnelandse laekostevlugte en vlugte na Minsk, Belarus. Daar word beplan om dit op te knap as ’n terminaal vir besigheidstralers en dit te hernoem na Terminaal B.

Terminaal D is in November 2009 langs Terminaal 2 (nou bekend as Terminaal F) in gebruik geneem. Die gebou van 170 000 m word gebruik deur Aeroflot en sy SkyTeam-vennote en kan 12 miljoen passasiers per jaar hanteer. Aeroflot is in die proses om alle internasionale vlugte van Terminaal F na Terminaal D te skuif. Dit sou in Februarie 2010 plaasvind, maar is uitgestel.

Intussen word Terminaal F opgeknap. ’n Deel, Terminaal E is reeds in gebruik en verbind Terminaal D en F. Sedert 3 Julie 2010 verbind ’n loopweg Terminaal D, E, F en die Aeroexpress-spoorwegterminaal, en sedert 2 November 2010 is daar ’n loopweg tussen Terminaal D, E en F. Ná die bouwerk sal die suidelike kompleks – Terminaal D, E en F – tot 25 miljoen passasiers per jaar kan hanteer. Eindelik, nadat die noordelike deel van die lughawe ook herbou is, sal dié getal styg tot 40 miljoen.

In November 2004 is daar ’n sneltrein wat loop tussen die Sawjolofski-spoorwegterminaal en Lobnja-stasie, wat sowat 7 km van die lughawe af is. Van daar kan ’n bus of taxi gehaal word. Op 10 Junie 2008 is ’n spoorwegterminaal voor Terminaal F geopen met ’n direkte diens van Sawjolofski af. ’n Busdiens vervoer passasiers van Terminaal B en C. Op 28 Augustus 2009 is die lyn verleng na die Beloroessk-spoorwegterminaal en teen 2015 sal ’n nuwe sentrale spoorlyn al drie die hooglughawens van Moskou bedien.

Die hoofpad na die lughawe, die Leningradskoje-snelweg, ondervind groot verkeersknope. Stadige busse en vinniger minibustaxi's (bekend as "marsjroetkas") vebind Sjeremetjewo met Moskou se uitgebreide metro-netwerk. Daar is ook amptelike lughawe-taxi's beskikbaar op die lughawe.



</doc>
<doc id="69871" url="https://af.wikipedia.org/wiki?curid=69871" title="Domodedowo-lughawe">
Domodedowo-lughawe

Die Moskouse Domodedowo-lughawe (Russies: Московский аэропорт Домоде́дово) is ’n internasionale lughawe op die dorp Domodedowo in die Moskou-oblast, Rusland. Dit is sowat 42 km suid-suidoos van die middestad van Moskou. Domodedowo is die grootste lughawe in Rusland wat betref passasiers- en vragverkeer (22,25 miljoen passasiers het die lughawe in 2010 gebruik, wat ’n toename van 19,2% is vanaf 2009), en is saam met Sjeremetjewo en Wnoekowo een van die drie hooflughawens van Moskou.

In 2003 het die lughawe ’n uitbreidingsprogram begin om wyerompvliegtuie te huisves. Die aanloopbaan, rybane en parkeerterreine is vergroot en versterk. In Maart 2009 is aangekondig dat die lughawe se aansoek geslaag het; dit was die eerste Russiese lughawe wat goedgekeur is vir vliegtuie soos die Airbus A380.

Die lughawe is genoem na die dorp Domodedowo, waar dit geleë is. Vlugte het in Maart 1964 begin met ’n vlug na Swerdlofsk. Die lughawe, wat ingestel was op langafstandvlugte in die Sowjetunie, is amptelik in Mei 1965 geopen. ’n Tweede aanloopbaan, langs die eerste een, is 18 maande later in gebruik geneem.

In 1993–1994 het die East Line-groep, wat deur Dmitri Kamensjik gestig is, in verskeie geriewe by die lughawe belê, onder meer ’n nuwe doeaneterminaal en spysenieringsdienste. In laat 1996 het die East Line-groep die terminaalgeriewe geprivatiseer. Sedert 1998 word die aanloopbane, lugverkeerbeheer en kommunikasiegeriewe aan East Line verhuur.

In die 2000's het East Line belê in die herbou en modernisering van die verouderde lughawegeriewe. Teen 2009 is die vloeroppervlak vergroot van 70 000 m in 2004 tot 135 000 m. Met die opknapping is groot lugdienste soos British Airways, El Al, Swiss International Air Lines, Japan Airlines en Austrian Airlines weggelok van die ander Moskouse lughawe Sjeremetjewo. Hul voorbeeld is deur ander groot lugdienste soos Lufthansa gevolg. Aeroflot het ook sekere vragoperasies na Domodedowo geskuif. Die lughawe het daarna die hooflughawe vir verskeie Russiese lugdienste geword. Domodedowo het Sjeremetjewo verbygesteek wat passasiergetalle betref en die besigste lughawe in Rusland geword. Teen 2010 het die getal passasiers by Domodedowo gestyg van 2,8 miljoen per jaar in 2000 tot meer as 22 miljoen.

Domodedowo was die teiken van twee terroristeverwante voorvalle. In 2004 het Moslem-selfmoordbomaanvallers verby sekuriteit beweeg en aanboord van twee passasiersvliegtuie gegaan. Hulle het die bomme laat afgaan nadat die vliegtuie opgestyg het. Ondanks verhoogde sekuriteit was daar nog ’n sluipmoordbomvoorval op 24 Januarie 2011 toe ’n Islamitiese militante die terminaalgebou binnegegaan en ’n bom in die aankomsaal laat afgaan het. Nog strenger maatreëls is sedertdien ingestel.

Die lughawe het ’n treinstasie met dienste na die Paweletsk-spoorwegterminaal in Sentraal-Moskou. Daar is ook Aeroexpress-sneltreine en gewone passasierstreine.

Die lughawe kan bereik word met ’n verbinding van die Moskouse Ringstraat en die Kasjirskoje-snelweg. Taxi's, limousines en gewone motors kan in die lughawe gehuur word.




</doc>
<doc id="69873" url="https://af.wikipedia.org/wiki?curid=69873" title="Internasionale Lughawe Wnoekowo">
Internasionale Lughawe Wnoekowo

Die Internasionale Lughawe Wnoekowo (Russies: Международный аэропорт Внуково) is ’n internasionale lughawe 28 km suidwes van die middestad van Moskou, Rusland. Dit is saam met Domodedowo en Sjeremetjewo een van die hooflughawens van Moskou. In 2013 het dit 11,175 miljoen passasiers hanteer, wat sowat 18% meer is as die 9,46 miljoen van 2010. Dit is die derde besigste lughawe in Rusland.

Wnoekowo is tydens die Tweede Wêreldoorlog in gebruik geneem vir militêre operasies, maar het ná die oorlog ’n burgerlike lughawe geword.

Wnoekowo is die oudste van Moskou se lughawens wat nog gebruik word. Die Sowjet-regering het die bou daarvan in 1937 goedgekeur en dit is op 1 Julie 1941 in gebruik geneem. Tydens die Tweede Wêreldoorlog het dit as ’n militêre basis gedien; passasiersvlugte is ná die oorlog begin.

In 1980 is die lughawe vergroot vir die 1980 Olimpiese Somerspele. In 1993 het Wnoekowo ’n naamlose vennootskap geword. ’n Groot herbouprogram is in laat 2003 begin. In April 2004 is ’n nuwe Terminaal B in gebruik geneem. Dit hanteer tans internasionale passasiers, maar sal later verander word in ’n binnelandse terminaal. Dit kan 4 miljoen passasiers per jaar hanteer.

In Augustus 2005 is ’n Aeroexpress-spoowegverbinding met die Kijefski-spoorwegterminaal daargestel en in Desember 2010 is ’n nuwe Terminaal A in gebruik geneem.

Van die drie Moskouse lughawens is Wnoekowo die hoogste bo seespieël en in mistige weer dien dit dikwels as alternatiewe lughawe. Dit kan ’n maksimum van 3 000 passasiers per uur hanteer. In 2008 het byna 8 miljoen passasiers dit gebruik, wat ’n toename van 16,7% in 2007 was.

’n Voorgestelde ontwikkelingsprogram sal tot 2015 duur en is daarop gemik om Wnoekowo in ’n hoogs mededingende fasiliteit van internasionale betekenis te verander.

Die Aeroexpress-terminaal verbind die lughawe met die Kijefski-spoorwegterminaal in die middestad van Moskou. Die reis duur sowat 35 minute.



</doc>
<doc id="69874" url="https://af.wikipedia.org/wiki?curid=69874" title="Cahora Bassa-dam">
Cahora Bassa-dam

Die Cahora Bassa-dam, vroeër ook Cabora Bassa genoem, is 'n mensgemaakte studam en stumeer in die Tete-provinsie van Mosambiek. Die dam is tussen 1969 en 1974 as een van die grootste studamme ter wêreld gebou.

Cahora Bassa is die vierde grootste dam in Afrika. Slegs die Karibameer, Voltameer in Ghana en die Nassermeer (Aswandam) in Egipte se wateroppervlak is groter as Cahora Bassa s'n.

Die wal is 'n dubbelgeboë betonontwerp. Die 165 meter hoë (bokant fondasie) studam lê in die Zambezirivier ongeveer 700 km van sy monding in die Indiese Oseaan. Dit is deur Suid-Afrikaanse, Italiaanse, Franse, Portugese en Duitse maatskappye gebou. Die wal se kruin is 331 m bo seevlak en die maksimum wydte van die fondasie is 21.5 m. Die wal is 303 m lank. Daar is 450 000 m beton gebruik om die wal te bou en 210 000m uitgrawings is gedoen vir die fondasie. Die oorloop se vermoë is 350m/sekonde. Daar is ook agt sluise in die wal wat elk 1 650 m/sekonde kan deurlaat. 

Daar is ook een kruinsluis aangebring om die bedreiging van die watervaring ("Salvinia molesta"), wat 'n plaag was in die Karibadam, die hoof te bied.

Tydens die besigste tyd van die projek was daar 7 000 mense werksaam.

Die meer is ongeveer 250 km lank, 2 800 km² groot en het 'n inhoud van 65 miljard m³. Dit is 30 km wyd op sy breedste punt en 157 m diep op sy maksimum diepte. 

Die anti-koloniale bevrydingsbeweging, Frelimo, verset hulle teen die bou van die dam en elektrisiteitsproduksie word ook tydens die burgeroorlog vanaf 1981 gesaboteer. Slegs in 1998 kon die opwekking hervat word, opnuut onder Portugese leiding. In November 2005 gee president Armando Guebuza te kenne dat die land die beheer wil oorneem en in Oktober 2006 verhoog Mosambiek sy aandeel in "Hidroeléctrica de Cahora Bassa" van 18 tot 85 persent; Portugal verminder sy aandeel van 82 tot 15 persent en ontvang 950 miljoen dollar daarvoor.

Daar is vyf hidroëlektriese kragopwekkers aan die suidekant van die damwal met 'n vermoë van 480 MVA elk. Hierdie krag word teen 220 kV na die Songo gelykrigterstasie 6 km verder gestuur. Hier word die krag omgeskakel na ±533kV gelykstroom (GS). 'n Groot gedeelte van die krag - 1920 MW - word na Suid-Afrika gestuur via die gelykstroom transmissielyn van 1 414 kilometer. Die gelykstroomlyn sluit by Apollo-distribusiestasie aan waar die gelykstroom omgeskakel word na wisselstroom en gekoppel is aan Eskom se netwerk.

Die "Francis (vertikale)" tipe turbine is geïnstalleer. Hulle handhaaf 107,1 o.p.m. en verbruik dan water teen 452 m/sek elk. Die turbines se vermoë is 415 MW elk. Elke turbine dryf 'n wisselstroomgenerator, met 'n vermoë van 480 MVA, aan met 'n as. Die generators se rotordeursnee is 13 m en weeg 950 ton. Die generators se uitsette is verbind aan transformators wat 220 kV lewer.

Die kraglyn bestaan uit ongeveer 7000 torings. Daar is twee roetes, een vir die negatiewe polariteit en een vir die positiewe polariteit. Die twee roetes is tussen 1 tot 2 km uitmekaar. Die gemiddelde spanlengte is 425 m tussen die torings en die torings is 40 m hoog. Daar is vier staalbedekte aluminium geleiers op elke roete van die "Zambezi"-tipe. Die kraglyn loop diagonaal deur die noorde van die Krugerwildtuin en kruis ook die N4 nasionale pad net oos van Pretoria.

Drie konsortiums het tenders ingedien vir die projek:

Op daardie stadium was R1 = 32 Escudo. Die projek is toegeken aan ZAMCO wat bestaan het uit:


"Apollo - Cahora Bassa. Enigma and Diversions." E.F. Rayham. 2004. ISBN 0-620-32261-6.



</doc>
<doc id="69881" url="https://af.wikipedia.org/wiki?curid=69881" title="Apollo (distribusiestasie)">
Apollo (distribusiestasie)

Apollo is 'n distribusie-substasie vir elektrisiteit in die suidooste van Pretoria. Dit was ontwerp en gebou om die meeste van die krag, opgewek by Eskom se Arnot- en Hendrina-steenkoolkragstasies, te ontvang teen 400 kV en te versprei na die munisipaliteite in Gauteng teen 275 kV. Daar is drie 1000 MVA transformators by Apollo geïnstalleer om die taak te verrig. Later is 'n gelykrigter ook hier gebou wat krag (±533 kV gelykstroom) vanaf die Cahora Bassa-dam ontvang, omskakel na wisselstroom en koppel aan Eskom se netwerk.



</doc>
<doc id="69884" url="https://af.wikipedia.org/wiki?curid=69884" title="Apollo (dubbelsinnig)">
Apollo (dubbelsinnig)

Apollo was die Griekse en Romeinse god van lig en die son, die waarheid en voorspellings, boogskiet, medisyne en heling, musiek, die digkuns, die kunste en nog meer.

Apollo kan ook verwys na:


</doc>
<doc id="69885" url="https://af.wikipedia.org/wiki?curid=69885" title="Meer">
Meer

'n Meer is 'n groot liggaam of reservoir van water wat deur 'n landmassa omring word (groter as 'n poel). Mere is nie aan enige oseaane verbind nie, en word sodoende van seë onderskei. Sekere mere is so groot dat daar vroeër verkeerdelik na hulle as seë verwys is. Mere vloei nie soos riviere nie, maar riviere vloei algemeen in en uit mere.

Meeste mere op die aarde bevat varswater en meeste hiervan is in die Noordelike halfrond. Meer as 60% van die mere op aarde is in Kanada geleë. Finland is eweneens bekend as: "Die Land van die Duisend Mere" (daar is 187 888 mere in Finland, waarvan 60 000 groot is).

Sommige mere soos die Gariepdam (""Lake !Gariep"") en die Cahora Bassa-dam is mensgemaak en is gebou vir die opwekking van hidroëlektrisiteit, vir ontspanning, of vir die voorsiening van water aan industrieë, plase en huise.

Mere verloor water deur riviere wat daaruit vloei, die verdamping van water of insypeling in die aardkors. As water vinnig verdamp en die omliggende grond hoë konsentrasies sout bevat, soos in droë plekke, ontstaan soutmere. Voorbeelde hiervan is die Dooie See en die Kaspiese See (hoewel die woord "see" in die name voorkom, is hierdie mere en nie seë nie).



</doc>
<doc id="69887" url="https://af.wikipedia.org/wiki?curid=69887" title="Mwinilunga">
Mwinilunga

Mwinilunga is 'n dorp in die Noordwestelike Provinsie van Zambië en is die hoofkwartier van die gelyknamige distrik. Dit lê langs die Wes-Lunga Rivier, naby die grense met die Demokratiese Republiek van die Kongo en Angola.

Die Zambezirivier ontspring in die distrik.


</doc>
<doc id="69888" url="https://af.wikipedia.org/wiki?curid=69888" title="Argipel">
Argipel

'n Argipel of eilandgroep is 'n ketting of tros van eilande. Argipels bestaan meestal in die oop see. Hulle is dikwels vulkaniese eilande wat langs 'n oseaniese rug of vulkaniese warmkol ("hotspot") gevorm is. 'n Voorbeeld van 'n argipel wat deur 'n vulkaniese warmkol ontstaan het, is Hawaii, 'n lang uitgerekte ketting van honderde eilande en eilandjies.

Die vyf grootste lande wat op 'n argipel geleë is, is Indonesië, Japan, die Filippyne, Nieu-Seeland en die Britse Eilande. 

Die grootste argipel op Aarde is die Maleise argipel, gevolg deur die Kanadese Arktiese Argipel in die Arktiese Oseaan. Indonesië is die grootste land wat op 'n argipel geleë is. Die argipel met die grootste aantal eilande is die "Argipel See" in Finland. 



</doc>
<doc id="69890" url="https://af.wikipedia.org/wiki?curid=69890" title="Messier 74">
Messier 74

Messier 74 of M74 (ook bekend as NGC 628) is ’n spiraalsterrestelsel sowat 32 miljoen ligjare van die Aarde af in die sterrebeeld Visse. Dit is in 1780 deur Pierre Méchain ontdek en Charles Messier het dit daarna in sy katalogus van komeetagtige voorwerpe opgeneem.

Die sterrestelsel het twee duidelik afgebakende spiraalarms. Die lae oppervlakhelderheid maak dit die moeilikste Messier-voorwerp vir amateur-sterrekykers om te sien. M74 huisves na raming sowat 100 miljard sterre.

Twee supernovas is al in M74 waargeneem: SN 2002ap en SN 2003gd. SN 2002ap het besondere belangstelling gewek omdat dit een van die min tipe Ic-supernovas (of hipernovas) is wat in onlangse jare binne 10 miljoen parsek van die Aarde af gesien is.

SN 2003gd is a Tipe II-P-supernova. Tipe II-supernovas het bekende helderhede en hul afstande kan dus akkuraat gemeet word. Deur SN 2003gd te gebruik, kan die afstand na M74 bepaal word as 9,6 ± 2,8 megaparsek, of 31,9 miljoen ligjare.

M74 is die helderste stelsel in die M74-groep, ’n groep van 5-7 sterrestelsels, insluitende die eienaardige spiraalstelsel NGC 660 en ’n paar onreëlmatige stelsels.

Op 22 Maart 2005 is aangekondig dat die X-straal-ruimtesterrewag Chandra ’n ultrahelder X-straalbron in M74 waargeneem het wat meer X-straalkrag uitstraal as ’n neutronster – met intervalle van sowat twee uur. Dit het ’n geraamde massa van sowat 10 000 sonmassas. Dit dui op ’n swartkolk van mediumgrootte. Dit is ’n ongewone soort swartkolk, iewers tussen die grootte van gewone stellêre swartkolke en massiewe swartkolke wat teoreties voorkom in die middel van die meeste sterrestelsels. Die X-straalbron is geïdentifiseer as CXOU J013651.1+154547.



</doc>
<doc id="69891" url="https://af.wikipedia.org/wiki?curid=69891" title="Messier 75">
Messier 75

Messier 75 of M75 (ook bekend as NGC 6864) is ’n bolvormige sterreswerm in die sterrebeeld Boogskutter. Dit is in 1780 deur Pierre Méchain ontdek en Charles Messier het dit in dieselfde jaar in sy katalogus van komeetagtige voorwerpe opgeneem.

M75 is sowat 67 500 ligjare van die Aarde af en sy skynbare deursnee is sowat 67 ligjare. Dit word as klas I geklassifiseer, wat beteken dit is een van die digste bekende bolvormige sterreswerms. Die absolute magnitude is sowat −8,5, of 180 000 keer dié van die Son.



</doc>
<doc id="69897" url="https://af.wikipedia.org/wiki?curid=69897" title="Klein Handgewig-newel">
Klein Handgewig-newel

Die Klein Handgewig-newel (ook bekend as Messier 76, NGC 650/651 of die Kurk-newel) is ’n planetêre newel in die sterrebeeld Perseus. Dit is in 1780 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem.

Heber Curtis het dit in 1918 eerste as ’n planetêre newel geïdentifiseer. Daar is egter teenstand teen dié feit aangesien Isaac Roberts in 1891 al gesê het M76 is dalk soortgelyk aan die Ring-newel (M57), maar word van die kant af gesien. M76 se afstand word geraam op sowat 2 500 ligjare (780 parsek), wat beteken sy deursnee is sowat 1,23 ligjare (0,378 parsek).

Die newel het ’n skynbare magnitude van 10,1 en sy sentrale ster is 15,9 mag. Die ultravioletlig van die ster reik buite die buitenste lae wat die huidige newel vorm en het ’n oppervlaktemperatuur van sowat 88 400 kelvin. Die newel beweeg teen −19,1 km/s in die rigting van ons sonnestelsel.

Die Klein Handgewig-newel kry sy naam van sy ooreenkoms met die Handgewig-newel (M27) in die sterrebeeld Vos. Daar is oorspronklik gedink dit bestaan uit twee aparte emissienewels en dit het dus twee katalogusnommers gekry in die New General Catalogue, NGC 650 en NGC 651. Dit word deur sommige beskou as een van die flouste en moeiliks sigbare Messier-voorwerpe.



</doc>
<doc id="69902" url="https://af.wikipedia.org/wiki?curid=69902" title="Federale Vryheidsparty">
Federale Vryheidsparty

Die Federale Vryheidsparty (FVP) was ’n Suid-Afrikaanse politieke party wat op 10 Oktober 2012 gestig is. Die party was van voorneme is om aan die algemene verkiesing van 2014 deel te neem. Hulle het hulle beywer vir ’n konfederale staatsbestel waarin alle volke, nasies of etniese groepe sy eie deelstaat kan hê en waarin sodanige volk, nasie of etniese groep homself kan regeer volgens sy eie godsdienstige en kulturele lewensbeskouing, vry van enige staat of organisasie. Die Federale Vryheidsparty het homself beywer om namens die Afrikaner- en Boerevolk om die deelstaat te verkry. Verder was die Federale Vryheidsparty ook ’n party wat na die regte van die Afrikaner- en Boerevolk omsien.

Die Party het ’n terugslag beleef toe twee van sy lede, Hein Boonzaaier en Johan Prinsloo, op 16 Desember 2012 gearresteer is vir hoogverraad. Boonzaaier is op 23 Januarie 2013 op borgtog van R80 000 vrygelaat. Die saak teen hom is later teruggetrek.

Die party het op 9 Maart 2013 aangedui dat hy die rassistiese haatgroep die "New Black Panther Party" se besoek aan Suid-Afrika gaan stop.

In Desember 2013 het die FVP, saam met ander organisasies, die Front Nasionaal gestig as voortsetting van sy bedrywighede.




</doc>
<doc id="69903" url="https://af.wikipedia.org/wiki?curid=69903" title="Messier 77">
Messier 77

Messier 77 of M77 (ook bekend as onder meer Cetus A en NGC 1068) is ’n staaf-spiraalsterrestelsel sowat 47 miljoen ligjare van die Aarde af in die sterrebeeld Walvis. Dit is in 1780 deur Pierre Méchain ontdek en hy het dit as ’n newel beskryf. Charles Messier het dit daarna in sy katalogus van komeetagtige voorwerpe opgeneem. Beide Messier en William Herschel het dit as ’n sterreswerm beskryf, maar dit is vandag bekend dat dit ’n sterrestelsel is.

Messier 77 is ’n aktiewe sterrestelsel (’n stelsel met ’n besonder helder kern). Dit het ’n deursnee van sowat 170 000 ligjare. Dit is geïdentifiseer as die X-straalbron 1H 0244+001 in die Walvis.



</doc>
<doc id="69907" url="https://af.wikipedia.org/wiki?curid=69907" title="Messier 78">
Messier 78

Messier 78 of M78 (ook bekend as NGC 2068) is ’n refleksienewel in die sterrebeeld Jagter. Dit is in 1780 deur Pierre Méchain ontdek en Charles Messier het dit in dieselfde jaar in sy katalogus van komeetagtige voorwerpe opgeneem.

M78 is die helderste diffuse newel van ’n groep newels wat NGC 2064, NGC 2067 en NGC 2071 insluit. Die groep behoort tot die Orion-kompleks en is sowat 1 600 ligjare van die Aarde af. Dit kan maklik met ’n klein teleskoop gevind word as ’n mistige kol en het twee sterre met ’n skynbare helderheid van 10 mag. Die twee sterre, HD 38563A en HD 38563B, is verantwoordelik daarvoor dat die stofwolk in M78 sigbaar is danksy die lig wat hulle reflekteer.

Die newel bevat sowat 45 veranderlike sterre van die tipe T Tauri – jong sterre wat steeds besig is om te vorm.



</doc>
<doc id="69910" url="https://af.wikipedia.org/wiki?curid=69910" title="Messier 79">
Messier 79

Messier 79 of M79 (ook bekend as NGC 1904) is ’n bolvormige sterreswerm sowat 41 000 ligjare van die Aarde af in die sterrebeeld Haas. Dit is in 1780 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem.

Nes met Messier 54 (die ander bolswerm op Messier se lys buite die Melkweg), word geglo dat dit nie eie aan die Melkweg is nie, maar behoort tot die Canis Major-dwergsterrestelsel wat tans in ’n baie nabye interaksie met die Melkweg betrokke is – een wat dit waarskynlik nie ongeskonde sal oorleef nie. Dit is egter ’n betwisbare onderwerp aangesien sterrekundiges steeds ’n debat voer oor die aard van die Canis Major-stelsel self. Die meeste sterre in die swerm is rooireuse.



</doc>
<doc id="69914" url="https://af.wikipedia.org/wiki?curid=69914" title="Messier 80">
Messier 80

Messier 80 of M80 (ook bekend as NGC 6093) is ’n bolvormige sterreswerm in die sterrebeeld Skerpioen. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

Die bolswerm is geleë halfpad tussen α Scorpii (Antares) en β Scorpii in ’n deel van die Melkweg wat ryk is aan newels. Dit kan met medium teleskope gesien word as ’n bont ligbal. Dit het ’n skynbare grootte van minder as 10 boogminute. Dit is sowat 32 600 ligjare van die Aarde af en sowat 95 ligjare in deursnee. Dit bevat verskeie honderdduisende sterre en is een van die digste bolswerms in die Melkweg.

M80 bevat redelik baie blousterre wat lyk of hulle jonger as die swerm self is. Dit kan wees dat hulle ’n deel van hul buitenste lae verloor het vanweë ’n interaksie met ander sterre of dalk vanweë botsings tussen sterre in die digte swerm. Op foto's van die Hubble-ruimteteleskoop kan streke met talle blousterre gesien word en dit dui daarop dat daar baie botsings in die kern is.

Op 21 Mei 1860 is ’n nova in M80 ontdek wat ’n skynbare magnitude van 7 bereik het. Die nova, die veranderlike ster T Scorpii, het vir ’n rukkie ’n absolute magnitude van −8,5 gehad en helderder as die hele sterreswerm geskyn.



</doc>
<doc id="69915" url="https://af.wikipedia.org/wiki?curid=69915" title="Tier">
Tier

Die tier ("Panthera tigris") is 'n vleisetende soogdier wat tot die familie van katagtiges (Felidae) behoort, een van die vier 'groot katte' wat tot die genus Panthera behoort. Tiere is jagtende roofdiere. Hulle kom in Asië, veral in Indië, China en Siberië voor.

Die Afrikaanse benaming "tier" is 'n verkorting van die gewestelike Nederlands "tiger". Laasgenoemde is reeds in die Middelnederlands tot in die 17de eeu sonder diftong ("ij") aangetref. In Afrikaans het die ongediftongeerde vokaal in "tier" (uit tiger) behoue gebly, wat nie na die sinking van die intervokaliese konsonant "g" gediftongeer kon word nie, omdat die "i(e)" nie voor "r" gediftongeer kon word nie. 

In Nederlands is die woord weer ontleen uit Frans, "tigre", op sy beurt die erfgoed van sy voorgangertaal, Latyn, "tigris", wat weer ontleen is aan die Grieks (τι ́ γρις, τι ́ γριδος "tiermannetjie" en "tierwyfie" onderskeidelik). Moontlik is hierdie Griekse woord weer geleen uit Persies, want in Avesties bestaan "tigri-" wat "pyl" en "tigra-" wat "skerp, puntig" beteken; moontlik verwys hierdie wortel na die tier se skerp kloue en tande.

Die tier se opvallende strepe op die grondkleur onderskei hom maklik van die ander groot roofkatte: die luiperds en jaguars het rosetvormige vlekke en die leeus se pels is sandkleurig. In vergelyking met die reëlmatige strepe van die sebra beskik die tier oor onreëlmatige en gebroke strepe wat hom ideaal in sy habitat kamoefleer. Die pelskleur maak dit vir die tier moontlik om hom in die ruigte of plat op die grond te versteek. 

Die swart strepe en die goudgeel- tot rooioranjekleurige grondpelskleur lyk in die bamboesplantasies op 'n druppel water na skadu's in die sonlig, en op soortgelyke wyse kan die tier ook op die dorre grasvlaktes tussen die grashalms en lae struike met die omgewing saamsmelt. 

Die kat kan vir die prooi in sy gebied lank versteek bly. 'n Siberiese tier afgeteken op die boomvrye en spierwit, toegesneeude wintervlaktes sal natuurlik enige prooidier die hasepad laat kies, maar in die woude (soos die taiga) is daar weer baie bladhoudende, droë bome en struike wat hul herfsgekleurde blare nie afskud nie - hier is die tier dan tuis.

Die grondkleur van die bokant (soos die rug) wissel na gelang van die subspesie tussen goudgeel en rooioranje. Die pens asook dele van die gesig en die binnekant van die bene is wit of ligroomkleurig. Die agterkant van die ore is swart en toon 'n duidelike wit vlek. Opvallende donker dwarsstrepe strek vanaf die kop, dwarsoor die hele rompgedeelte, tot aan die stertpunt. 

Die strepe om die stert lyk daarom soos swart ringe, net soos by die agterbene, maar om die voorbene is dit opmerklik minder. Die onderskeie subspesies se pelskleur wissel aansienlik. Die Siberiese tier is gewoonlik die een wat die ligste pelskleur het, hoewel die Bengaalse tier van Noord- en Sentraal-Indië net so 'n ligte pelskleur kan hê.

Die donkerste en rykste pelskleur vind mens gewoonlik by die tier van Indonesië en op die Maleise Skiereiland naby die ewenaar. Tussen hierdie twee uiterstes hou die pelskleur van die Suid-Chinese en Kaspiese tier deur oorerwing die middeweg, hoewel uitsonderings dus soms kan deurbreek. 'n Tier uit die noordelike tierbevolkings is gewoonlik ook ligter van kleur (met meer wit dele oor die liggaam) as dié uit die suide; laasgenoemde is meestal baie donkerder en het heelwat dikker/breër strepe wat aan hul eindpunte in groepies van vlekkies versplinter. 

Sulke vlekkies duik minder by die tiere in die noordelike dele op. Die Kaspiese tier uit Wes-Asië het daarenteen gewoonlik redelik smal, dun strepe. Die Bengaalse tier (wat liggekleurde pels kan hê) kan tussen ou Siberiese tiere byvoorbeeld uitgeken word aan sy intens swart flankstrepe, terwyl die Siberiese tiere s'n grys of bruin is. Afgesien van hierdie wisselvalligheid wat van streek tot streek verskil, verskil die tier binne die onderskeie bevolkings ook elkeen uniek van mekaar. Die neus van die tier is gewoonlik pienkrooi, maar kry met die ouderdom al hoe meer swart vlekkies by.

By die meeste tiere is die pels met kort hare bedek; die Siberiese tier is weens die koue klimaat egter met dik en lang hare bedek. Die haarlengte van die somervag van 'n Bengaalse tier is tussen 8 tot 15 mm lank, maar die penshare is 20 tot 30 mm langer as die rughare. Daarenteen is die haarlengte van die Siberiese tier in die somer 15 tot 17 mm op die rug, en die penshare 25 tot 45 mm. 

Die rughare van die Bengaalse tier is in die wintermaande 17 tot 25 mm lank, die penshare 25 tot 40 mm. Die rughare van die Siberiese tier is in die wintermaande 25 tot 40 mm lank, en die penshare 70 tot 105 mm. Die liggaamshare van die Soematraanse tier (wat op die ewenaar hou) word slegs 10 tot 15 mm lank. Wat by hierdie subspesie opval is die lang nekmaanhare en die ruie bakkebaard by die mannetjie.

Alle subspesies, altans in die dieretuine, verhaar en kry 'n winterpels, waarby die haarlengte en -digtheid na gelang van die subspesie en klimaatsomstandighede wissel. Die somerpels is veral by die Siberiese subspesies duidelik korter en yler as die winterpels. Die haardigtheid van ongeveer 1 800 hare per kwadraatsentimeter by die Bengaalse tier en 3 200 by die Siberiese tier in die winter vergelyk min of meer met dié van die luiperd, terwyl losse (geslag "Lynx") 'n veel hoër haardigtheid van tot 9 000 hare per vierkante sentimeter bereik.

In die lente begin die tiere verhaar; die lang winterpels word vervang deur 'n kort somerpels. 'n Tweede verharing in die herfs onder die noordelike tiere kan verklaar word aan die hand van die somerpels wat in hierdie seisoen verder en langer uitgroei. Of die tiere in Indië ook verhaar, is daar nog geen uitsluitsel oor nie. Ook die kloue word gereeld gewissel. Hulle begin eers lagie vir lagie afdop en val dan af. Die tier sal in hierdie tyd dikwels sagte boombas uitsoek om teen te krap.

Daar word 8 subspesies onderskei, naamlik die Siberiese tier "Panthera tigris altaica"); die koningstier of Bengaalse tier ("P.t. tigris"); die Indo-Chinese tier ("P.t. corbetti"); die Chinese tier ("P.t. amoyensis"); die Sumatraanse tier ("P.t. sumatrae"); die Javaanse tier ("P. t. sondaica"); die Balinese tier ("P.t. balica") en die Kaspiese tier ("P. t. virgata"). 

Die Siberiese tier is die grootste van al die subspesies en dus ook van die familie "Felidae". Die subspesie word in Siberië en Korea aangetref en het 'n ligte pels met breë, donker strepe wat ver uitmekaar is. Die Bengaalse tier word in Indië - van die Himalaja tot in die suide- aangetref en het ŉ donkerder pels. Die Indo-Chinese tier is ook donker. 

Die Chinese tier het vroeër oor die hele Suid-China voorgekom, maar is vandag baie seldsaam. Die Sumatraanse tier is kleiner as die meeste ander tiers en is donkerder met meer strepe. Die subspesie word vandag nog net in die suidwestelike en noordelike dele van Sumatra aangetref en word steeds deur jagters uitgeroei. Die Javaanse tier word nog net in wildreservate aangetref en word met welslae in dieretuine geteel. Die Kaspiese tier is baie seldsaam, terwyl die Balinese tier waarskynlik al uitgesterf het.




</doc>
<doc id="69916" url="https://af.wikipedia.org/wiki?curid=69916" title="Jaguar">
Jaguar

Die jaguar ("Panthera onca") is 'n katagtige soogdier wat in Sentraal- en 'n groot deel van Suid-Amerika voorkom. Die jaguar is die derde grootste kat na die tier en die leeu. Dit is ook die grootste en kragtigste kat in die Westelike Halfrond.
As gevolg van hulle kolle lyk jaguars baie soos luiperds, maar is gewoonlik groter en sterker. Hulle gedrag is ook meer soos dié van tiere. Hulle hou daarvan om naby water te bly, en soos die tier, hou hulle van swem. Hulle jag gewoonlik alleen.




</doc>
<doc id="69919" url="https://af.wikipedia.org/wiki?curid=69919" title="Hemisfeer">
Hemisfeer

'n Halfrond of hemisfeer is die helfte van die oppervlakte van 'n bolvormige liggaam, soos die planeet Aarde. Die woord "hemisfeer" beteken letterlik "halwe bol". Die liggaam kan op verskillende maniere in halfrondes ingedeel word:



</doc>
<doc id="69921" url="https://af.wikipedia.org/wiki?curid=69921" title="Messier 81">
Messier 81

Messier 81 of M81 (ook bekend as onder meer NGC 3031) is ’n spiraalsterrestelsel sowat 11,8 miljoen ligjare van die Aarde af in die sterrebeeld Groot Beer. Dit is in 1774 deur Johann Elert Bode ontdek en daarom word dit soms Bode se Sterrestelsel genoem. Charles Messier en Pierre Méchain het dit in 1779 herontdek en Messier het dit daarna in sy katalogus van komeetagtige voorwerpe opgeneem.

Vanweë sy nabyheid aan die Aarde, grootte en aktiewe kern met ’n supermassiewe swartkolk van 70 miljoen sonmassas is M81 al intensief deur professionele sterrekundiges bestudeer. Vanweë sy helderheid is dit ook baie gewild onder amateur-sterrekykers.

Die grootste deel van die stelsel se infrarooistrale kom van interstellêre stof. Die stof word hoofsaaklik in die spiraalarms aangetref en word verbind met gebiede van stervorming. Die algemene verduideliking is dat die warm blousterre met ’n kort leeftyd wat in die stelsel se stervormende gebiede aangetref word, die stof verhit en so die uitstraling van infrarooistrale vanaf dié gebiede verhoog.

Net een supernova is al in M81 gesien. SN 1993J is op 28 Maart 1993 deur F. Garcia in Spanje ontdek. Dit was toe die tweede helderste supernova wat nog in die 20ste eeu waargeneem is.

Die spektraal-eienskappe van die supernova het mettertyd verander. Aanvanklik het dit soos ’n tipe II gelyk (’n supernova wat gevorm word wanneer ’n ster ontplof) met sterk waterstof-spektraallyn-emissies, maar die waterstoflyne het later verdof en sterk helium-spektraallyne het verskyn, wat dit meer soos ’n tipe Ib laat lyk het. Die variasies in SN 1993J se helderheid het ook nie ooreengestem met dié van ander tipe II-supernovas nie, maar met tipe 1b. Die supernova is toe geklassifiseer as tipe IIb, ’n oorgangsklas tussen II en Ib.

Messier 81 is een van die grootste sterrestelsels in die M81-groep, ’n groep van 34 sterrestelsels in die Groot Beer. Op sowat 11,8 ligjare van die Aarde af, is dié groep en die Lokale Groep, met onder meer die Melkweg, bure in die Virgo-superswerm.

Swaartekrag-interaksies tussen M81, M82 en NGC 3077 het waterstofgas van al drie sterrestelsels weggestroop en dit het gasagtige strukture in die groep gevorm. Dit het ook veroorsaak dat interstellêre gas in die binnestreke van M82 en NGC 3077 beland het, wat tot kragtige stervorming daar gely het.



</doc>
<doc id="69925" url="https://af.wikipedia.org/wiki?curid=69925" title="Waterhalfrond">
Waterhalfrond

Die waterhalfrond is die halfrond van 'n liggaam (soos die Aarde) wat die grootste wateroppervlak bevat.

Die middelpunt van die Aarde se waterhalfrond lê in die Stille Oseaan by Nieu-Seeland op die punt 47°13′SB, 178°28′OL. Behalwe 'n groot deel van die Stille, Indiese en Suidelike Oseane bevat dit ook die kontinente Australië en Antarktika en klein gedeeltes van Suid-Amerika en Asië. Teenoor die waterhalfrond lê die landhalfrond, waarvan die middelpunt naby die Franse stad Nantes lê.

Die waterhalfrond bevat 89% wateroppervlak en 11% landoppervlak. Wêreldwyd is dit 71% water en 29% land.


</doc>
<doc id="69927" url="https://af.wikipedia.org/wiki?curid=69927" title="Landhalfrond">
Landhalfrond

Die landhalfrond is die halfrond van 'n liggaam, soos die Aarde, wat die grootste moontlike hoeveelheid landoppervlak bevat.

Die middelpunt van die Aarde se landhalfrond lê op , in die omgewing van die Franse stad Nantes in die regio Pays de la Loire. Die landhalfrond beslaan Europa, Afrika, Noord-Amerika en Groenland, ongeveer 95% van Asië en twee derdes van Suid-Amerika.

Desondanks is sowat 53% van die landhalfrond bedek met water, teenoor 47% landoppervlak. Oor die hele wêreld is dat 29% landoppervlak teenoor 71% wateroppervlak.

Presies teenoor die landhalfrond lê die waterhalfrond (die halfrond met het minste landoppervlak), die middelpunt hiervan is in die Stille Oseaan geleë.


</doc>
<doc id="69928" url="https://af.wikipedia.org/wiki?curid=69928" title="Westelike Halfrond">
Westelike Halfrond

Die westelik halfrond is die gedeelte van die wêreld wat wes van die nulmeridiaan en oos van die 180-grade meridiaan lê. Tussen hierdie twee meridiane word die oos-wesposisie op die aardbol in "westerlengte" aangedui. Daarteenoor word posisie in die oostelike halfrond in die aantal grade "oosterlengte" gemeet.

Veronderstel dat die Aarde in die helfte gesny word, vanaf die Noordpool, deur Engeland tot by die Suidpool. Die westelik halfrond is die helfte aan die westekant. Die ander kant is die oostelike halfrond.

Hoewel die meeste Europese lande tot die westerse wêreld gereken word, lê die grootste deel van hierdie kontinent in die oostelike halfrond.



</doc>
<doc id="69929" url="https://af.wikipedia.org/wiki?curid=69929" title="Oostelike Halfrond">
Oostelike Halfrond

Die Oostelike halfrond is die helfte van die wêreld wat ten ooste van die nulmeridiaan van Greenwich en ten weste van die 180-grade meridiaan lê. Tussen hierdie twee meridiane word die oos-wesposisie op die aardbol in "oosterlengte" aangedui.

Veronderstel dat die Aarde in die helfte gesny word, vanaf die Noordpool, deur Engeland tot by die Suidpool. Die oostelike halfrond is die helfte aan die oostekant. Die ander helfte van die aardbol word die westelike halfrond genoem.



</doc>
<doc id="69934" url="https://af.wikipedia.org/wiki?curid=69934" title="Messier 82">
Messier 82

Messier 82 (ook bekend as die Sigaar-sterrestelsel of NGC 3034) is ’n sterrestelsel met uiters aktiewe stervorming sowat 11,5 miljoen ligjare van die Aarde af in die sterrebeeld Groot Beer. Dit is in 1774 deur Johann Elert Bode ontdek en Charles Messier het dit daarna in sy katalogus van komeetagtige voorwerpe opgeneem.

M82 is vyf keer so helder as die Melkweg en 100 keer so helder as die middel van ons sterrestelsel. In 2005 het die Hubble-ruimteteleskoop 197 jong massiewe sterreswerms in die kern ontdek. Die gemiddelde massa van hierdie swerms is 200 000 sonmassas, en dus is die kern ’n uiters aktiewe, digte stervormende omgewing. Tien keer meer jong sterre word in die middelste deel gevorm as in die hele Melkweg.

Voorheen is geglo M82 is ’n onreëlmatige sterrestelsel. In 2005 is twee simmetriese spiraalarms egter ontdek op naby-infrarooifoto's. In die kern van M82 is ’n gebied van sowat 500 parsek breed met steruitbarsting (uiters aktiewe stervorming). Daar is vier streke met ’n hoë oppervlakhelderheid (dit word A, C, D en E genoem). Hierdie gebiede stem ooreen met bekende bronne van X-straal-, infrarooi- en radiofrekwensies. Hulle word dus beskou as die steruitbarsting-sterreswerms met die mins belemmerde uitsig van die Aarde af.

M82 het, soos die meeste sterrestelsels, ’n supermassiewe swartkolk in sy middel met ’n massa van sowat 3 x 10 sonmassas.

In April 2010 het radiosterrekundiges by die Jodrell Bank-sterreweg van die Universiteit van Manchester ’n onbekende voorwerp in M82 gerapporteer. Die voorwerp het radiogolwe begin uitstuur wat nie lyk soos enigiets wat voorheen in die ruimte waargeneem is nie. Daar was al verskeie teorieë oor die aard van die voorwerp, maar nie een verklaar dit ten volle nie. Daar is al voorgestel dat dit ’n mikro-kwasar is met baie hoë radio-emissies en lae X-straal-emissies. Alle bekende mikro-kwasars produseer egter groot hoeveelhede X-strale.

M82 en die nabygeleë sterrestelsel M81 vorm ’n voortreflike paar deur klein teleskope. M82 word fisiek beïnvloed deur die groter buurstelsel. Getykragte wat deur swaartekrag veroorsaak word, vervorm M82 die afgelope sowat 100 miljoen jaar. Dié interaksie het meegebring dat stervorming tienvoudig toegeneem het in vergelyking met ander sterrestelsels.

Een van die grootste interaksies van M82 met M81 was sowat 200 miljoen tot 500 miljoen jaar gelede en het gelei tot ’n ontploffing van stervorming. Dit het sowat 50 miljoen jaar geduur teen ’n massatoename van sowat 10 sonmassas per jaar. Twee daaropvolgende periodes van aktiewe stervorming het gevolg (die laaste een sowat 4 miljoen tot 6 miljoen jaar gelede) en dit het dalk die sterreswerms in die kern van die sterrestelsel gevorm.

Sonder om die twee sterrestelsels se afstand van die Aarde af in ag te neem, is die visuele afstand tussen M81 en M82 se kerns sowat 130 000 ligjare.



</doc>
<doc id="69939" url="https://af.wikipedia.org/wiki?curid=69939" title="Suidelike Vuurwiel-sterrestelsel">
Suidelike Vuurwiel-sterrestelsel

Die Suidelike Vuurwiel-sterrestelsel (ook bekend as Messier 83 of NGC 5236) is ’n staafspiraalsterrestelsel sowat 14,7 miljoen ligjare van die Aarde af in die sterrebeeld Noordelike Waterslang. Dit is in 1752 in die Kaap die Goeie Hoop deur Nicolas Louis de Lacaille ontdek en Charles Messier het dit in 1781 in sy katalogus van komeetagtige voorwerpe opgeneem.

Dit is een van die naaste en helderste staafspiraalstelsels en kan met ’n verkyker gesien word. Ses supernovas is al in M83 gesien: SN 1923A, SN 1945B, SN 1950B, SN 1957D, SN 1968L en SN 1983N.

Op 16 Junie 2008 het ’n Nasa-projek aangekondig dat ’n groot aantal nuwe sterre in die buitenste streke van die sterrestelsel gevind is. Voorheen is geglo dié streke het nie die nodige materiaal vir stervorming nie.



</doc>
<doc id="69943" url="https://af.wikipedia.org/wiki?curid=69943" title="Messier 84">
Messier 84

Messier 84 of M84 (ook bekend as NGC 4374) is ’n lensvormige sterrestelsel in die sterrebeeld Maagd. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M84 is in die digte kern van die Virgo-sterrestelselswerm geleë. Met radiowaarnemings en op foto's deur die Hubble-ruimteteleskoop is twee strale materiaal ontdek wat uit die sterrestelsel se middel uitskiet, sowel as ’n skyf vinnig roterende gas en sterre wat dui op die teenwoordigheid van ’n supermassiewe swartkolk met ’n massa van 1,5 x 10 sonmassas.

Twee supernovas is in M84 waargeneem: SN 1957
en SN 1991bg. ’n Derde supernova, SN 1980I, kan deel wees van M84, of andersins van een van sy buurstelsels, NGC 4387 of Messier 86.



</doc>
<doc id="69946" url="https://af.wikipedia.org/wiki?curid=69946" title="Messier 85">
Messier 85

Messier 85 of M85 (ook bekend as NGC 4382) is ’n lensvormige sterrestelsel in die sterrebeeld Berenike se Hare. Dit is in 1781 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem.

M85 is 60 miljoen ligjare van die Aarde af en is sowat 125 000 ligjare in deursnee. ’n Tipe I-supernova, 1960R, in op 20 Desember 1960 in die sterrestelsel ontdek. Dit het ’n skynbare helderheid van 11,7 mag bereik.

M85 is in ’n interaksie betrokke met die nabygeleë spiraalstelsel NGC 4394 en ’n klein elliptiese stelsel, MCG 3-32-38.



</doc>
<doc id="69947" url="https://af.wikipedia.org/wiki?curid=69947" title="Messier 86">
Messier 86

Messier 86 of M86 (ook bekend as NGC 4406) is ’n lensvormige sterrestelsel in die sterrebeeld Maagd. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M86 lê in die hart van die Virgo-sterrestelselswerm en vorm ’n opvallende groep saam met ’n ander reus, Messier 84. Dit toon die hoogste blouverskuiwing van alle Messier-voorwerpe en beweeg teen 244 km/s in die rigting van die Melkweg. Dit is omdat hy van die teenoorgestelde kant deur die middel van die Virgo-swerm aangetrek word.



</doc>
<doc id="69952" url="https://af.wikipedia.org/wiki?curid=69952" title="Messier 88">
Messier 88

Messier 88 of M88 (ook bekend as NGC 4501) is ’n spiraalsterrestelsel sowat 47 miljoen ligjare van die Aarde af in die sterrebeeld Berenike se Hare. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M88 is een van die 15 Messier-voorwerpe wat tot die nabygeleë Virgo-sterrestelselswerm behoort. Die sterrestelsel kan op ’n hoogs elliptiese wentelbaan wees wat dit na die middel van die swerm laat beweeg waar die reuse- elliptiese stelsel Messier 87 hom bevind. Dit is tans sowat 0,3–0,48 miljoen parsek van die middel af en sal in sowat 200-300 miljoen jaar die naaste aan die kern kom. Sy beweging deur die Virgo-swerm veroorsaak ’n druk wat die buitenste gebied van neutrale waterstof stroop.

In 1999 is die supernova 1999cl in die M88 ontdek.



</doc>
<doc id="69954" url="https://af.wikipedia.org/wiki?curid=69954" title="Messier 89">
Messier 89

Messier 89 of M89 (ook bekend as NGC 4552) is ’n elliptiese sterrestelsel in die sterrebeeld Maagd. Dit is in 1781 deur Charles Messier ontdek en in sy katalogus van komeetagtige voorwerpe opgeneem. M89 behoort tot die Virgo-sterrestelselswerm.

Huidige waarnemings dui aan M89 kan ’n byna perfekte sfeervorm hê. Dit is ongewoon aangesien alle ander bekende elliptiese stelsels lang ellipsoïede is. Dit kan egter wees dat dit net sferies van die Aarde af lyk terwyl dit eintlik ellipties is.

Die stelsel het ook ’n omringende struktuur van stof en gas wat tot 150 000 ligjare van die stelsel af strek en strale verhitte deeltjies wat 100 000 ligjare na buite strek. Dit dui daarop dat dit eens ’n aktiewe kwasar of radiosterrestelsel kon gewees het.

Daar is ’n groot aantal bolswerms in M89. Volgens ’n 2006-studie kan daar tot 2 000 wees, in vergelyking met ’n garaamde 150-200 in die Melkweg.



</doc>
<doc id="69960" url="https://af.wikipedia.org/wiki?curid=69960" title="MuseScore">
MuseScore

MuseScore is 'n gratis musieknotasiesagteware in WYSIWYG en 'n kostedoeltreffende alternatief vir professionele programme soos Sibelius en Finale.
Dokumente kan gedruk word as gegraveerde bladmusiek of in PDF- of MIDI- formaat gestoor word.
Die Sagteware is geskep deur Nicolas Froment, Thomas Bonte en Werner Schweer in 2008.

Sommige hoogtepunte:


MuseScore loop ook as 'n draagbare toepassings en kan op 'n verwyderbare stoortoestel soos 'n CD, USB-dataduim, flitskaart, of disket gestoor word.

In 2011, is 'n projek van stapel gestuur om hoë-gehalte gedrukte en klankweergawes van die Goldberg-variasies te skep. 'n Kickstarter-veldtog is bekend gestel om geld in te samel.

Die finale gegraveerde telling was volledig in MuseScore geskep en kan gratis aflaai word.



</doc>
<doc id="69965" url="https://af.wikipedia.org/wiki?curid=69965" title="Messier 87">
Messier 87

Messier 87 of M87 (ook bekend as Virgo A of NGC 4486) is ’n elliptiese sterrestelsel in die sterrebeeld Maagd. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M87 is die tweede helderste sterrestelsel in die noordelike Virgo-sterrestelselswerm en is sowat 53,5 miljoen ligjare van die Aarde af. Daar is ’n supermassiewe swartkolk in die kern. Enige stof wat in die stelsel gevorm word, word binne 46 miljoen jaar vernietig deur die X-straal-emissie van die kern, hoewel optiese stoffilamente waargeneem is. ’n Abnormale aantal bolvormige sterreswerms, sowat 12 000, wentel om die stelsel – in vergelyking met 150-200 om die Melkweg.

As een van die grootste elliptiese sterrestelsels naby die Aarde en een van die helderste radiobronne in die lug, is M87 ’n gewilde voorwerp om te bestudeer onder beide professionele sterrekundiges en amateurs.

In 1919 het ’n supernova ’n fotografiese magnitude van 21,5 bereik, maar dit is eers later ontdek toe die Russiese sterrekundige Innokenti A. Balanofski die fotografiese plate in 1922 bestudeer het.

Die Amerikaanse sterrekundige Edwin Hubble het Messier 87 as een van die helderste bolvormige newels geklassifiseer omdat dit nie ’n spiraalstruktuur gehad het nie. Teen 1931 het Hubble M87 as ’n lid van die Virgo-stelsel geïdentifiseer en vir jare daarna is dit steeds ’n ekstragalaktiese newel genoem. In 1956 is dit egter as ’n tipe E0-sterestelsel geëien.

In 1947 is ’n prominente radiobron geïdentifiseer in die ligging van M87, en dit is Virgo A genoem. Teen 1953 is die radiobron geïdentifiseer as M87.

M87 is geleë naby die hoë deklinasiegrens van die Maagd, naby die sterrebeeld Berenike se Hare. Teen ’n skynbare helderheid van 9,59 mag, kan dit deur ’n klein teleskoop gesien word.

In die kern van die stelsel is ’n supermassiewe swartkolk met ’n massa van sowat 6,6 × 10 sonmassas en ’n deursnee groter as die wentelbaan van Pluto. Dit is een van die grootste massas bekend vir so ’n voorwerp.

Aktiewe elliptiese sterrestelsels soortgelyk aan M87 word waarskynlik gevorm vanweë die samesmelting van kleiner sterrestelsels. Daar is nou min stof oor vir stervorming en die sterre in die sterrestelsel is dus meestal ou sterre met min elemente benewens waterstof en helium.

’n Stroom materiaal kom vanuit die kern en reik tot 5 000 ligjare van die kern af. Dit bestaan uit materiaal wat deur die massiewe swartkolk uit die stelsel geskiet word. Dit word omring deur ’n nie-relatiwistiese komponent met ’n laer snelheid.

M87 is ’n baie sterk bron van gammastrale, wat die mees energieke strale van die elektromagnetiese spektrum is. Gammastrale van M87 is reeds sedert die laat 1990's waargeneem, maar in 2006 het sterrekundiges die variasies van die gaamastraal-vloei gemeet en gevind die vloei verander oor ’n kwessie van ’n paar dae. Dit dui daarop dat die onmiddellike omgewing van die supermassiewe swartkolk die mees waarskynlike bron van die strale is.

Hierdie reuse-sterrestelsel is geleë naby die middel van die Virgo-sterrestelselswerm met sy sowat 2 000 stelsels en dit vorm die kern van die groter Virgo-superswerm, waartoe die Lokale Groep, insluitende die Melkweg, behoort. Die sterrestelselswerm is verdeel in drie duidelike substelsels wat verbind word met die drie sterrestelsels Messier 87, Messier 49 en Messier 86. Eersgenoemde het die grootste massa en beweeg blykbaar min in verhouding met die swerm as ’n geheel.



</doc>
<doc id="69975" url="https://af.wikipedia.org/wiki?curid=69975" title="Messier 90">
Messier 90

Messier 90 of M90 (ook bekend as NGC 4569) is ’n spiraalsterrestelsel sowat 58,7 miljoen ligjare van die Aarde af in die sterrebeeld Maagd. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M90 is lid van die Virgo-sterrestelselswerm. Dit is sowat 1°.5 weg van die subgroep wat om Messier 87 gesentreer is.

Baie van die stelsel se interstellêre medium is weggestroop deur sy interaksie met die res van die Virgo-swerm en daarom vind baie min stervorming hier plaas in vergelyking met soortgelyke stelsels buite die Virgo-swerm. As gevolg hiervan is M90 se spiraalarms glad en nie klonterig soos gewoonlik in stervormende sterrestelsels se arms gesien word nie.

Dit lyk egter of daar heelwat stervorming in die middel van M90 plaasvind. Verskeie supernovas in die kern het "superwinde" veroorsaak wat die sterrestelsel se interstellêre medium uitwaai na die middel van die Virgo-swerm.



</doc>
<doc id="69978" url="https://af.wikipedia.org/wiki?curid=69978" title="Messier 91">
Messier 91

Messier 91 of M91 (ook bekend as NGC 4548) is ’n staafspiraalsterrestelsel in die sterrebeeld Berenike se Hare. Dit is sowat 63 miljoen ligjare van die Aarde af en is deel van die Virgo-sterrestelselswerm.

M91 is die laaste van ’n groep van agt newels wat Charles Messier in 1781 ontdek het. Oorspronklik was M91 nie in sy katalogus van komeetagtige voorwerpe nie weens ’n fout deur Messier, en dit was eers in 1969 dat die amateur-sterrekundige William C. Williams besef het M91 is NGC 4548, wat in 1784 deur William Herschel gedokumenteer is.



</doc>
<doc id="69979" url="https://af.wikipedia.org/wiki?curid=69979" title="Messier 92">
Messier 92

Messier 92 of M92 (ook bekend as NGC 6341) is ’n bolvormige sterreswerm sowat 26 700 ligjare van die Aarde af in die sterrebeeld Hercules. Dit is in 1777 deur Johann Elert Bode ontdek en twee jaar later in die "Berliner Astronomisches Jahrbuch" gepubliseer. Charles Messier het die bolswerm in 1781 onafhanklik ontdek en in sy katalogus van komeetagtige voorwerpe opgeneem.

M92 is een van die helderste bolswerms aan die noordelike hemelruim, maar word dikwels deur amateur-sterrekykers misgekyk vanweë sy nabyheid aan die selfs skouspelagtiger Messier 13. Dit is in goeie sigtoestande met die blote oog sigbaar.

Van die bolswerms in die Melkweg is M92 een van die helderstes wat betref absolute magnitude. Dit is ook een van die oudstes – sowat 14,2 ± 1,2 miljard jaar, rofweg so oud soos die heelal. Dit lyk effens plat, met die kortas wat sowat 89% ± 3% so lank soos die hoofas is. Nes die meeste ander bolswerms het M92 baie min elemente benewens waterstof en helium, dus elemente wat sterrekundiges metale noem.



</doc>
<doc id="69980" url="https://af.wikipedia.org/wiki?curid=69980" title="Messier 93">
Messier 93

Messier 93 of M93 (ook bekend as NGC 2447) is ’n oop sterreswerm in die sterrebeeld Agterdek. Dit is in 1781 deur Charles Messier ontdek en in sy katalogus van komeetagtige voorwerpe opgeneem.

M93 is sowat 3 600 ligjare van die Aarde af en is sowat 100 miljoen jaar oud.



</doc>
<doc id="69983" url="https://af.wikipedia.org/wiki?curid=69983" title="Messier 94">
Messier 94

Messier 94 of M94 (ook bekend as NGC 4736) is ’n spiraalsterrestelsel in die sterrebeeld Jaghonde. Dit is in 1781 deur Pierre Méchain ontdek en deur Charles Messier in sy katalogus van komeetagtige voorwerpe opgeneem.

Hoewel M94 soms as ’n staafspiraalstelsel beskryf word, is die "staaf"-struktuur skynbaar eerder ovaalvormig. Die stelsel is ook besonders omdat dit twee ringstrukture het.

M94 het ’n binnering met ’n deursnee van 70" benewens ’n buitering met ’n deursnee van 600". In die binnering vind aktiewe stervorming plaas wat aangehelp word deur gas wat deur die binneste ovaalvormige staafstruktuur in die ring ingestu word.

In ’n 2009-studie is bevind die buitering bevat sowat 23% van die sterrestelsel se totale stellêre massa en is nog aktiewer as die binnering. Stervorming vind twee keer so vinnig plaas en die buitering se nuwe sterre maak sowat 10% uit van die hele sterrestelsel se nuwe sterre.

Weens die groot aantal nuwe sterre wat hier gevorm word, word M94 soms as ’n steruitbarsting-sterrestelsel geklassifiseer.

In 2008 is ’n studie gepubliseer wat skynbaar wys dat M94 baie min of geen donkermaterie bevat. In die studie is die rotasiekurwes van die stelsel se sterre en die digtheid van waterstofgas bestudeer, en daar is gevind dat gewone liggewende materie feitlik die hele massa van die stelsel uitmaak.

Die bevinding was ongewoon en ietwat omstrede aangesien huidige modelle nie voorsiening maak vir sterrestelsels wat sonder donkermaterie gevorm word of hul donkermaterie verloor nie. Die bevinding moet nog deur ander navorsingsgroepe bevestig of aanvaar word.

M94 is een van die helderste sterrestelsels in die M94-groep, ’n sterrestelselswerm met tussen 16 en 24 stelsels. Dit is deel van die Virgo-superswerm (waarin ook die Lokale Groep en dus die Melkweg en ons Sonnestelsel geleë is).

Hoewel baie sterrestelsels dalk met M94 verbind kan word, is daar net ’n paar naby M94 wat lyk of dit deur sy swaartekrag gebonde is. Die meeste ander nabygeleë stelsels se beweging hang oënskynlik saam met die uitdying van die heelal.



</doc>
<doc id="69993" url="https://af.wikipedia.org/wiki?curid=69993" title="Messier 95">
Messier 95

Messier 95 of M95 (ook bekend as NGC 3351) is ’n staafspiraalsterrestelsel sowat 32,6 miljoen ligjare van die Aarde af in die sterrebeeld Leeu. Dit is in 1781 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem. Die kern van die sterrestelsel bevat ’n ringvormige gebied met ’n deursnee van sowat 2 000 ligjare (600 parsek) waar stervorming plaasvind.

Op 16 Maart 2012 is ’n tipe II-supernova, SN 2012aw, in M95 ontdek.

M95 is een van verskeie sterrestelsels in die M96-groep, ’n sterrestelselswerm in die Leeu. Die Messier-voorwerpe M96 en M105 is ook in die groep.



</doc>
<doc id="69994" url="https://af.wikipedia.org/wiki?curid=69994" title="Messier 96">
Messier 96

Messier 96 of M96 (ook bekend as NGC 3368) is ’n oorgangspiraalsterrestelsel sowat 31 miljoen ligjare van die Aarde af in die sterrebeeld Leeu. Dit is in 1781 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem.

M96 word geklassifiseer as ’n dubbelstaaf-spiraalstelsel met ’n klein binneste uitstulping deur die kern asook ’n groter uitstulping. Variasies in die ultravioletstrale vanaf die kern dui op die teenwoordigheid van ’n supermassiewe swartkolk met ’n geraamde massa van 1,5×10 tot 4,8×10 keer dié van die Son.

Op 9 Mei 1998 is die tipe 1a-supernova SN 1998bu in die sterrestelsel waargeneem. Dit het op 21 Mei sy maksimum helderheid bereik en daarna al hoe dowwer geword.

M96 is die helderste stelsel in die M96-groep, ’n sterrestelselswerm in die Leeu wat die Messier-voorwerpe M95 en M105 asook minstens nege ander sterrestelsels insluit. M96 het asimmetriese spiraalarms en ’n verskuifde kern, moontlik vanweë die swaartekraginvloed van ander, nabygeleë stelsels.



</doc>
<doc id="70003" url="https://af.wikipedia.org/wiki?curid=70003" title="Uil-newel">
Uil-newel

Die Uil-newel (ook bekend as Messier 97 of NGC 3587) is ’n planetêre newel in die sterrebeeld Groot Beer. Dit is in 1781 deur Pierre Méchain ontdek en Charles Messier het dit in sy katalogus van komeetagtige voorwerpe opgeneem.

M97 word beskou as een van die mees ingewikkelde planetêre newels. Die sentrale ster, met ’n skynbare helderheid van 16 mag, het ’n massa van sowat 0,7 keer dié van die Son en die newel self se massa is sowat 0,15 sonmassa. Die newel is sowat 6 000 jaar oud.

Die naam van die newel kom van sy uilagtige "oë" wanneer dit op ’n donker nag deur ’n groot teleskoop gesien word. Die oë kan ook duidelik op foto's van die newel gesien word.



</doc>
<doc id="70008" url="https://af.wikipedia.org/wiki?curid=70008" title="Messier 98">
Messier 98

Messier 98 of M98 (ook bekend as NGC 4192) is ’n oorgangspiraalsterrestelsel sowat 54,1 miljoen ligjare van die Aarde af in die sterrebeeld Berenike se Hare. Dit is in 1781 deur Pierre Méchain ontdek saam met M99 en M100, en Charles Messier het dit in dieselfde jaar in sy katalogus van komeetagtige voorwerpe opgeneem. M98 het ’n blouverskuiwing en beweeg teen 140 km/s in ons rigting.

M98 behoort tot die Virgo-swerm, ’n groot, nabygeleë sterrestelselswerm.



</doc>
<doc id="70009" url="https://af.wikipedia.org/wiki?curid=70009" title="Messier 99">
Messier 99

Messier 99 of M99 (ook bekend as NGC 4254) is ’n spiraalsterrestelsel sowat 50,2 miljoen ligjare van die Aarde af in die sterrebeeld Berenike se Hare. Dit is in 1781 deur Pierre Méchain ontdek saam met die Messier-voorwerpe M98 en M100, en Charles Messier het dit in dieselfde jaar in sy katalogus van komeetagtige voorwerpe opgeneem.

Messier 99 was een van die eerste sterrestelsels waarin ’n spiraalpatroon gesien is – in 1846 deur lord Rosse.

Die sterrestelsel het ’n normale spiraalarm en ’n losser, uitgerekte arm. ’n Brug van neutrale waterstofgas verbind M99 met VirgoHI21, ’n moontlike donker sterrestelsel, en laasgenoemde se swaartekrag het M99 moontlik vervorm en die gasbrug uitgerek.

Drie supernovas is al in M99 waargeneem.



</doc>
<doc id="70014" url="https://af.wikipedia.org/wiki?curid=70014" title="Messier 100">
Messier 100

Messier 100 of M100 (ook bekend as NGC 4321) is ’n spiraalsterrestelsel in die sterrebeeld Berenike se Hare. Dit is in 1781 deur Pierre Méchain ontdek saam met die Messier-voorwerpe M98 en M99, en Charles Messier het dit in dieselfde jaar in sy katalogus van komeetagtige voorwerpe opgeneem.

Dit is een van die grootste en helderste sterrestelsels in die Virgo-sterrestelselswerm. Dit is sowat 55 miljoen ligjare van die Aarde af en het ’n deursnee van 160 000 ligjare. Dit was een van die eerste spiraalstelsels wat ontdek is.

Messier 100 word beskou as ’n steruitbarsting-sterrestelsel, waar nuwe sterre al minstens die afgelope 500 miljoen jaar gevorm word in ’n kring (gevorm deur die spiraalarms) van sowat 1 000 parsek.

Soos by baie ander spiraalstelsels in die Virgo-swerm, is daar ’n afplatting van beide stervorming en neutrale waterstof (waarvan M100 min het in vergelyking met soortgelyke stelsels) in die sterrestelsel se skyf – ’n verskynsel wat veroorsaak word deur ’n interaksie met die binnekant van die Virgo-swerm.

Vyf supernovas is al in M100 waargeneem. In Maart 1901 is die eerste een, die tipe I-supernova SN 1901B, ontdek met ’n skynbare helderheid van 15,6 mag. SN 1914A is in Februarie/Maart 1914 gevind. Die tipe kon nie vasgestel word nie, maar dit het ’n skynbare helderheid van 15,7 mag gehad. Nog ’n tipe I, SN 1959E, is van 21 Februarie tot 17 Junie 1960 gesien, met die dofste magnitude van die vyf wat gevind is: 17,5. Op 15 April 1979 is die eerste tipe II-supernova in M100 gevind; maar SN 1979C het vinnig verdof. Die laaste supernova is op 7 Februarie 2006 ontdek; SN 2006X het ’n magnitude van 15,3 gehad toe dit ontdek is. Twee weke later het dit verdof tot 17 mag.



</doc>
<doc id="70017" url="https://af.wikipedia.org/wiki?curid=70017" title="Monokel">
Monokel

'n Monokel of oogglas is 'n halwe bril, dit wil sê, 'n bril wat uit één glas bestaan en vir één oog bedoel is.

'n Monokel werk op die selfde manier as 'n bril, met die verskil dat dit nie op die neus geplaas word nie, en ook nie agter die oor gehaak word nie. In werklikheid bestaan 'n monokel uit 'n ronde lens met 'n draad kring daar rondom. 'n Toutjie is aan hierdie draad vasgemaak sodat die monokel om die nek gehang kan word, of iewers anders aan die klere vasgemaak kan word, sodat die monokel nie op die grond sal val as dit los kom nie. Mens klem die monokel vas tussen jou wangbeen en wenkbrou.

Die monokel is sedert die middel van die twintigste eeu uit die mode; mense wat net met een oog iets fout het dra liewer 'n bril waarin slegs een lens werk. Miskien is die aristokratiese konnotasie wat aan die oogglas verbonde is, een van die redes hoekom dit uit die mode geraak het – dit verklaar egter nie waarom die oogglas nie gewild is met snobs nie, of in omstandighede waarin vertoonsug gewens sou wees nie. Vermoedelik is die monokel as minder gebruikervriendelik as die bril beskou.

Die bekendste monokeldraer, en tegelykertyd die eerste persoon van wie ons weet, wat 'n monokel gedra het, was Nero Claudius Caesar Augustus Germanicus (beter bekend as keiser Nero), wat deur 'n smarag gekyk het om die gladiatorgevegte te kon sien. Deesdae is bekende monokeldraers skaars; uitsonderinge is die Britse sterrekundige en TV-ster Sir Patrick Moore en die gewese bokser Chris Eubank.

Monokel is ook die benaming vir 'n vlek rondom 'n hond se oog.


</doc>
<doc id="70022" url="https://af.wikipedia.org/wiki?curid=70022" title="Poeciliidae">
Poeciliidae

Poeciliidae is 'n vis-familie van die orde Cyprinodontiformes. Die familie bestaan uit twee sub-families: "Poeciliinae" en "Aplocheilichthyinae".

Hierdie subfamilie is inheems aan Sentraal- en Suid-Amerika en is lewendbarend. Die mannetjie se anale vin is vervorm tot 'n gonopodium. Die meeste van die spesies in die subfamilie is gewilde akwariumvisse en is per ongeluk in Suider-Afrikaanse waters losgelaat. Sommige spesies is ook ingevoer as natuurlike plaagbeheer.

Die volgende genera en gepaardgaande spesies is deel van die subfamilie en kom in Suider-Afrika voor:




"Aplocheilichthyinae" bevat agt of nege genera waarvan twee in Suider-Afrika voorkom. "Aplocheilichthyinae" staan ook bekend as die "Lampogies". Die vissies is oor die algemeen klein en hulle leef oorwegend in vlak water met plantegroei en vreet klein organismes wat aan die oppervlak voorkom. Die mond maak na boontoe oop en die sylyn strek net oor die kop. Die mannetjies het langer vinne as die wyfies en is meer kleurryk; tog is dit steeds moeilik om onderskeid tussen die geslagte te tref. Die visse se eiers kan nie verdroging oorleef nie. Party spesies is ook gewilde akwariumvisse en word ook gebruik vir beheer van muskietlarwes.

Die volgende genera en gepaardgaande spesies is deel van die subfamilie en kom in Suider-Afrika voor:





</doc>
<doc id="70023" url="https://af.wikipedia.org/wiki?curid=70023" title="Vuurwiel-sterrestelsel">
Vuurwiel-sterrestelsel

Die Vuurwiel-sterrestelsel (ook bekend as Messier 101 of NGC 5457) is ’n spiraalsterrestelsel sowat 20,9 miljoen ligjare van die Aarde af in die sterrebeeld Groot Beer. Dit is in 1781 deur Pierre Méchain ontdek en was een van die laaste komeetagtige voorwerpe wat Charles Messier in sy katalogus opgeneem het.

Op 28 Februarie 2006 het Nasa en die Europese Ruimteagentskap ’n foto van die Vuurwiel-sterrestelsel uitgereik; dit was in dié stadium die grootste en mees gedetailleerde foto deur die Hubble-ruimteteleskoop. Op 24 Augustus 2011 is ’n tipe Ia-supernova, SN 2011fe, in M101 ontdek.

M101 is ’n relatief groot sterrestelsel in vergelyking met die Melkweg. Dit het ’n deursnee van 170 000 ligjare en is 70% groter as die Melkweg. Die massa van sy skyf is sowat 100 miljard sonmassas en sy romp sowat 3 miljard sonmassas.

Nog ’n merkwaardige eienskap van die stelsel is sy groot en helder H II-gebiede, waarvan sowat 3 000 op foto's gesien kan word. H II-gebiede word geïoniseer deur groot getalle uiters helder en warm jong sterre.
Op foto's kan gesien word M101 is asimmetries aan die een kant. Daar word geglo M101 het ’n amper-botsing met ’n ander sterrestelsel gehad en dat die meegaande swaartekrag-getykragte dit veroorsaak het. ’n Hoë mate van stervorming is tegelykertyd geaktiveer.

Op 24 Augustus 2011 is ’n tipe Ia-supernova, SN 2011fe, in M101 ontdek. Dit het ’n skynbare helderheid van 17,2 mag gehad, en was op sy helderste 9,9 mag. Dit was die vierde supernova wat in M101 waargeneem is.



</doc>
<doc id="70027" url="https://af.wikipedia.org/wiki?curid=70027" title="Aplocheilichthys">
Aplocheilichthys

Aplocheilichthys is 'n genus wat hoort tot die familie Poeciliidae. Daar kom 44 spesies voor in die genus en ses van die spesies leef in Suider-Afrika. Die visse se ogies is deurskynend blou of wit - van daar die naam lampogies.

Die volgende spesies kom in Suider-Afrika voor:




</doc>
<doc id="70028" url="https://af.wikipedia.org/wiki?curid=70028" title="Johnston se lampogie">
Johnston se lampogie

Johnston se lampogie ("Aplocheilichthys johnstoni") is 'n varswatervis wat voorkom in die Okavangorivier, die Zambezirivier, Pungwerivier, Busirivier, Limpoporivier, opvanggebied van die Malawimeer en die Rukwameer. In Engels staan dit bekend as "Johnston's topminnow".

Die vissie het 'n lang, skraal lyf met die dorsale vin agter op die rug en die stertvin is bolrond. Die mannetjies is meer kleurryk as die wyfies en is deurskynend geel van kleur en die skubbe het 'n ligte silwer-blou skynsel op. Daar is ook swart rante op die dorsale-, stert- en anale vinne. Daar is soms 'n blou skynsel op die boonste helfte van die kieu-deksel. Die oë se irisse is silwer blou. Die vissie word tot 50 mm lank.

Die vissie leef in beskermende water waar volop plantegroei is, ook in vlak water van stil riviere, vloedvlaktes en moerasse. Hulle leef in skole saam naby die oppevlakte en vreet ongewerweldes soos muskiet larwes. Die wyfie se eiers klou aan die plantegroei vas. Wanneer voedsel volop is paar die visse feitlik daagliks.





</doc>
<doc id="70030" url="https://af.wikipedia.org/wiki?curid=70030" title="Messier 103">
Messier 103

Messier 103 of M103 (ook bekend as NGC 581) is ’n oop sterreswerm in die sterrebeeld Kassiopeia. Dit is in 1781 deur Pierre Méchain ontdek en Charles Messier het dit daarna in sy katalogus van komeetagtige voorwerpe opgeneem.

Dit is een van die verste oop swerms, met ’n afstand van tussen 8 000 en 9 500 ligjare van die Aarde af. Die helderste sterre is rooireuse met ’n skynbare helderheid van 10,5 en 10,8 mag. M103 is sowat 25 miljoen jaar oud.

Ná Méchain se ontdekking van Messier 101, M102 en M103 in 1781 het Messier nie self die geleentheid gehad om die sterreswerms van naderby te bestudeer voordat hy hulle by sy katalogus gevoeg het nie. In 1783 het William Herschel M103 bestudeer en gesê daar is 14 tot 16 taamlike groot sterre, waarvan baie dof is. Sterrekundiges het daarna die getal opgestoot na 40, later 60 en eindelik 172 sterre.



</doc>
<doc id="70032" url="https://af.wikipedia.org/wiki?curid=70032" title="Messier 105">
Messier 105

Messier 105 of M105 (ook bekend as NGC 3379) is ’n elliptiese sterrestelsel in die sterrebeeld Leeu. Dit is in 1781 deur Pierre Méchain ontdek, net ’n paar dae ná die nabygeleë sterrestelsels Messier 95 en Messier 96.

Dit is een van die voorwerpe wat nie oorspronklik in Charles Messier se katalogus van komeetagtige voorwerpe opgeneem is nie. Dit is eers bygevoeg nadat Helen S. Hogg ’n brief van Méchain ontdek het waarin hy M105 beskryf en nadat die voorwerp geëien is as ’n sterrestelsel wat toe bekend was as NGC 3379.

M105 het ’n supermassiewe swartkolk in sy kern.

M105 is een van verskeie sterrestelsels in die M96-groep, ’n sterrestelselswerm in die Leeu. M95 en M96 behoort ook tot die groep.



</doc>
<doc id="70040" url="https://af.wikipedia.org/wiki?curid=70040" title="Pierre Méchain">
Pierre Méchain

Pierre François André Méchain (16 Augustus 1744 – 20 September 1804) was ’n Franse sterrekundige en landmeter wat saam met Charles Messier baie bygedra het tot die mens se kennis van diepruimtevoorwerpe en komete.

Hy is in Laon, Frankryk, gebore as die seun van ’n plafonontwerper en -pleisteraar, Pierre François Méchain. In omstreeks 1774 het hy Messier ontmoet. Hy het óf 26 óf 27 diepruimtevoorwerpe ontdek, na gelang van hoe ’n mens die sterrestelsel M102 beskou. Agttien van hulle is in die Messier-katalogus opgeneem:

Nog ’n Messier-voorwerp, Messier 102, is deur hom ontdek, maar hy het ná 1783 gesê dit was ’n fout omdat dit die Windmeul-sterrestelsel was wat hy verwar het. Daar is steeds onsekerheid oor wat die voorwerp presies was.

Nes Messier het Méchain eintlik in komete belanggestel. Hy was naas Messier die suksesvolste ontdekker van komete in sy tyd. Hy het altesaam nege ontdek – óf alleen óf saam met Messier. Dié wat hy alleen ontdek het, is:

Die asteroïed 21785 Méchain is na hom genoem.



</doc>
<doc id="70043" url="https://af.wikipedia.org/wiki?curid=70043" title="Hypsopanchax">
Hypsopanchax

Hypsopanchax is 'n genus wat hoort tot die familie Poeciliidae. Daar kom ses spesies voor in die genus en een van die spesies leef in Suider-Afrika. Die vissies lyk amper soos die genus "Aplocheilichthys" lampogies maar het 'n dieper lyf.

Die volgende spesie kom in Suider-Afrika voor:




</doc>
<doc id="70044" url="https://af.wikipedia.org/wiki?curid=70044" title="Suidelike dieplyf-kuilvissie">
Suidelike dieplyf-kuilvissie

Suidelike dieplyf-kuilvissie ("Hypsopanchax jubbi") is 'n varswater vis voorkom in die Kasairivier en boonste gedeelte van die Zambezirivier. In Engels staan die vis bekend as die "Southern deepbody".

Die vissie het 'n eekhoring tipe lyf met die mannetjies wat langer vinne het. Die vis is olyf-bruin van kleur met blou-groen skynsels en die onderkant is witterig. Die dorsale-, anale- en stertvin is dof olyfgroen van kleur en die bekken- en pektoralevinne het 'n oranje skynsel. Die vissie word tot 55mm  lank.

Die vissie leef in klein, woud stroompies met klipperige bodems.





</doc>
<doc id="70045" url="https://af.wikipedia.org/wiki?curid=70045" title="Centrarchidae">
Centrarchidae

Centrarchidae (Baars en sonvisse) is 'n uitheemse varswatervisfamilie van die orde Perciformes wat natuurlik in Noord-Amerika voorkom. Vier spesies van die familie is gedurende 1928 en 1939 in riviere en damme van Suid-Afrika losgelaat om forel as 'n sportvis aan te vul. 
Die volgende genera en gepaardgaande spesies is deel van die familie en kom in Suider-Afrika voor:





</doc>
<doc id="70047" url="https://af.wikipedia.org/wiki?curid=70047" title="Micropterus">
Micropterus

Micropterus (Varswaterbaars) is 'n genus wat hoort tot die familie Centrarchidae. Drie spesies van die genus is gedurende 1928 tot 1939 in Suid-Afrika vrygelaat en het hulself gou gevestig. Hulle het egter 'n bedreiging geraak vir sekere inheemse spesies.

Die volgende spesie kom in Suider-Afrika voor:




</doc>
<doc id="70048" url="https://af.wikipedia.org/wiki?curid=70048" title="Lepomis">
Lepomis

Lepomis (Varswater sonvisse) is 'n genus wat hoort tot die familie Centrarchidae. Een spesie van die genus is gedurende 1938 in Suid-Afrika vrygelaat as prooi vir baars.

Die volgende spesie kom in Suider-Afrika voor:




</doc>
<doc id="70049" url="https://af.wikipedia.org/wiki?curid=70049" title="Blouwang-sonvis">
Blouwang-sonvis

Die blouwang-sonvis ("Lepomis macrochirus") is 'n varswatervis wat natuurlik voorkom in Noord-Amerika en is in 1938 in Suid-Afrika losgelaat. In Suid-Afrika kom hulle voor in die kusriviere van die Wes-Kaap, Oos-Kaap, middel van KwaZulu-Natal, Mpumalanga en die Noord-Vrystaat. In Engels staan die vis bekend as die "Bluegill sunfish".

Die vis se lyf is diep en rond, met 'n dorsale vin wat oor bykans die hele rug strek. Die sylyn strek oor die hele lyf. Die stertvin is gevurk, die mond klein en die oë groot. Daar is 'n swart vlek op die boonste punt van die kieudeksel. Die kleur van die vis word beïnvloed deur sy omgewing en habitat. Gewoonlik is die vis groen-blou met dowwe vertikale bane op die lyf. Die pektorale vinne het 'n geel voorkoms. Die mannetjie se bors word oranjekleurig gedurende broeityd. Die vis word tot 200 mm lank en die Suid-Afrikaanse hengelrekord is 1.12 kg.

Die vis leef in stil water vol plantegroei in damme en riviere. Hulle vreet ongewerweldes en klein vissies. Die spesie broei in die somer. Die mannetjie bou 'n pieringvormige nes waarop die wyfie die eiers lê. Die eiers is taai en klou aan die nes vas en word deur die mannetjie opgepas. Die spesie neig om neste bymekaar te bou in dieselfde area. Die vis kan ouer as 10 jaar word.

Die vis word as 'n plaag beskou aangesien hulle neig om onbeheersd aan te teel en op die inheemse spesies jag te maak. Die vis is ook nie 'n gewilde hengelvis nie.





</doc>
<doc id="70050" url="https://af.wikipedia.org/wiki?curid=70050" title="Kleinbekbaars">
Kleinbekbaars

Die kleinbekbaars ("Micropterus dolomieu") is 'n varswatervis wat natuurlik voorkom in Noord-Amerika en losgelaat is in Suid-Afrikaanse water in 1937. In Suid-Afrika kom die vis voor in riviere in die Wes- en Oos-Kaap, KwaZulu-Natal en die Hoëveld. In Engels staan die vis bekend as die "Smallmouth bass" en in Afrikaans ook as "Kleinbek-swartbaars".

Die vis is olyfgroen met 'n brons skynsel en daar is donkerder olyfkleur vertikale bane oor die lyf. By die oë is strepe wat uitstraal, 'n kenmerk van die vis. Die vinne is donker olyf-swart en die onderkant is witterig. Die onvolwasse visse het 'n geel en swart gestreepte stertvin. Die vis word tot 550 mm lank en die Suid-Afrikaanse hengelrekord is 2.8 kg en die wêreldrekord is 5.41 kg.

Kleinbekswartbaars benodig kouer en helderder water as die Grootbekbaars en daarom word hul hoofsaaklik in vloeiende riviere, oor los klipagtige bodems, aangetref. Hulle word by poele se inlope gevind of by groot klippe of rotse waar draaikolke geneig is om te vorm; natuurlike voedsel wat stroomaf spoel word hier byeengebring. Hulle skuil ook aan die stroomaf kant van klippe sodat hul nie gedurig teen die stroom hoef te stoei nie én om te lê en wag vir 'n larwe of ander stukkie kos wat stroom af spoel. As daar nie skuilplek is nie, lê hulle net buite die sterk stroom terwyl hulle stroomop kyk. Kleinbekswartbaars hou van diep water en sal ook gevind word by harde, sanderige of klipperige bodems, in dongas, gate, óf die skadu kant van boomstompe en rotse óf tussen boom wortels óf by ‘n stroom versnelling se beginpunt.

Die klein, onvolwasse vissies vreet insekte, klein krappies en later klein vissies. Die volwasse visse is roofvisse en vreet veldmuise, akkedisse, paddas, krappe, insekte en kleiner vissies. Kleinbekswartbaars kan tot 15 jaar oud word.

Kleinbekswartbaars begin eers broei op die ouderdom van twee jaar. Hul broei normaalweg in die lente en vroeë somer wanneer die water konstant warmer as 16 °C (61 °F) word. Die mannetjie soek dan 'n geskikte broeiplek in vlak water en bou 'n nes waar daar voldoende skuiling is op 'n gruiserige klipagtige bodem of tussen los klippe. Die wyfie lê haar eiers in die nes wat deur die mannetjie opgepas word. Alhoewel die mannetjie nie gedurende hierdie tydperk eet nie sal hy wel 'n kunsaas gryp om die nes te beskerm. Die eiers neem sowat vyf tot tien dae om uit te broei. Hoe warmer die water, hoe vinniger sal hulle uitbroei. Die mannetjie pas daarna die larwes (klein vissies) op totdat hulle sowat 20 mm lank is.

Kleinbekswartbaars se ideale temperatuur is 19,5 °C (67 °F). As die temperatuur 2 °C hoër of laër is word hulle onaktiewer en traer om te byt behalwe in die lente wanneer hulle vlak water toe kom as die watertemperatuur daar gereeld 16 °C (61 °F) word. Dan sal hulle om hulle neste te beskerm of bloot uit aggressie gedurende die broeityd byna enige kunsaas gryp, veral swaailemme en kunsvissies. As die wateroppervlak glad is, werk knalproppe en ander bo-lopers soms ook goed in die lente.

Gedurende die res van die jaar, en ook in die winter, word hulle oorwegend met dieselfde kunsaas gevang as wat gebruik word vir die Grootbekbaars. Maar wanneer hulle nie kunsvissies wil gryp nie is swaailemme, met hul ingeboude trillings wat so tipies van klein vlugtende vissies en waterinsekte, in baie gevalle die antwoord.

Kleinbekswartbaars swem nie die hele rivier vol nie; hulle bly altyd in dieselfde area, selfs gedurende oorstromings. Dus ken hulle al die hindernisse en obstruksies in die area en sodra hul aan 'n hoek gevang word sal hulle probeer om die hengelaar se lyn te breek met behulp van haakplekke en obstruksies soos onderwaterwortels. Die sterk rivierstrome veroorsaak dat Kleinbekswartbaars, soos hulle groter word, baie sterk stertvinspiere ontwikkel en gevolglik is hulle baie sterker swemmers, meer veglustig en baklei harder as die Grootbekbaars. Vis tot so in die omgewing van 1 kg word redelik maklik gevang maar groter visse toets selfs ervare hengelaars se bekwaamheid. Vangste is normaalweg die beste gedurende die broeityd, Augustus tot Oktober maand.

Kleinbekswartbaars volg kunsaas eers vir 'n kort entjie voor hul dit gryp. Hulle sal ook nie sommer die kunsaas van agter af gryp nie; hulle swem baie vinnig tot langs die kunsaas en gryp dit van die kant af óf hulle swem verby die kunsaas en gryp dit dan tromp-op.

Kleinbekswartbaars is gevoelig vir helder sonlig, daarom word hulle vroeg soggens en laat middag, wanneer die lig nie so skerp is nie, in die vlak water naby die kant gevang. Sodra die lig skerper word, soek hulle dieper water op waar die lig flouer of draagliker is óf hulle soek ander skuilplekke soos watergras en die skaduweekante van klippe, stompe, klipbanke en holtes op. Dus, hengel bedags as die son helder skyn in diep water en moet veral nie die genoemde skaduplekke oorslaan nie. In die middesomer is snags 'n baie goeie hengeltyd vir Kleinbekswartbaars.

'n Uitsondering op die reël is vóór die broeitydperk begin, wanneer helder, sonnige weer visse laat byt, veral in die vlak water en sloepe waar visse in die vroeë lente warmte kom opsoek. Die beste hengeltyd is rondom 12h00, dit wil sê op die warmste tyd van die dag. Koue wind, reën en bewolkte weer laat visse ophou met byt.

Ná die broeityd: Helder sonskynweer laat visse diepwater en skuiling opsoek – plekke waar die gemiddelde hengelaar sukkel om hulle te vang. Die beste hengeltyd is vroeg soggens en later in die middag (selfs in die aand en nag) wanneer dit koeler is. Koelerige wind en betrokke lug maak dat visse lus voel vir kos en laat hulle vlakwater toe kom waar hengelaars hulle makliker vang. Vyf uur ná 'n verfrissende reënbui is gewoonlik die beste hengeltyd.





</doc>
<doc id="70052" url="https://af.wikipedia.org/wiki?curid=70052" title="Gebak">
Gebak

Gebak is 'n manier van voedsel-gaarmaak waar droë hitte op 'n langdurige manier reageer deur konveksie, en nie deur termiese straling nie, gewoonlik in 'n oond, sowel as warm as en stene. Sodra die verlangde temperatuur binne die verwarmingsinstrument bereik is, word die kos daarbinne geplaas en gebak vir 'n spesifieke verloop van tyd. Dit word hoofsaaklik gebruik in die voorbereiding van brood, koeke, deeg en pasteie, sowel as terte en klein gebak. Hierdie items word verkoop in 'n bakkery of tuisnywerhede. 'n Persoon wat gebak voorberei word na verwys as 'n bakker. In teenstelling met ander gaarmaakmetodes, wysig gebak nie die voedingswaarde van die voedsel nie. Braai en souteer verander die vet en kalorieë-inhoud van die voedsel. 

Baie kommersiële oonde verskaf die gebruiker met twee verwarmingselemente: een vir bak, waar konveksie en geleiding gebruik word om die kos te verhit, en een vir braai, waar bestraling gebruik word. 


</doc>
<doc id="70062" url="https://af.wikipedia.org/wiki?curid=70062" title="Spikkelbaars">
Spikkelbaars

Die Spikkelbaars ("Micropterus punctulatus") is 'n varswatervis wat natuurlik in Noord-Amerika voorkom. In Suid-Afrika word hulle in riviere van die Wes- en Oos-Kaap, KwaZulu-Natal en Zimbabwe gevind. Die vis is in 1939 in Suid-Afrika losgelaat en in 1945 in Zimbabwe. In Engels staan die vis bekend as die "Spotted bass".

Die vis is donker olyfkleurig aan die bokant met gelerige sye. Daar is ook donker olyf, diamantvormige bane op die sye wat 'n band vorm. Die vis is ligter aan die onderkant met kolle en word tot 600 mm lank. Die sylyn is volledig. Die Suid-Afrikaanse hengelrekord is 2,04 kg en die wêreldrekord is 4,19 kg.

Die vis verkies effens troebel water in stadigvloeiende riviere en damme. Hulle is roofvisse en vreet insekte, krappe, paddas en ander visse. Die mannetjie maak 'n nes in vlak water en die vis broei in die vroeë somer. Die mannetjie pas die eiers en larwes op.

Hierdie spesie blyk die spesie te wees wat sukkel om in Suider-Afrika aan te pas.





</doc>
<doc id="70064" url="https://af.wikipedia.org/wiki?curid=70064" title="Percidae">
Percidae

Percidae, is 'n vis-familie van die orde Perciformes wat natuurlik in die noordelike halfrond, Europa en Asië, voorkom. Een spesie is in Suid-Afrika losgelaat. Die vis word uitgeken aan die twee dorsale vinne op die rug. Die spesie het nie goed ontwikkel in Suid-Afrika nie.

Die volgende genus en gepaardgaande spesie is deel van die familie:




</doc>
<doc id="70065" url="https://af.wikipedia.org/wiki?curid=70065" title="Europese baars">
Europese baars

Die Europese baars ("Perca fluviatilis") is 'n varswater vis wat natuurlik in Europa en Asië voorkom. In Suid-Afrika kom die vis in vleie en damme in Mpumalanga en die Wes- en Oos-Kaap voor. In Engels staan die vis bekend as die "Perch".

Die lyf is lank en die kop ietwat plat en die stertvin is gevurk. Die vis het 'n groot bek. Die vis is silwer tot gelerig groen van kleur en wit aan die onderkant met ses of meer donker, vertikale strepe oor die sye. Daar is 'n swart vlek op die agterkant van die dorsale vin. Die bekken- en anale vinne is oranje kleurig. Die vis word tot 600 mm lank en die Suid-Afrikaanse hengelrekord is 1.305 kg en die Australiaanse rekord is 10.4 kg.

Die vis leef in koue water en verkies damme en mere. Hulle leef saam in skole en vreet insekte, krappe en vis. Die vis broei in vlak water; die onbewaakte eiers heg hulle self aan plantegroei vas.

Die vis was vir die eerste keer in 1896 ingevoer en daarna weer in 1915.





</doc>
<doc id="70066" url="https://af.wikipedia.org/wiki?curid=70066" title="Instelling">
Instelling

'n Instelling kan na een van die volgende verwys:



</doc>
<doc id="70068" url="https://af.wikipedia.org/wiki?curid=70068" title="Perca">
Perca

Perca, is 'n vis genus wat hoort tot die familie Percidae. Die genus is inheems aan die noordelike halfrond. Een spesie van die genus is in Suid-Afrika losgelaat. Die vis word uitgeken aan die twee dorsale vinne op die rug. Die spesie het nie goed ontwikkel in Suid-Afrika nie.

Die volgende spesie word in Suid-Afrika gevind:




</doc>
<doc id="70069" url="https://af.wikipedia.org/wiki?curid=70069" title="Kasairivier">
Kasairivier

Die Kasai is 'n sytak van die Kongorivier in Sentraal-Afrika. Die rivier begin in Angola en dien as die grens tussen Angola en die Demokratiese Republiek van die Kongo (DRK), vloei dan in die DRK verder, waar dit by Kwamouth noordoos van Kinshasa by die Kongorivier aansluit. Die Kasairivier se sytakke sluit in: die Fimirivier, Kwangorivier en die Sankururivier. Die stukkie van die Kasairivier wat strek vanaf die invloei van die Fimirivier tot die Kongorivier staan as die "Kwahrivier" bekend.

Van die visse wat hier aangetref word sluit in:




</doc>
<doc id="70074" url="https://af.wikipedia.org/wiki?curid=70074" title="Witogie">
Witogie

Die Witogie ("Aplocheilichthys macrurus") is 'n varswater vis wat voorkom in die Kunenerivier. Daar is ook onbevestigde berigte dat die vissie in die Okavangorivier en die Cuanzarivier in Angola voorkom. In Engels staan dit bekend as die "White-eye topminnow".

Die vissie het 'n slank lyf met die dorsale vin wat agter op die rug en kleiner as die anale vin is. Die stertvin is ietwat bolrond. Die vis is deurskynend ligbruin van kleur met donker rante op die dorsale en middellyf skubbe. Daar is ook 'n donker bruin of swart streep op die snoet en agter die oog. Die vis is wit aan die onderkant. Die skubbe net agter die kieue en bo die pektorale vinne is blouerig. Die vissie word tot 35mm  lank.

Die vis leef aan die beboste kante van riviere en vloedvlaktes van die hoofrivier.





</doc>
<doc id="70082" url="https://af.wikipedia.org/wiki?curid=70082" title="Clayton Blommetjies">
Clayton Blommetjies

Clayton Blommetjies is 'n jong Suid-Afrikaanse rugbyspeler wat vir die Vrystaat Cheetahs in die Curriebeker speel. Sy gereelde posisie is heelagter of vleuel.

Nadat hy as jongeling vir Boland Kavaliers gespeel het, sluit hy aan by die Blou Bulle gedurende 2009.

Hy speel 'n totaal van 26 wedstryde in die Vodacombeker en maak sy Curriebekerdebuut in die openingswedstryd van die 2012 Curriebeker Premierafdeling teen die Griekwas.
Hy verteenwoordig ook Tuks in die Varsitybeker in 2009, 2010 en 2011.

Hy sluit aan by die Vrystaat Cheetahs gedurende Augustus 2014.



</doc>
<doc id="70083" url="https://af.wikipedia.org/wiki?curid=70083" title="Tralielampogie">
Tralielampogie

Die Tralielampogie ("Aplocheilichthys hutereaui") is 'n varswater vis wat voorkom in die Okavangorivier, die boonste gedeelte van die Zambezirivier, die onderste gedeelte van die Shirerivier, die Pungwe-Buzirivier stelsels naby Beira, die Luapularivier en ook gedeeltes van die Kongorivier. In Engels staan dit bekend as die "Meshscaled topminnow".

Die vissie het 'n kort, diep lyf en die stertvin is bolrond. Die vissie is deurskynend geel met ligte, glimmende blou skynsels vanaf die skubbe. Die irisse in die oë is glinsterend turkoois terwyl die rante van die skubbe swarterig lyk en die vis se tralie voorkoms gee. Die dorsale-, anale- en stertvinne het swart vierkantige kolle op. Die vissie word tot 35mm  lank.

Die vis leef in vloedvlaktes en moerasse.





</doc>
<doc id="70084" url="https://af.wikipedia.org/wiki?curid=70084" title="Natalse lampogie">
Natalse lampogie

Die Natalse lampogie ("Aplocheilichthys myaposae") is 'n varswater vis wat voorkom in die kusmere en riviere in KwaZulu-Natal; vanaf Kosibaai suidwaarts tot by die Umlazirivier naby Richardsbaai. In Engels staan die vis bekend as die "Natal topminnow".

Die vis lyk baie soos Johnston se lampogie. Die mannetjie vissie se dorsale vin is agter op die rug. Die dorsale-, stert- en analevinne is swart met geel rante met geel kolletjies op. Die vissie word tot 55mm  lank.

Die vis leef in beskermde, plantryke areas van mere en goed beboste riviere. Hulle vreet insekte bv. muskiet larwes en alge. Die wyfie lê haar eiers op die plantegroei.





</doc>
<doc id="70087" url="https://af.wikipedia.org/wiki?curid=70087" title="Streeplampogie">
Streeplampogie

Die Streeplampogie ("Aplocheilichthys katangae") is 'n varswatervis wat in die Kunenerivier, Okavangorivier, die Zambezirivier en die kusvlakte van Mosambiek suidwaarts tot by Richardsbaai voorkom. Dit kom ook in die Lufira-, Luapula- en Kongorivierstelsels voor. In Engels staan dit bekend as "Striped topminnow".

Die vissie het 'n lang lyf met 'n kenmerkende swart sig-sag band op die sye. Die onderkant van die kop en pens is wit terwyl die iris, boonste gedeelte van die kieuedeksel en die skubbe in die middel van die lyf 'n glinsterende blou-turkoois skynsel het. Die vinne is kleurloos of liggeel. Die vissie word tot 50mm  lank.

Die vissie leef in riviere en strome vol digte plantegroei en word nie op vloedvlaktes gevind nie. Hulle vreet inseklarwes en ander klein ongewerweldes. Die wyfie lê haar eiers in die plantegroei.





</doc>
<doc id="70092" url="https://af.wikipedia.org/wiki?curid=70092" title="Sombrero-sterrestelsel">
Sombrero-sterrestelsel

Die Sombrero-sterrestelsel (ook bekend as Messier 104 of NGC 4594) is ’n spiraalsterrestelsel sowat 28 miljoen ligjare van die Aarde af in die sterrebeeld Maagd.

Die sterrestelsel is in 1767 deur Pierre Méchain ontdek en Charles Messier het dit saam met vyf ander voorwerpe (wat nou saam bekend staan as M104 – M109) aangeteken. William Herschel het dit in 1784 onafhanklik ontdek en die teenwoordigheid van ’n "donker stratum" in die stelsel se skyf aangeteken. Dit is nou bekend as ’n stofbaan.

Camille Flammarion het in 1921 Messier se persoonlike lys Messier-voorwerpe gevind en dit het handgeskrewe aantekeninge oor die Sombrero-sterrestelsel bevat. Dit is geïdentifiseer as NGC 4594 en Flammarion het verklaar dat dit in die Messier-katalogus van komeetagtige voorwerpe opgeneem moet word. Dit is sedertdien ook bekend as Messier 104 of M104.

Die sterrestelsel het ’n helder kern, ’n buitengewoon groot sentrale bol en ’n prominente stofbaan om hom. Die bol en die stofbaan laat dit soos ’n sombrero lyk. Die meeste van die koue atomiese waterstofgas en stof van die stelsel lê binne-in hierdie ring. Die stofbaan is die belangrikste gebied van stervorming.

Die stelsel het ’n skynbare helderheid van byna 9 mag en kan dus maklik met amateurteleskope gesien word. Die groot bol, supermassiewe swartkolk in die middel en stofbaan wek ook die belangstelling van professionele sterrekundiges.

Die Sombrero-sterrestelsel het ’n ralatief klein aantal bolvormige sterreswerms. Dit word op sowat 1 200 tot 2 000 geraam.

M104 lê in ’n komplekse, filament-agtige wolk van sterrestelsels wat strek tot die suidelike deel van die Virgo-sterrestelselswerm. Dit is egter onseker of dit deel is van ’n formele groep sterrestelsels.

In die 1990's is in ’n studie onder John Kormendy bevind dat ’n supermassiewe swartkolk in die middel van die stelsel lê. Volgens die studie kan die omwentelingspoed van die sterre in die middel van die stelsel net gehandhaaf word as die swartkolk se massa sowat ’n miljard sonmassas is. Dit is een van die massiefste swartkolke in nabygeleë sterrestelsels.



</doc>
<doc id="70096" url="https://af.wikipedia.org/wiki?curid=70096" title="Messier 106">
Messier 106

Messier 106 of M106 (ook bekend as NGC 4258) is ’n spiraalsterrestelsel in die sterrebeeld Jaghonde. Dit is in 1781 deur Pierre Méchain ontdek en eers heelwat later in die Messier-katalogus van komeetagtige voorwerpe opgeneem.

M106 is sowat 22 miljoen tot 25 miljoen ligjare van die Aarde af. Dit is ook ’n Seyfert II-sterrestelsel, wat beteken dat weens X-strale en ongewone emissielyne val ’n deel van M106 na verwagting in ’n supermassiewe swartkolk in sy kern.

NGC 4217 is ’n moontlike metgesel-stelsel van M106.



</doc>
<doc id="70099" url="https://af.wikipedia.org/wiki?curid=70099" title="Muskietvis">
Muskietvis

Die Muskietvis ("Gambusia affinis") is 'n varswater vis wat natuurlik voorkom in riviere om die Golf van Meksiko. Die vis is na Suid-Afrika gebring as natuurlike plaagbeheer in 'n poging om muskiete te beheer in 1936; ook as voedsel vir baars. In Engels staan die vis bekend as die "Mosquitofish".

Die vis het 'n platterige kop met 'n mond wat opwaarts wys en die stertvin is bolrond. Die mannetjie (35 mm) is kleiner en slanker as die wyfie (60 mm). By die mannetjie is die anale vin verder vorentoe terwyl die wyfie se lyf dieper, ronder en die anale vin korter is. Beide geslagte is deurskynend lig bruin, partykeer is daar 'n klein swart kolle op die lyf en het 'n glinsterende blou skynsel. Die kieue deksel is silwer goud en die onderkant van die vis is silwer. Die vinne is kleurloos en het soms dowwe kolle op.

Die vis leef in stilstaande water wat bedek is met plante. Dit kan water temperatuur veranderinge van 4 - 38 °C weerstaan en kan ook leef in vars sowel as soutwater. Hulle vreet klein lewende organismes soos muskiet en vis larwes. Die eiers word binne die wyfie bevrug en die spesie is ovivivipaar.





</doc>
<doc id="70100" url="https://af.wikipedia.org/wiki?curid=70100" title="Messier 107">
Messier 107

Messier 107 of M107 (ook bekend as NGC 6171) is ’n baie los bolvormige sterreswerm in die sterrebeeld Slangdraer. Dit is in 1782 deur Pierre Méchain ontdek en in 1793 onafhanklik deur William Herschel.

M107 is eers in 1947 deur Helen Sawyer Hogg in Charles Messier se katalogus van komeetagtige voorwerpe opgeneem saam met drie ander voorwerpe wat deur Méchain ontdek is. Dit is die laaste bolswerm in die katalogus.

Dit is sowat 20 900 ligjare van die Aarde af. Daar is sowat 25 bekende veranderlike sterre in die swerm.



</doc>
<doc id="70104" url="https://af.wikipedia.org/wiki?curid=70104" title="Gonopodium">
Gonopodium

'n Gonopodium of kopulasievin is 'n gespesialiseerde anale vin wat by mannetjies van verskeie soorte levendbarende visse in die families Anablepidae en Poeciliidae voorkom.

Die gonopodium is beweeglik en word vir paring gebruik. Die 3de, 4de en 5de straal van die vin is tot 'n buis saamgevoeg, waardeur die hom (vissperma) geëjakuleer word.

By sommige soorte is die gonopodium so lank, dat dit tot die helfte van die liggaam se lengte is. Soms is die vin so groot dat dit nie meer gebruik kan word nie, soos in sommige kweekvorme van die Swaarddraer ("Xiphoporus helleri").

Hormoon behandelde vroutjies kan ook 'n gonopodium ontwikkel, maar kan egter nie vir voortplanting gebruik word nie.

Soortgelyke organe word in ander vissoorte aangetref, soos die andropodium by Hemirhamphodon en Goodeidae.


</doc>
<doc id="70105" url="https://af.wikipedia.org/wiki?curid=70105" title="Kolstert-muskietvis">
Kolstert-muskietvis

Die Kolstert-muskietvis ("Phalloceros caudimaculatus") is 'n varswater vis wat inheems is aan 'n streek in die suide van Brasilië tot by Paraguay. In Suider-Afrika kom dit voor in die Ruorivier in Malawi.

Die vis lyk baie soos die Muskietvis met 'n lang gonopodium wat 'n haak op die punt het. Die vis is deurskynend olyf bruin met 'n bruin kol waar die kieue deksel begin. Daar is ook 'n glinsterende blou skynsel op die onderste gedeelte van die kieue deksel. Party visse het verspreide swart kolle op die lyf. Die mannetjie word 35 mm en die wyfie 60 mm lank.

Die vis vreet klein water insekte en ongewerweldes maar is minder aggressief as die muskietvis. Tot 50 kleintjies word op 'n slag gebore; die vis is ovivivipaar.





</doc>
<doc id="70106" url="https://af.wikipedia.org/wiki?curid=70106" title="Messier 108">
Messier 108

Messier 108 of M108 (ook bekend as NGC 3556) is ’n staafspiraalsterrestelsel in die sterrebeeld Groot Beer. Dit is in 1781 of 1782 deur Pierre Méchain ontdek en eers heelwat later in Charles Messier se katalogus van komeetagtige voorwerpe opgeneem.

Die sterrestelsel is ’n geïsoleerde lid van die Ursa Major-sterrestelselswerm in die Virgo-superswerm. Dit het ’n geraamde massa van sowat 125 miljard sonmassas en sluit sowat 290 bolvormige sterreswerms in.

Waarnemings deur die Chandra-X-straal-sterrewag het 83 X-straalbronne geïdentifiseer, insluitende ’n bron by die kern. Die helderste van hierdie bronne kan ’n swartkolk wees wat materie opneem. Dit het na raming ’n massa van sowat 24 miljoen sonmassas.



</doc>
<doc id="70107" url="https://af.wikipedia.org/wiki?curid=70107" title="Messier 109">
Messier 109

Messier 109 of M109 (ook bekend as NGC 3992) is ’n staafspiraalsterrestelsel sowat 83,5 miljoen ligjare van die Aarde af in die sterrebeeld Groot Beer. Dit is in 1781 deur Pierre Méchain ontdek en is eers heelwat later amptelik aanvaar as lid van Charles Messier se katalogus van komeetagtige voorwerpe.

M109 is die helderste sterrestelsel in die M109-groep, ’n groot groep sterrestelsels in die Groot Beer met dalk meer as 50 stelsels. Dit het drie satelliet-sterrestelsels (UGC 6923, UGC 6940 en UGC 6969) en dalk meer.

In Maart 1956 is die tipe 1a-supernova 1956A in M109 gesien. Dit het ’n maksimum skynbare helderheid van 12,3 mag gehad.



</doc>
<doc id="70108" url="https://af.wikipedia.org/wiki?curid=70108" title="Messier 110">
Messier 110

Messier 110 of M110 (ook bekend as NGC 205) is ’n elliptiese dwergsterrestelsel, en ’n satelliet-stelsel van die Andromeda-sterrestelsel. Dit bevat ’n bietjie stof en tekens van stervorming, wat ongewoon is in ’n elliptiese dwergsterrestelsel.

Anders as Andromeda se ander satellietstelsel, Messier 32, toon NGC 205 nie tekens van ’n supermassiewe swartkolk in sy kern nie. In 1999 het Johnson en Modjaz ’n nova in M110 ontdek.

Hoewel Charles Messier die sterrestelsel nooit in sy katalogus van komeetagtige voorwerpe opgeneem het nie, het hy dit saam met Messier 32 op ’n tekening van die Andromeda-sterrestelsel aangebring. Volgens ’n nota op die tekening het Messier NGC 205 op 10 Augustus 1773 die eerste keer waargeneem.

M110 is in 1783 onafhanklik deur Caroline Herschel ontdek en haar broer, William Herschel, het haar ontdekking in 1785 beskryf. Die voorstel om dit in die Messier-katalogus op te neem, is in 1967 deur Kenneth Glyn Jones gedoen. Dit is die laaste voorwerp wat in die katalogus opgeneem is.



</doc>
<doc id="70120" url="https://af.wikipedia.org/wiki?curid=70120" title="Swaarddraer">
Swaarddraer

Die Swaarddraer ("Xiphophorus hellerii") is 'n varswater vis wat inheems is aan suidelike Meksiko en Honduras. In Suid-Afrika kom hulle in KwaZulu-Natal, Mpumalanga en die Otjikotomeer in Namibië voor. In Engels staan die vis bekend as "Swordtail".

Die vis het 'n kenmerkende lang dorsale vin, die manlike gonopodium en die verlengde onderste gedeelte van die stertvin - die sogenaamde swaard. Die kleur van die vis varieer, die mees bekendste variasie soos gevind in akwariums is oranje-rooi met 'n swart omlynde swaard. Die visse wat in die natuur voorkom het 'n bruin streep op die rug, helder groen-oranje streep op die lyf en 'n helder groen-swart omlynde swaard. Die wyfie se kleure is nie so helder as die mannetjie s'n nie. Die mannetjie word 80 mm en die wyfie 120 mm lank.

Die verkies warmer en stil waters om in te leef, 20 - 26 °C en te broei. Hulle vreet klein water ongewerweldes. Die vis is 'n hermafrodiet, die groot wyfies kan mannetjies word.

Die vis is die eerste keer in 1974 in die natuur in Suid-Afrika opgemerk, vermoedelik afkomstig van visse wat uit akwariums vrygelaat is.





</doc>
<doc id="70121" url="https://af.wikipedia.org/wiki?curid=70121" title="Salmonidae">
Salmonidae

Salmonidae (forelle en salms) is 'n vis-familie van die orde Salmoniformes. Die familie is 'n belangrike bron van voedsel vir die mens en kom natuurlik voor in gemagtigde areas in die noordelike halfrond. Die familie bevat medium tot groot visse met klein skubbe op die lyf maar niks op die kop nie en het ook 'n groot mond.

Britse koloniste in die Kaap en Natal het gou besef dat daar min inheemse hengelspesies in Suid-Afrika se riviere is maar dat die bergstrome geskik sal wees vir forel. Die eerste bevrugte eiers van die bruinforel is reeds in 1890 na Suid-Afrika gebring en die forel is suksesvol in Natal geteel. Die jong vissies was toe in die Mooi-, Boesmans- en Umgeniriviere vrygelaat. In 1892 was die bruinforel ook suksesvol in Kaapstad geteel. Teelplase was toe gebou by Jonkershoek by Stellenbosch en Pirie naby King William's Town in die Oos-Kaap. Teen 1897 was die Bruinforel teelstasies suksesvol gevestig en is die eerste Reënboogforel se bevrugte eiers na Suid-Afrika gebring. Hierna word beide spesies suksesvol gevestig in ‘n verskeidenheid riviere en die reënboogforel het meer bekend geraak. Daar was ook begin om die Beekforel – afkomstig vanaf die VSA - in Kaapstad te teel in 1950. Tot in die 1980’s was forelle slegs deur bewaringsinstansies geteel maar daarna het dit 'n groot bedryf geword wat die sport- en kommersiële mark bedien.

Die volgende genera en gepaardgaande spesies is deel van die familie en kom in Suider-Afrika voor:






</doc>
<doc id="70127" url="https://af.wikipedia.org/wiki?curid=70127" title="Bruinforel">
Bruinforel

Die Bruinforel ("Salmo trutta") is 'n varswater vis wat inheems is aan Europa en noord-wes Afrika in die bergstrome van die Atlasgebergte in Morokko. In Suider-Afrika kom die vis in Wes-Kaap, Oos-Kaap, KwaZulu-Natal, Mpumalanga, Lesotho en Zimbabwe voor. In Engels staan die vis bekend as die "Brown trout".





</doc>
<doc id="70128" url="https://af.wikipedia.org/wiki?curid=70128" title="Beekforel">
Beekforel

Die Beekforel ("Salvelinus fontinalis") is 'n varswater vis wat inheems is aan noord-oos Noord-Amerika. Die visse is ingevoer en vrygelaat in die Wes-Kaap, Oos-Kaap, KwaZulu-Natal en Mpumalanga. In Engels staan die vis bekend as "Brook charr".

Die skubbe is klein wat die vel 'n leeragtige voorkoms gee. Die sylyn is duidelik en reguit. Die lyf is stroombelyn, die vinne kort en die stertvin is holrond tot plat. Die vis is gewoonlik donker, olyf bruin tot rooi bruin. Daar is rooi kolletjies op die sye van die lyf en die dorsale vin het donker brui-swart kolletjies op. Die vis word tot 400  lank en die Suid-Afrikaanse hengel rekord is 1.035 kg.

Die vis verkies koel (maksimum 20 °C), helder water met baie suurstof om in te leef. Die dieet is baie soos die van die Reënboogforel en Bruinforel. Hulle broei in water wat 4 - 10 °C is oor gruis beddings in vloeiende water. Die wyfie maak 'n nes en paar met slegs een mannetjie. Die eiers broei uit na 4 - 6 weke.

Diè forel is met die Bruinforel gekruis en die produk van die kruising staan bekend as die "Tierforel". Die Beekforel word egter vir 'n geruime tyd nie meer in Suid-Afrika opgemerk nie en mag uitgesterf het.





</doc>
<doc id="70134" url="https://af.wikipedia.org/wiki?curid=70134" title="Rooireus">
Rooireus

’n Rooireus is ’n helder reusester met ’n lae of gemiddelde massa (rofweg 0,5–10 sonmassas) in ’n laat stadium van sterevolusie. Die buitenste atmosfeer is uitgesprei en yl – daarom is die radius groot en die oppervlaktemperatuur laag, vanaf sowat 5 000 kelvin en laer. Die ster lyk geel-oranje tot rooi en sluit in spektraaltipes K en M, maar ook S- en koolstofsterre.

Daar word geglo hoofreekssterre van spektraaltipe A tot K (soos die Son, 'n tipe G-hoofreeksster) ontwikkel in rooireuse. Tydens sy hoofreeksfase verbrand ’n ster langsamerhand waterstof in sy kern en sit dit om in helium; sy hoofreeksfase eindig wanneer byna al die waterstof in die kern opgebruik is en hy betree dan die rooireusfase op die Hertzsprung-Russell-diagram (regs).

Die meeste rooireuse se buitekant sit steeds waterstof in helium om, terwyl die kern uit onaktiewe helium bestaan. Hierdie fase duur net ’n paar miljoen jaar en is dus kort in vergelyking met die miljarde jare van die ster se bestaan.

Die Son se hoofreeksfase is sowat 10 miljard jaar; groter sterre het ’n korter leeftyd en kleiner sterre ’n langer leeftyd.

Prominente helder rooireuse aan die naghemel sluit in Aldebaran (Alpha Tauri), Arcturus (Alpha Bootis) en Gamma Crucis (Gacrux), terwyl die nog groter Antares (Alpha Scorpii) en Betelgeuse (Alpha Orionis) rooi superreuse is.



</doc>
<doc id="70135" url="https://af.wikipedia.org/wiki?curid=70135" title="Bloudwaalster">
Bloudwaalster

’n Bloudwaalster of blou-agterblyer is ’n hoofreeksster in ’n oop of bolvormige sterreswerm wat helderder en blouer as ander sterre in die swerm is. Dit is in 1953 die eerste keer ontdek deur Allan Sandage in die bolswerm Messier 3.

Volgens teorieë van sterevolusie behoort die posisie van ’n ster op die Hertzsprung-Russell-diagram feitlik alleenlik bepaal te word deur die aanvanklike massa van die ster en sy ouderdom. In ’n sterreswerm word sterre almal min of meer op dieselfde tyd gevorm en al die sterre behoort dus op die H-R-diagram op ’n duidelik gedefinieerde kurwe te lê wat bepaal word deur die ouderdom van die swerm, met die posisie van individuele sterre op die kurwe alleenlik na gelang van hul aanvanklike massa. Met massas van twee tot drie keer dié van die res van die hoofreekssterre in ’n swerm, lyk dit of bloudwaalsterre ’n uitsondering op die reël is. Die rede is waarskynlik ’n interaksie tussen twee of meer sterre in die digte omgewing van die sterreswerm waarin die bloudwaalsterre hulle bevind.

Verskeie teorieë bestaan oor die vorming van bloudwaalsterre. Die eenvoudigste is dat hulle later as die res van die swerm ontstaan het, maar daar is min bewyse daarvoor. ’n Ander teorie is dat bloudwaalsterre nie werklik tot die swerm behoort nie of dalk deur die swerm aangetrek en vasgevang is. Dit lyk ook onwaarskynlik, aangesien hulle hulle dikwels in die middel van die swerm bevind. Nog ’n teorie is dat dit sterre is wat te na aan ’n ander ster of liggaam met dieselfde massa gekom en daarmee gebots het.

Die twee moontlikste verduidelikings het albei te doen met interaksies tussen sterre in die swerm. Een verduideliking is dat hulle huidige of voormalige dubbelsterre is wat besig is om saam te smelt of reeds saamgesmelt het. Die samesmelting van twee sterre kan ’n enkele, massiewer ster tot gevolg hê wat moontlik ’n groter massa het as die ander hoofreekssterre in die swerm. Die teorie word deur baie sterrekundiges aanvaar omdat bloudwaalsterre blykbaar meer algemeen in digte gebiede van swerms voorkom, veral in die kern. Ramings van die verwagte aantal botsings in swerms stem ook ooreen met die aantal bloudwaalsterre wat waargeneem word.

Die ander verduideliking is die oordrag van massa tussen twee sterre wat in ’n dubbelster-stelsel ontstaan. Die grootste ster sal eerste ontwikkel en massa sal daarna na die kleiner ster oorgedra word.

Geel- en rooidwaalsterre word ook aangetref. Dit kan bloudwaalsterre wees wat reeds in reusesterre ontwikkel het.



</doc>
<doc id="70137" url="https://af.wikipedia.org/wiki?curid=70137" title="Cepheïed">
Cepheïed

’n Cepheïed is ’n baie helder soort veranderlike ster. Die noue direkte verhouding tussen Cepheïede se helderheid en hul polsperiode het hul status bepaal as standaardmeetinstrumente vir afstande in die heelal.

Cepheïede word onderverdeel in verskeie subklasse volgens hul massa, ouderdom en evolusiegeskiedenis, onder meer in klassieke, Tipe II- en dwerg-Cepheïede.

Die term "Cepheïed" kom van die ster Delta Cephei in die sterrebeeld Kefeus (Latyn: Cepheus), die eerste ster van dié soort wat geïdentifiseer is, deur John Goodricke in 1784. Dit is ook een van die Cepheïede waarvan die afstand die akkuraatste bepaal is, deels danksy sy ligging in ’n sterreswerm en die beskikbaarheid van presiese Hubble-ruimteteleskoop/Hipparcos-parallakse.



</doc>
<doc id="70138" url="https://af.wikipedia.org/wiki?curid=70138" title="Geeldwerg">
Geeldwerg

’n Geeldwerg of hoofreeksster tipe G (G V) is ’n hoofreeksster van spektraaltipe G en ligsterkteklas V. So ’n ster het ’n massa van sowat 0,8 tot 1,2 sonmassas en oppervlaktemperature van tussen 5 300 en 6 000 Kelvin.

Nes ander hoofreekssterre sit ’n G V-ster waterstof in sy kern om in helium deur middel van kernfusie. Ons Son is die bekendste en mees sigbare voorbeeld van ’n G V-ster. Elke sekonde word sowat 600 miljoen ton waterstof omgesit in helium.

Sterrekundiges verkies die term "hoofreeksster tipe G" omdat G-sterre eintlik tussen wit en liggeel is. Die Son is eintlik wit, maar vertoon geel deur die Aarde se atmosfeer. En hoewel die term "dwergster" gebruik word om hoofreekssterre van reusesterre te onderskei, is sterre soos die Son helderder as 90% van die sterre in die Melkweg, wat uit meestal oranje-, rooi- en witdwerge bestaan. (Laasgenoemde is in ’n fase ná die hoofreeks.)



</doc>
<doc id="70141" url="https://af.wikipedia.org/wiki?curid=70141" title="Ton">
Ton

'n Metrieke ton is 'n massa van 1000 kilogram (10 kg). Die ton is nie 'n standaard SI-eenheid nie, die korrekte (maar weinig gebruikte) benaming is megagram.

Vir swaar plofstowwe, soos kernwapens, word die ontploffingskrag in kiloton uitgedruk. In die geval verwys een kiloton na die krag van 1000 ton (1 miljoen kilogram) TNT.

In Suid-Afrika is die "lang ton" ("long ton") van Groot-Brittanje geërf in 1835. Hierdie ton (ongeveer 1016,047 kg) bevat 2240 Britse "avoirdupois" ponde. Hierdie syfer is bereken van 14 ponde wat gelyk is aan een steen, 4 stene wat gelyk is aan een sentenaar (112 ponde) en 20 sentenare wat gelyk is aan een ton.
In Anglo-Saksiese lande word 'n ander massa onder een ton verstaan. Hulle onderskei tussen die "kort ton" ("short ton") wat 2000 Engelse ponde (presies 907,18474 kg) is, en die "lang ton" ("long ton"), wat 2240 Engelse ponde (presies 1016,0469088 kilogram) aandui. Om onderskeid te tref, word 'n metriese ton (1000 kg) daar – net soos in Frans – as ""tonne"" geskryf.


</doc>
<doc id="70147" url="https://af.wikipedia.org/wiki?curid=70147" title="Salmo">
Salmo

Salmo is ‘n genus wat hoort tot die familie "Salmonidae". Aanvanklik was beide die Reënboogforel en die Bruinforel deel van die genus maar die Reënboogforel se klassifikasie is later verander en dit is nou geklassifiseer as deel van die genus "Oncorhynchus". Salmo is dus nou beperk tot die Europese en forelle van Asië en ook die Atlantiese salm.

Die volgende spesie is deel van die genus en kom in Suid-Afrika voor:




</doc>
<doc id="70148" url="https://af.wikipedia.org/wiki?curid=70148" title="Oncorhynchus">
Oncorhynchus

Oncorhynchus is ‘n genus wat hoort tot die familie "Salmonidae". Dit sluit die Reënboogforel in asook ses spesies van die Pasifiese salm. Al die salms leef in die dreineer areas wat uitmond in die Stille Oseaan in Noord-Amerika.

Die volgende spesie is deel van die genus en kom in Suid-Afrika voor:




</doc>
<doc id="70151" url="https://af.wikipedia.org/wiki?curid=70151" title="Salmoniformes">
Salmoniformes

Salmoniformes (Forelle en Salms) is 'n vis-orde wat hoort tot die klas "Actinopterygii". Geen spesie van die orde kom natuurlik in Suider-Afrika voor nie.

"Salmonidae" is die enigste familie wat hoort tot die orde.




</doc>
<doc id="70152" url="https://af.wikipedia.org/wiki?curid=70152" title="Gewone kwikkie">
Gewone kwikkie

Die Gewone kwikkie ("Motacilla capensis") is 'n klein voëltjie in die familie "Motacillidae", wat kwikstertjies, koesters en kalkoentjies insluit. Die spesie kom oor die grootste gedeelte van Suider-Afrika voor, vanaf Angola en Kenia tot in Suid-Afrika.

Die Gewone kwikkie is 'n insekvretende voël wat hoofsaaklik in die oop veld, maar ook in beboude gebiede voorkom. Dit verkies onbeboste gebiede met kort gras waar dit sy prooi kan sien en jaag. In stedelike gebiede is dit aangepas om kos te soek in tuine en op geplaveide areas.

Die spesie soek energiek na insekte op die grond met 'n kenmerkende dobberende beweging van die stert. Voeding is dikwels naby water, insluitend tuindamme. Dit sal paddavisse of klein vissies eet indien die geleentheid hom voordoen.

Die broeipaartjies maak nes in natuurlike skeure en mensgemaakte strukture. Die wyfie lê 1 tot 5 eiers wat deur beide ouers vir 14 dae gebroei word.

Die Gewone kwikkie is 'n klein voëltjie, ongeveer 20 cm in lengte. Dit word gekenmerk aan die langerige, voortdurend wippende stert van die genus. Die volwassene is grysbruin, afgesien van ligte vlerkrante en 'n kort wit wenkbrou. Dit het 'n ligter borskant, met 'n donkergrys band oor die bors. Jong voëls is valer en het 'n geel onderkant.



</doc>
<doc id="70154" url="https://af.wikipedia.org/wiki?curid=70154" title="Orkney Snork Nie">
Orkney Snork Nie

Orkney Snork Nie is 'n situasiekomedie (sitkom) wat van 1989-1992 op SAUK2 uitgesaai is en sedert 2006 herhaal is op DStv se KykNET. Die storie draai rondom die manewales van die Van Tonder-gesin wat op die myndorp Orkney woon. Die gesinslede bestaan uit Hendrik, Maggie, Ouboet en Yolanda, Oupa, Wimpie en sy sussie Hess. Die onderliggende humor lê in wantroue, sinspeling, sowel as die dommighede van myners wat tot uiting kom.

Die rolspelers is as volg:

Twee vollengte rolprente het ook die lig gesien:




</doc>
<doc id="70155" url="https://af.wikipedia.org/wiki?curid=70155" title="Magda van Biljon">
Magda van Biljon

Magda van Biljon is 'n aktrise en TV-aanbieder. Sy is veral bekend as tannie Magda van die kinderprogram, Wielie-Walie. Sy was met die akteur Zack du Plessis getroud.

Van die TV-programme waarin sy verskyn het:


Plate en CD's waarop haar stem gehoor kan word:


</doc>
<doc id="70156" url="https://af.wikipedia.org/wiki?curid=70156" title="Lochner de Kock">
Lochner de Kock

Lochner de Kock (*23 Julie 1950, Pretoria -) is ’n Suid-Afrikaanse musikant, akteur, skrywer en koskenner. Hy is veral bekend vir sy treffer enkelspeler "Tussen Treine", wat hy saam met Richard van der Westhuizen opgeneem het. As akteur het hy in die rolprent ’n Pot Vol Winter en die TV-reeks Getroud met rugby verskyn.

Lochner is ook bekend as ’n sjef en het verskeie Suid-Afrikaanse kookboeke geskryf.

Lambertus Lochner de Kock is op 23 Julie 1950 in Pretoria gebore as kind van Willem de Kock, professor in Geskiedenis, en Elize de Kock. Hy het ’n ouer suster, Grietjie. Voordat hy ’n jaar oud is verhuis hy saam met sy gesin na Den Haag in Nederland, waar sy vader verder in Geskiedenis studeer. Hy bly later tydelik by sy ouers se huishulp in Oostenryk.

Terug in Suid-Afrika gaan hy skool op die Laerskool Oost-Eind in Pretoria. Sy vader is eers professor in Geskiedenis aan die Universiteit van Pretoria en aanvaar dan ’n soortgelyke pos by die Universiteit van Wes-Kaapland. Die gesin verhuis dan na Kaapstad, waar Lochner aan die D.F. Malan Hoërskool in Bellville matrikuleer. Aan die Universiteit van Stellenbosch bekwaam hy hom as liggaamlike opvoeding onderwyser en doen daarna sy militêre diensplig. As kranige gimnas is hy in 1971 die Westelike Provinsie se kampioen in gimnastiek.

Hy spandeer ’n jaar in Londen, waar hy deel word van die Billy Smart Sirkus as sweefstok-arties. In 1973 keer hy terug na Suid-Afrika en studeer verder in Drama aan die Universiteit van Stellenbosch. Van 1975 tot 1977 is hy as akteur voltyds verbonde aan die Transvaalse Raad vir Uitvoerende Kunste (TRUK) en daarna tot 1982 deeltyds. Intussen skryf hy in by die Universiteit van Pretoria en voltooi hier ’n B.A. Drama-graad, waarna hy vir ’n jaar by die Suidwes-Afrikaanse Raad vir Uitvoerende Kunste (SWARUK) aansluit. Hy verwerf ook die B.A. Drama Honneurs-graad met lof aan die Universiteit van Stellenbosch.

Hy maak naam as kontinuïteitsaanbieder op televisie (onder andere as mede-aanbieder van "Wielie Walie", waar hy ook die stem van Sarel Seemonster is), sanger, koskenner, akteur en skrywer. Vir KykNet bied hy die kosprogram Kyk-innie-pot aan. Hy verwerk ook stories in episodes en doen vertalings uit Duits vir die radio en televisie. Oor die radio speel hy in verskeie radiodramas en radiovervolgverhale.

Verskeie streeksrade wend hom ook aan as musiekregisseur. Sy verhoogvennootskap as sanger saam met Richard van der Westhuizen sedert 1987 laat hulle regdeur die land optree, onder andere verskeie kere by die Klein Karoo Nasionale Kunstefees. Aanvanklik tree hulle op as duet, maar neem dan die gesamentlike naam Vuurklip aan, later verkort tot Klip. Saam maak hulle ook verskeie CD’s, waaronder "Tussen treine" in 1991 (wat goue status verwerf), "Vuurklip" in 1998 en "Dorsland" in 2001. Die liedjie "Die maan is vol spore" besorg aan hom ’n Crescendo-prys vir beste liriek. Sy openbare optredes sluit ook die produksie "Liegendes en ander waarhede" in, waarin hy biografiese materiaal uit sy geskakeerde lewe, musiek, liriek, gedigte en verhale kombineer. In 2013 verskyn die album "Haal asem en leer dans".

Hy behartig die gereelde kosrubriek in "Beeld" getiteld "Kok in die sop" en lewer gereeld kospraatjies oor die radio, onder andere in sy eie program "Allegaartjietyd", terwyl hy ook die televisieprogram "Kyk-innie-pot" vir KykNet behartig.

As akteur vertolk hy rolle in films soos "’n Pot vol winter", "Journey to the center of the earth" en "Alien from L.A." en op televisie tree hy onder andere op in "Vyfster", "Die voortreflike familie Smit", "Honeytown", "Maak ’n las" en "Dryfsand". Verder is hy baie betrokke met die oorklanking en opneem van radio- en televisieflitse en speel gereeld in radiodramas.

Lochner is ook bekend as ’n sjef en het verskeie Suid-Afrikaanse kookboeke geskryf, waaronder sy "Cordon boer-kosboek". Die "Cordon Boer"-reeks is ook onlangs uitgebrei om "Die Cordon Boer"-soute en -souse in te sluit. Die maatskappy "Zo'Ar Merchandise (Edms) Bpk" vervaardig en bemark die produkte in samewerking met Lochner. Daar is tans 'n rooksout wat gerook is met rooibos en sjerrie, 'n tradisionele braaisout met 17 tradisionele kruie en speserye, die "WarmKlapper"-sout met klapper en chillie, asook 'n swart sout. 'n Worchester-sous wat in Worcester gemaak word is ook deel van die reeks. Die produklys sluit in:
In Februarie 2013 open hy die Vel en Horing in Melville, ’n kuierplek vir Afrikaanse kos, musiek en drinkgoed, wat wyn en mampoer insluit. Hierdie is sy tweede probeerslag met hierdie konsep, nadat hy tien jaar tevore ook so ’n bymekaarkomplek met dieselfde naam in die Mixer-gebou in Johannesburg bedryf het, maar dit na ’n maand gesluit het omdat daar nie eens staanplek vir die mense was wat daarheen gestroom het nie en dit hom te besig gehou het.

Hy woon saam met Christine Pretorius en hulle dogter Cara in Melville in Johannesburg. In 2008 is Locher by sy huis deur gewapende rowers in sy huis in Melville oorval, hy het geringe beserings opgedoen.

Reeds op skool begin hy om gedigte te skryf en van sy gedigte, sketse en kortverhale verskyn in die tydskrifte "Graffier", "Stet" en "Standpunte".

In die drama "HTLV-3" (die naam van die Vigsvirus) beleef terminale Vigslyers in ’n inrigting (saam met ’n verpleër, ’n verpleegster, ’n dokter en ’n dominee) ’n dag in die skaduwee van die dood. Die drama ondersoek die gemoedstoestand van die karakters en hoe hulle die situasie verwerk. Anton sterf aan die begin van die drama, wat dan vir James en Sander nalaat. James het Vigs opgedoen ná ’n bloedoortapping. Hy is ’n hemofilielyer wat die skaars bloedgroep AB het en sy gereelde skenker was Sander. James beskuldig dus vir Sander dat hy hom met die Vigsvirus besmet het. Alleman sluit later by hulle in die saal aan en dit blyk dat Sander sy minnaar Pierre van hom afgerokkel het. Die wraak word dan deur Alleman gepleeg.

Die televisiedrama "Grande Dame" word deur P.J. du Toit en Temple Hauptfleisch in "Voetlig 2" opgeneem. Hierin ontmoet ’n beroemde aktrise ’n jong en onervare aktrise, maar hulle vind dit moeilik om op te hou om ’n rol te vertolk en net bloot hulleself te wees.

Die komiese tweespraak "Piet soek werk" word opgeneem in "’n Rooie met ratte, Pa", saamgestel deur Ulla Schüler en Temple Hauptfleisch. Hierdie versamelbundel bevat ook van sy gedigte.

"’n Mens kan ’n masjien nie vertrou nie" (wat hy later self heruitgee onder die titel "Liegendes") bevat verskeie kort tekste, met die verhaal "George se plek" ’n hoogtepunt. Hierin neem ’n baas wraak op buitelandse kliënte wat sy eetplek beledig, met die onthulling van sy wraak wat fyn en subtiel geskets word. Sy kortverhaal "Kleinjan en Brolloks" word deur Abraham H. de Vries in die versamelbundel "Steekbaard" opgeneem. Verder skryf hy verskeie kookboeke soos "Kok in die sop", "Cordon Boer" en "’n Smaakfees uit Suid-Afrika".

Hy skryf ook fantasie kinderboeke oor "Matyn die stermannetjie" en "Kelin die dwergmannetjie", Sy kinderverhale "Die dag toe Danser Vuurman sy kop verloor het" en "Adami" word opgeneem in die versamelbundel "Goue fluit, my storie is uit" onder redaksie van Linda Rode. Hy vertaal ook verskeie kinderverhale  van Neil Morris in Afrikaans.








</doc>
<doc id="70158" url="https://af.wikipedia.org/wiki?curid=70158" title="Anette Engelbrecht">
Anette Engelbrecht

Annette Engelbrecht is ’n Suid-Afrikaanse aktrise. Sy is veral bekend vir haar karakter "Maggie van Tonder" in die SAUK-komedie Orkney Snork Nie en as "Meraai" in die TV-reeks, "Mattewis en Meraai".



</doc>
<doc id="70159" url="https://af.wikipedia.org/wiki?curid=70159" title="Danie Smuts">
Danie Smuts

Danie Smuts was ’n Suid-Afrikaanse akteur wat in verskeie radiodramas, TV-reekse, rolprente en verhoogstukke gespeel het. Hy was veral bekend vir sy rol as "Oom Hans" in die TV-reeks Orkney Snork Nie. Smuts is op 78 jarige ouderdom, slegs 3 weke na sy vrou, Bea oorlede. In sy latere jare het hy sy geheime resep vir biltong en vars gebakte brood Saterdae op Florida se oggendmark verkoop. ’n Borsbeeld van hom is in die ATKV-hooftak se kunsversameling opgeneem.

Rolprente en TV-reekse waarin hy verskyn het:

Boeke wat hy geskryf het:


</doc>
<doc id="70161" url="https://af.wikipedia.org/wiki?curid=70161" title="Van Tonder">
Van Tonder

Van Tonder is 'n familienaam wat algemeen tussen Afrikaners in Suid-Afrika voorkom. Die Vantonders is oorspronklik van 'n klein dorpie genaamd Tønder in Denemarke. Van hier het hulle weens godsdienstige oortuigings na Nederland geïmmigreer, waar hulle die van "Van Tonder" aangeneem het. Die Suid-Afrikaanse Vantonders het hoofsaaklik vanaf die Nederlande na Suid-Afrika geïmmigreer.




</doc>
<doc id="70162" url="https://af.wikipedia.org/wiki?curid=70162" title="Jurie van Tonder">
Jurie van Tonder

Jurie van Tonder (gebore 9 Augustus 1980 in Windhoek) is 'n Namibiese rugbyspeler. Hy speel op die posisie van skrumskakel. Van Tonder het tydens die Rugbywêreldbeker van 2007 vir die Namibiese nasionale rugbyspan uitgedraf.


</doc>
<doc id="70166" url="https://af.wikipedia.org/wiki?curid=70166" title="Tønder">
Tønder

Tønder (Duits: "Tondern") is 'n stadjie in die suide van Denemarke. Dit lê in die gelyknamige munisipaliteit Tønder in die streek Suid-Denemarke. Die stad het 7 792 inwoners (2007), ongeveer 20% van die totale aantal inwoners in die munisipaliteit. Tønder behoort tot die historiese Sleeswyk en het 'n Duitstalige minderheid.

Tønder kry in 1243 stadsregte. Dit was indertyd een van die weinige hawens aan die weskus van Sleeswyk. Deur landwinning verloor dit toegang tot die see en daarmee die status as 'n handelstad. Tønder ontwikkel egter in die 17de eeu tot 'n sentrum van kant-produksie.

Die noorde van Sleeswyk was in die 19de eeu 'n betwiste gebied tussen Denemarke en Duitsland. Dit is egter in 1920 opgelos en aan Denemarke toegeken.

Westelik van Tønder lê die dorp Møgeltønder.

Die familie Van Tonder is oorspronklik van hierdie gebied afkomstig.


</doc>
<doc id="70169" url="https://af.wikipedia.org/wiki?curid=70169" title="Sally Esterhuizen">
Sally Esterhuizen

Sally Esterhuizen (née Campher) is ’n Suid-Afrikaanse aktrise. Sy is veral bekend vir haar rol as Yolanda in die SAUK se sitkom, Orkney Snork Nie. Sy is in 1989 met Pieter Esterhuizen getroud; hy was destyds die assistent-regisseur van die TV-reeks "Orkney Snork Nie". In 1984 ontvang sy ’n Artes-toekenning vir haar rol in die gewilde "Het van Verlangekraal".



</doc>
<doc id="70170" url="https://af.wikipedia.org/wiki?curid=70170" title="Anrich Herbst">
Anrich Herbst

Anrich Herbst (* 1 November 1972– ) is ’n Suid-Afrikaanse akteur. Hy is veral bekend vir sy rol as Wimpie van Tonder in die sitkom Orkney Snork Nie. Hy was slegs 14 jaar oud tydens sy oudisie en 15 jaar toe die sitkom verfilm is.



</doc>
<doc id="70171" url="https://af.wikipedia.org/wiki?curid=70171" title="Pulsar">
Pulsar

’n Pulsar in sterrekunde is ’n digte, vinnig draaiende neutronster wat elektromagnetiese straling uitstuur. Dié straling word op die Aarde waargeneem in die vorm van vinnige pulse. Die naam pulsar kom van "pulserende radiobron" ("pulsa"ting "r"adio-source).

Die eerste bekende pulsar is in Augustus 1967 deur Jocelyn Bell en haar mentor, Antony Hewish, ontdek. Dit het ’n pulsperiode van 1,3 sekondes gehad. Sedertdien is ook vinniger pulserende neutronsterre waargeneem, tot met periodes van millisekondes.

Dit is 'n swak radiobron wat elke 1,337 sekonde 'n kort radiopuls uitsend. Die pulse was so reëlmatig dat aanvanklik veronderstel is dat hulle van buite-aardse beskawings afkomstig was. 

Die benaming pulsar kom van die Engelse term, "pulsating radio star". Teen 1969 was 49 pulsars reeds ontdek en na raming kan daar 10 000 in die Melkweg aanwesig wees. Die meeste lê naby die galaktiese vlak en kan net met radioteleskope waargeneem word. Die periodes van pulsars wissel van 0,033 tot 2 of 3 sekondes, maar die algemeenste periodes lê tussen 0,5 en 1,0 s. 

Die pulse bestaan gewoonlik uit radiogolwe (tussen 6 cm en 8 m), maar in sommige gevalle, soos die pulsar in die Krapnewel, word lig- en X-strale ook uitgesend. Die Krapnewel se pulsar, NP 0532, is die vinnigste bekende pulsar, met ander woorde sy pulsperiode (0,033 s) is die kortste. In 1977 is optiese pulse ook by die Velapulsar in die Gumnewel ontdek. 

Hierdie pulsar het 'n periode van 0,08 s en dit is ŉ dowwe sterretjie met 'n magnitude van 24 ,2. Hoewel die vorm en intensiteit van 'n pulsar se afsonderlike pulse baie kan varieer, het elke pulsar 'n  karakteristieke (gemiddelde) pulsvorm. Oor die algemeen is die periode van die meeste pulsars uiters konstant (die afwyking is minder as 10 s per jaar), maar periodeveranderings is al by 2 van die vinnigste pulsars waargeneem. 

Die gemiddelde pulsar se periode verdubbel (met ander woorde sy pulse word 2 keer stadiger uitgesend) oor In tydperk van 10 miljoen jaar. Die vinnigste pulsars se periode verdubbel elke 2 400 jaar en sommige is so konstant dat dit 100 miljoen jaar sal neem voordat die periode verdubbel. Volgens benaderde skattings van die ouderdomme van pulsars is van die oudste, stadiger pulsars omtrent 100 miljoen jaar oud. 

So is NP 0532 in die Krapnewel, skaars 1 000 jaar oud. Afgesien van 'n geleidelike toename in die periode, is skielike afnames by sekere pulsars ontdek. Die vermoede is dat 'n in krimping in die buitenste laag plaasvind en dat die pulsar, om sy hoek momentum (die draaimomentum van 'n liggaam om sy eie as) te behou, vinniger draai en daarom word die pulsperiode korter.

Twee metodes word gebruik om die afstande tussen pulsars en die aarde te bepaal. Die eerste berus op die feit dat die snelheid van radiogolwe deur 'n geïoniseerde gas afhang van die golflengtes. In die ruimte is yl hoeveelhede geïoniseerde waterstofgas. As ŉ paar ontvangers ingestel is vir verskillende golflengtes, sal die golflengtes in een puis op verskillende tye deur die afsonderlike ontvangers ontvang word, afhangende van hoe ver dit deur die geïoniseerde gas moes trek. 

Die probleem in die geval is die bepaling van die digtheid van die interstellêre gas. Dit word geskat op 0,03 ione per kubieke sentimeter. Volgens hierdie metode is die naaste pulsar 300 ligjare ver. Die gemiddelde pulsarafstand word bereken op 3 000 ligjare. Die tweede metode maak van ŉ absorpsietegniek gebruik. 

Dit is bekend dat koue waterstofgas (nie geïoniseer nie) radiogolwe met ŉ golflengte van 21 cm uitstraal. Van hierdie feit is reeds gebruik gemaak om die spiraalarms van die Melkweg te bestudeer. Dit is dus moontlik om die mate van 21 cm-absorpsie uit ŉ pulsar se straling te bepaal en vas te stel hoeveel spiraalarms tussen die aarde en die pulsar lê. Volgens hierdie metode is die gemiddelde afstand ook 3 000 ligjare.

Hoewel pulsars nie in alle supernova-oorblyfsels gevind is nie, wil dit voorkom asof pulsars ontstaan wanneer supernovas ontplof. Die Krapnewel, waarvan ŉ pulsar NP 0532 die energiebron is, is die oorblyfsel van 'n supernova-ontploffing wat deur die Chinese in 1054 n.C. waargeneem is. 'n Supernova is 'n groot ster wat die einde van sy evolusie bereik het en ineenstort. 

In die proses word die buitenste lae van die ster uitgeskiet en die kern word in so 'n mate saamgepers dat die elektrone en protone van sy atome tot neutrone verenig. 'n Klein, uiters digte neutronsterretjie met 'n deursnee van 10 tot 20 km bly oor, waarvan 1 m materie omtrent 10 kg weeg. Aangesien die hoek momentum van die oorspronklike ster behoue moet bly, draai die klein neutronsterretjie teen 'n ontsaglike snelheid – omtrent 1 000 omwentelinge per sekonde. 

As die rigting van die magnetiese as nie met die van die rotasie-as ooreenstem nie, sal groot, fluktuerende magneetvelde om die pulsar opgewek word. Volgens beraming sal die sterkte van die pulsar se magneetveld 108 tesla wees (die aarde s'n is ongeveer 5 x l0 tesla). Die radiostraling kom dus nie van die ster self nie, maar van die elektrone wat deur die fluktuerende magneetveld tot amper die snelheid van lig in spiraalvormige bane versnel word (sinchrotronstraling). 

Die straling wat so opgewek word, sal sterk gerig wees en in 'n dun bundel uitgestraal word vanaf die pole van die magneetveld. Die rotasie van die neutronster veroorsaak dan die pulserende "vuurtoringeffek". Die geleidelike vertraging van ŉ pulsar hou verband met die totale hoeveelheid energie wat uitgestraal word. Die rotasie-energie word omgesit in die stralingsenergie. Die rede waarom pulsars nie in alle supernova-oorblyfsels gevind is nie, word waarskynlik verklaar deur die feit dat die straling in 2 smal bundels uitgesend word. In sommige gevalle is die straling dus nie in die rigting van die aarde gerig nie.

’n Pulsar is die eindstadium van ’n ster met ’n massa van sowat 10 sonmassas en ontstaan uit ’n tipe II, Ia of Ib-supernova. Laasgenoemde gebeur wanneer die hidrostatiese ewewig van ’n ster uit balans raak en die kern onder sy eie swaartekrag inplof. Omdat die ster nou baie kleiner is, maar sy draaimomentum en magnetiese veld behou, word die draaisnelheid baie verhoog en die magnetiese veld versterk.

Onder invloed van die draaiende magnetiese veld word ’n elektriese veld opgewek wat meebring dat die ster by sy twee pole elektromagnetiese straalstrome uitstuur. Wanneer een van die draaiende ster se pole na die Aarde wys, word die stroom waargeneem as ’n elektromagnetiese puls, net soos ’n vuurtoring se lig wat net waargeneem word wanneer die lig direk na die waarnemer wys. Dié pulse het ’n baie stabiele periode van tussen 1,4 millisekondes en 8,5 sekondes.

’n Tipiese pulsar het ’n straal van 10 km en ’n massa van sowat 1,4 sonsmassas.




</doc>
<doc id="70172" url="https://af.wikipedia.org/wiki?curid=70172" title="National Provincial Championship">
National Provincial Championship

Die National Provincial Championship ( Nasionale Provinsiale Kampioenskap) of NPC is die provinsiale rugbykompetisie in Nieu-Seeland. Sedert die aanvang van die kompetisie is die formaat en handelsmerk al talle kere verander. In 2006 is die kompetisie in 2 afdelings opgedeel: die ITM-beker (aanvanklik bekend as die Air New Zealand-beker) en die Heartland-kampioenskap. In 2011 is die boonste divisie opgedeel in twee vlakke wat gebaseer is op die 2010-seisoen se punteleër na die rondomtalie. Spanne 1–7 is toegeken aan die Premierskap en spanne 8–14 aan die Kampioenskap. Daar is outomatiese promosie-/relegasiewedstryde tussen die twee vlakke, “oorkruiswedstryde” en rondomtaliewedstryde binne elke vlak. Die Heartland-kampioenskap is ook opgedeel in twee vlakke na die rondomtaliegedeelte met die boonste vlak wat dan meeding om die Meadsbeker en die onderste vlak om die Lochorebeker. Al 26 Nieu-Seeland se provinsiale unies neem deel aan òf die ITM-beker òf die Heartland-kampioenskap. Die NPC is vir die eerste keer in 1976 gespeel en hoewel die basiese formaat vir die Eerste Divisie baie dieselfde gebly het tot 2006, was daar ’n aantal veranderinge aan die laer divisies.

Aanvanklik het die Eerste Divisie bestaan uit 11 spanne waarvan 7 van die Noordeiland en 4 van die Suideiland was. Die oorblywende unies het meegeding om ’n opgedeelde Tweede Divisie met twee spanne van elke eiland wat onder mekaar gespeel het. Die onderste span in die Eerste Divisie van die Suideiland het teen die wenner van die suidelike Tweede Divisie gespeel om promosie/relegasie terwyl die onderste span in die Eerste Divisie van die Noordeiland outomaties gerelegeer is.

Hierdie formaat het tot 1985 volgehou toe die gedeelde Tweede Divisie vervang is met ’n verenigde Tweede Divisie en ’n Derde Divisie. Die boonste en onderste spanne in elke divisie is elke jaar outomaties bevorder en gerelegeer.

In 1992 is drie spanne van die Eerste Divisie gerelegeer sodat daar 9 spanne in elke divisie sou wees. 1992 het ook ’n uitklopfase aan die einde van die toernooi meegebring – voorheen is ’n ligastelsel gebruik.

Auckland was die mees suksesvolle span in die NPC en het 15 van die 30 reekse gewen.

Die enigste verandering voor 2006 was in 1998 toe die aantal spanne verander is na 10 in die Eerste Divisie, 9 in die Tweede Divisie en 8 in die Derde Divisie. Die gelyke aantal spanne in die Eerste Divisie het die noodsaak van loslootjies uitgeskakel. Daardie jaar is die promosie-/relegasiewedstryde tussen die twee boonste divisies ook laat vaar. In plaas daarvan het die wenner van die Tweede Divisie ’n promosie-relegasiewedstryd teen die onderste span in die Eerste Divisie gespeel om te bepaal wie waar sou speel in die volgende seisoen. Tot 2002 het hierdie wedstryd plaasgevind op die tuisveld van die span in die Eerste Divisie maar is in 2003 verander na die tuisveld van die wenner van die Tweede Divisie.

Nota: Van 1976 tot 1984 was daar geen Derde Divisie nie, maar die Tweede Divisie is opgedeel in die Noord- en Suideilandkompetisies. Van 1985 tot 2005 was daar drie divisies almal georganiseer op ’n landwye basis. Van 2006 tot 2010 was daar twee divisies van die Nasionale Kampioenskap, die ITM-beker (Air New Zealand-beker van 2006-2009) en die Heartland-kampioenskap. Van 2011 is die boonste divisie opgedeel in twee vlakke wat gebaseer is op die 2010-seisoen se punteleër na die rondomtalie. Spanne 1-7 is toegeken aan die Premierskap en spanne 8-14 aan die Kampioenskap. Daar is outomatiese promosie-/relegasiewedstryde tussen die twee vlakke, “oorkruiswedstryde” en rondomtaliewedstryde binne elke vlak. Die Heartland-kampioenskap is ook opgedeel in twee vlakke na die rondomtaliegedeelte met die boonste vlak wat dan meeding om die Meadsbeker en die onderste vlak om die Lochorebeker.



</doc>
<doc id="70173" url="https://af.wikipedia.org/wiki?curid=70173" title="Pierre van Pletzen">
Pierre van Pletzen

Pierre van Pletzen is 'n Suid-Afrikaanse akteur en regisseur. Hy is veral bekend vir sy rol as Septimus van Zyl "(Oom Oubaas)" in SAUK2 se sepie, 7de Laan, wat hy van 2000 tot 2017 vertolk het. Hy is ook 'n regisseur op die stel van 7de Laan en is in 1996 met Sandra Vaughn getroud, 'n voormalige mede-akteur. Van Pletzen het twee kinders, 'n seun Pierre-Henri, en 'n dogter Zetske, wat die rol van Marcel van Niekerk in 7de Laan gespeel het.

As akteur:

As regisseur:


</doc>
<doc id="70174" url="https://af.wikipedia.org/wiki?curid=70174" title="Britse Eilande">
Britse Eilande

Die term Britse Eilande (Engels: "British Isles", Iers-Gaelies: "Éire agus an Bhreatain Mhór" of "Oileáin Iarthair Eorpa", Manx-Gaelies: "Ny h-Ellanyn Goaldagh", Skots-Gaelies: "Eileanan Bhreatainn", Wallies: "Ynysoedd Prydain", Frans: "Îles Britanniques") is die algemene naam vir die argipel, wat in die noordweste van Europa tussen die Atlantiese Oseaan en die Noordsee geleë is. Die eilandgroep sluit in Groot-Brittanje, Ierland, die Hebride, Shetland, Orkney, Anglesey en die Eiland Man in die Ierse See, die Eiland Wight in die Engelse Kanaal, die Scilly-eilande in die Keltiese See en soms ook die Kanaaleilande voor die kus van Frankryk, maar nie die Faroëreilande tussen Skotland en Ysland nie.

Die term Britse Eilande beskik uit politiese, historiese en kulturele redes 'n lae selektiwiteit. Aan die een kant is die affiliasie van Ierland polities omstrede, alhoewel dit geografies deel uitmaak van die argipel. Aan die ander kant word die Kanaaleilande in die Engelse Kanaal, wat geografies tot die Europese vasteland behoort, polities toe die Britse Eilande gereken.

Die geskiedenis van die term Britse Eilande dui daarop, dat die naam van die antieke "pretaniese eilande" afgelei is, alhoewel dit geen spesifieke vlotheid geniet het. Die herinvoering van die term is geassosieer met die territoriale ekspansionisme van die Engelse en Britse kroon.

Met Ierland en sonder die Kanaaleilandeomvat die argipel sowat 6 000 eilande en 'n oppervlakte van 315 134 km².



</doc>
<doc id="70179" url="https://af.wikipedia.org/wiki?curid=70179" title="Jan van Tonder">
Jan van Tonder

Jan van Tonder is ’n joernalis en Afrikaanse skrywer.

Jan Christiaan van Tonder is op 29 Augustus 1954 op Sabie in die Oos-Transvaal (tans Mpumalanga) gebore as die jongste van sewe kinders. Hy het een broer (Andries, wat vyf jaar ouer is as hy) en vyf susters. Sy pa was operateur van ’n stootskraper en ’n eenmanbaggerboot en sy ma was huisvrou. Hy word in Durban in ’n spoorwegwoonbuurt groot en matrikuleer dan op Stanger aan die Natalse Noordkus. Hier leer hy die Zoeloes goed ken en gebruik hierdie agtergrond later vir sy roman “"Die kind"”. Sy militêre diensplig verrig hy in 1973 by die Vlootbasis in Simonstad, waar hy hondehanteerder is. Hierna studeer hy aan die Universiteit van Pretoria, eers in die Teologie, maar verander later van studierigting. Gedurende vakansies werk hy as stoker en kaartjiesondersoeker op die Spoorweë. In 1978 behaal hy die B.A.-graad met Afrikaans, Sielkunde en Kriminologie as hoofvakke. Gedurende sy finale jaar op universiteit trou hy, maar skei weer enkele jare daarna en trou daarna nie weer nie. Die huwelik was kinderloos. Hy is in 1979 vir ’n jaar in diens van die Gevangeniswese in Durban by Pointgevangenis, waar sy gekla oor die onaanvaarbare behandeling en willekeurige aanranding wat swart, bruin en Indiër-gevangenes kry hom uiteindelik met geweer in ’n wagpos op die muur laat beland Hierdie ervarings is die inspirasie vir die kortverhale wat hy in “"Aandenking vir ’n vry man"” bundel. Dan aanvaar hy ’n betrekking as nywerheidsopleidingsbeampte vir ’n groot myngroep, wat hy vir twee jaar beklee. Hierna word hy joernalis, eers as Hooggeregshofverslaggewer by "Die Transvaler" en later by "Die Vaderland" en die Suid-Afrikaanse Uitsaaikorporasie. Benewens skryf, skilder hy ook en speel die kitaar.

Sedert 1988 is hy voltydse skrywer. Hy roep telkens die stadslewe vaarwel om te gaan skryf en keer dan tydelik terug na sy joernalistieke loopbaan in die stad. So woon hy onder andere op Ladismith, waarna hy hom op ’n Karooplaas naby Oudtshoorn vestig, waar hy in die veld rondloop, skryf en skilder. In hierdie milieu ontstaan sy koffietafelboek “"Die Klein Karoo / The Little Karoo"” (met foto’s deur Lanz van Hörsten). In 1998 verhuis hy na Kaapstad, waar hy vir ’n tyd lank omroeper is by die radiostasie Suid-Kaap Stereo. Hy vestig hom in 2000 weer in Oudtshoorn. In hierdie tyd hou hy hom besig met skryf (onder andere van radiodramas), restaurant bestuur, skilder en dig. Deur die jare word verskeie van sy kortverhale en sketse in tydskrifte gepubliseer. Volgens eie erkenning is hy rusteloos van geaardheid en verhuis gereeld, selfs deur in een stad van een plek na ’n ander te trek net om weer gestimuleer te kan word deur nuwe mense en nuwe indrukke. In 2004 koop hy sy eerste eie huis op Oudtshoorn en ’n betroubare voertuig, op sterkte van inkomste uit “"Die kind"”, wat twintig herdrukke beleef en voorgeskryf word aan wit en swart skole. Later verhuis hy na Gordonsbaai, sodat hy nader aan meer kunsuitstallings kan wees, ander kunstenaars se werk kan sien en beleef en op die see kan seil. Sy lewensmaat is Jenny.

Hy begin ernstig skryf terwyl hy tronkbewaarder is, hoofsaaklik om ’n uitlaatklep vir sy frustrasies in sy werk te vind. Sy eerste kortverhaal (die tema waarvan hy later grondig verwerk as die roman “"Is Sagie"”) word in 1979 in "Huisgenoot" gepubliseer en ook aangewys as hierdie tydskrif se Kortverhaal van die Maand. In sy beste werk is dit die suiwer en onsentimentele vertelstyl wat opval, waardeur die leser die verhaal as eg en deurleef ervaar. Sy eerste kortverhaalbundel is “"Aandenking vir ’n vry man"”, waarin hy kortverhale oor die tronk skryf en die ingehoue geweld en die mens op sy wreedste en mees weerlose uitbeeld in ’n nugter styl wat nie die skokeffek uitbuit nie. Hy gebruik die tegniek van skielike ommeswaai baie goed in hierdie meestal baie kort verhale, met die stroefheid van die taal wat die inhoud se wreedheid versterk. Hoogtepunte in die bundel is onder andere “"’n Mooi dag"” (waarin ’n laksman ’n ander lewensperspektief kry deur ’n enkele opmerking van die Zoeloe wat hy voorberei vir teregstelling); “"Dube weet"” (waar die verteller ’n medegevangene se foltering weergee wanneer hy deur vier bewaarders gemartel word op vermoede dat hy aandadig is aan ’n verhoorde se ontsnapping, met die openbaring in die slotsin dat die verteller eintlik die skuldige is); en “"Ontsnapping"” (waar ’n grootskaalse soektog na ’n vermiste gevangene op tou gesit word, met die onthulling aan die einde dat die gevangene wat gedurende die dag se werk aan hitte-uitputting op die lande dood is, nie bygetel is nie). “"Aandenking vir ’n vry man"” is ’n verhaal oor ontsnapping, wat op fisiese en geestelike vlakke beweeg. Een van die gevangenes stel die lewe in die tronk gelyk aan die lewe self en wanneer Allies inderdaad uitkom, is hy uit die tronk maar deur sy selfdood ook uit die lewe uit. In die kort kortverhaal “"Victor Singh"” is die naam ironies, want daar is geen sprake van ’n oorwinnaar en vreugde nie. Victor Singh was Pretoria toe om gehang te word, maar het teruggekeer, net om voortaan te lewe asof hy gedurig in die skadu van die galgtou is. “"Elias"” beskryf ’n gevangene wat by die sel (met 96 gevangenes) se tralies uitkyk na die see, vasberade om te ontsnap al het hy net ’n maand van sy vonnis oor. As lid van die werkspan wat bedags kan uitgaan om te werk, is hy hierdie dag inwendig ondersoek om te verseker dat hy niks ingesmokkel het nie. Die wrede bewaarder het hom verseker dat hy die res van die tyd soortgelyke vernederings sal moet deurmaak, want hy hou nie van Elias nie. Partykeer gaan ’n bewaarder egter te ver en kry hy onverwagse teenstand.

’n Keur uit Van Tonder se reisrubrieke en reisverhale wat hoofsaaklik in "Tydskrif Rapport" verskyn het, word onder die titel “"Anderkant omdraai"” gepubliseer. Hy lewer gereelde verhale vir "Tydskrif", die bylae tot "Rapport", en kortverhale en sketse van hom verskyn ook in ander tydskrifte. Van sy kortverhale word in versamelbundels opgeneem, waaronder “"Die hardloper"” en “"Ragel"” in “"Op hulle stukke"” onder redaksie van Jeanette Ferreira. Ander versamelbundels waarin sy werk verskyn sluit in “"Die Afrikaanse kortverhaalboek"” saamgestel deur Abraham H. de Vries, “"Vuurslag"” onder redaksie van Hennie Aucamp, “"Vertellers 1 en 2"” van Merwe Scholtz en “"Drif"” onder redaksie van Lindeque de Beer.

Hy debuteer met die roman “"Wit vis”". Dit behandel ’n lesbiese verhouding in ’n eng gemeenskap uit die perspektief van ’n man, maar is nie ’n geslaagde roman nie. Hyself erken later dat die boek te vroeg uitgegee is. “"Is Sagie"” vertel die verhaal van die onskuldige verhouding tussen twee verstandelik gestremde jongmense, maar veral behandel dit die mens se hulpeloosheid teenoor die wêreld en sy onvermoë om homself of sy geliefdes teen die katastrofes van hierdie lewe te beskerm. Sagie boer saam met sy pa Barend op die plaas Greundal in die Dwarsrivier-vallei in die Klein Karoo. Die verhaal word hoofsaaklik uit sy kinderlike perspektief vertel. Hy beleef baie vreugde, want hy kan klein dingetjies waardeer, terwyl sy omgang met mense en diere en sy vriendskap met Ansie de Wet van die buurplaas Kopland opreg en ongekompliseerd is. Hierteenoor staan die onvolkomenheid van die lewe en die tekortkoming van mense. Ansie se pa is teen die verhouding gekant en besluit om haar uit die Dwarsrivier-vallei weg te neem. Sagie kan met sy beperkte vermoëns nie die traumatiese gebeurtenisse verwerk nie, hoofsaaklik omdat hy dit nie begryp nie. Daarom probeer hy dit ontken deur te sê “issie”, waaruit die ironiese titel van die boek dan afgelei word. Hy besluit ten slotte om ten spyte van alles tog voort te gaan met die bou van Ansie se huis. “"Is Sagie"” "is" in 1987 die naaswenner van die ATKV-prys en in 1988 weer op die kortlys vir hierdie prys. “"Is weer Sagie"” is ’n vervolg hierop en hervat Sagie se verhaal vier jaar nadat hul bure, die De Wets, met hul dogter Ansie uit die Ladismith-distrik vertrek het. Sagie (Sagrys van Greunen) het nou groot toekomsdrome en is steeds besig om eiehandig te bou aan die huis. Hoewel hy in vier jaar nog niks van Ansie gehoor het nie, oortuig sy kinderlike geloof en onskuld hom dat sy sal terugkeer sodra daar rook uit die huis se skoorsteen trek. Sagie is steeds onderdanig aan sy pa, maar sy karakter het goed ontwikkel en hy raak al hoe meer selfstandig, ondanks sy beperkte intellektuele vermoëns. Hy slaag daarin om talle teleurstellings te oorkom en toon deernis met sy medemens, al word hy by talle geleenthede verneder en onwaardig geag. Die verrassende slot skep verwagtinge dat Sagie se droom verwesenlik kan word, al is dit miskien nie heeltemal soos hy dit verwag nie.

“"Die kin"d” slaag daarin om deur middel van die eenvoudige, maar treffende verhaal van ’n Zoeloevrou en die kind wat sy lank nie wou hê nie, die dilemma van ’n hele volk uit te beeld. Die Zoeloe-vrou Amazolo verwag ’n kind van haar geliefde, Mlenzana, wat weggaan om op die myne te gaan werk. Hy is onbewus daarvan dat hy pa gaan word en kom nie weer terug nie, waarna Amazolo die kind om daardie rede verstoot. In die roman word die naamlose kind se kinderdae en jeug in hierdie omstandighede uitgebeeld, asook die ma se hartseer en verset teen die impak van Westerse gebruike op die Zoeloe-tradisies. Die rol van die eiesoortige geloof van die Zoeloes in die daaglikse gebruike en lewe in ’n landelike swart gemeenskap word goed geskets as agtergrond tot die gebeure. Die kind (Mvula, wat later Zolile word) weier na voltooiing van sy skoolloopbaan om te gaan boer en skryf in as ’n mediese student, waarin ook die nuwe teenoor die tradisionele gebruike teen mekaar afgespeel word. Zolile word eindelik ’n groot man in sy gemeenskap. “"Die kind"” word in 1990 bekroon met die ATKV-prys, verower ook ’n FAK-prys en is in 1991 op die kortlys vir die toekenning van die M-Net-prys. Hierdie boek word wyd voorgeskryf aan wit en swart skole, beleef meer as twintig drukke en word in Engels vertaal.

“"Roepman"” vertel uit die perspektief van ’n kind (die dertienjarige Timus Rademan) die grootword in ’n werkersklas spoorwegbuurt in Durban tydens apartheid in die sestigerjare, terwyl Hendrik Verwoerd nog die Eerste Minister is. Timus is gretig om kennis en ervaring op te doen op sy pad na volwassenheid, maar dit lei tot ervaring en kennis wat hy met nabetragting eintlik nie wou hê nie. Die oorgang van jeug na volwassenheid en die verlies aan onskuld kry hier universele toepassing in sy uitbeelding van hoe die sterkeres, wat juis moet omsien na diegene onder hulle sorg, die swakkes vertrap en uitbuit. Daar is egter ook die adel van die mens, wat ten spyte van haglike omstandighede steeds die hand oopmaak vir sy medemens. Die kerk kom as instelling onder skoot, omdat hulle telkens juis die mense wat hulle die nodigste het, versaak het. So ook loop die onderwys deur, wat in stede van opvoed, die jong mense indoktrineer. Die roepman van die titel is die skeel Joon Sterrekyker, wat moet sorg dat almal in die buurt betyds wakker gemaak word vir hulle werkskofte en hy is in sy rol ’n bron van hoop dat iemand omgee en pligsgetrou is in sy diens aan sy naaste. Hy word simbolies die wekker of roepman van almal, doen ’n beroep op die gewete van die mensdom en staan in sterk kontras met die hardvogtige aard van Timus se godsdienstige pa en die predikant. “"Roepman"” is in 2005 op die kortlys vir die ATKV-prys, die Universiteit van Johannesburg-prys en die M-Net-prys vir boeke in lang formaat. Die roman word aan skole voorgeskryf en word deur Elsa Silke as “"Stargazer"” in Engels vertaal. Hy skryf self die draaiboek vir die film wat van die boek gemaak word en deur die Vlaamse rolprentmaker Walter Stokman geregisseer word. Die film word later met byskrifte internasionaal vrygestel en dit is die eerste Afrikaanse rolprent wat met die oorspronklike klankbaan in Amerika vrygestel word. Hy is verantwoordelik vir die nie-fiksie koffietafelboek “"Die Klein Karoo / The Little Karoo"” (met foto’s deur Lanz van Hörsten) en teks in Afrikaanse, Engels en Duits, waarin hy die geskiedenis en omgewing van hierdie landstreek beskryf.

Vir sowat veertien jaar werk hy aan ’n roman oor die bloeitydperk van die volstruisveerbedryf op Oudtshoorn, wat hy “"Getuienis van ’n grafgrawer"” sou noem. Hierdie roman word selfs in 1991 aanvaar vir publikasie deur HAUM-Literêr maar is eindelik nooit voltooi en gepubliseer nie

Hy skryf ook dramas. “"Lewensreg"”, met die subtitel “"’n Tragi-komedie vir mede-sterwendes”", het twee amper bejaarde broers, Brand en Sewes, as hoofkarakters. Hulle kry in die drama die reg om tot hulle dood in ’n huisie in die hart van die begraafplaas te woon, sodat hulle tussen die dooies leer wat dit beteken om te leef. Hoewel hulle op die oog af gemoedelik saamwoon, word elk deur ’n skuldgevoel of haat en wraak verteer. Sewes haal dan die jong Ana na haar begrafnis lewend uit die graf, waarna sy verenig word met die emosioneel onvolwasse Frans, met wie sy voor haar troue ’n onbevredigende liefdesverhouding gehad het. In 2007 word “"Lewensreg"” met die Sanlam Teaterprys bekroon. Die klug “"Die onbeholpe djin"” debuteer in 2011 by die Aardklop Kunstefees. Dit handel oor geslagsrolle en het as hoofkarakters Anna, wat swanger en gefrustreerd is, en haar man Koos, wat rugby praat, biere drink en verder niks eintlik doen nie. Anna wens sy was ’n man en die onbeholpe djin verskyn om uitvoering te gee aan haar wens. Die buurman en sy vrou word betrek en die skatryk familie van die Kaap kom onverwags kuier, sodat dinge lelik skeefloop. Ten spyte van ’n belowende opset en goeie akteurs, misluk die opvoering by Aardklop weens die gebreke in die stuk (te veel clichés oor geslagsrolle, swak tydsberekening en stereotipes eerder as lewende karakters), wat net weer beklemtoon dat komedie nie maklik is om te bemeester nie. Sy twee radiodramas (waaronder “"Die ware Jacob"” in 1999) behaal elk ’n derde plek in die jaarlikse Sanlam- Radiodramakompetisie.

Hy skryf ook gedigte en publiseer daarvan op die webwerf LitNet.





</doc>
<doc id="70181" url="https://af.wikipedia.org/wiki?curid=70181" title="Anglesey">
Anglesey

Anglesey (Wallies: "Ynys Môn" [ˈənɨs ˈmoːn]) is 'n eiland en graafskap wat noordwes van die Walliese vasteland en suid van die Eiland Man in die Ierse See geleë is. Die hoofstad is Llangefni en die grootste nedersetting is Holyhead.

Die Engelse naam van die eiland is afgelei van Oudnoors "Ungoll’s Ey", die "eiland van Ungoll". Die naam het geen betrekking tot die historiese etniese groep van die Angele nie.



</doc>
<doc id="70182" url="https://af.wikipedia.org/wiki?curid=70182" title="Hebride">
Hebride

Die Hebride (Engels: "Hebrides", Skots-Gaelies: "Innse Gall") is 'n eilandgroep in die noordweste van Skotland in die Atlantiese Oseaan. Die eilandgroep bestaan uit die Binne-Hebride ("Inner Hebrides"; "Na h-Eileanan a-staigh") en die Buite-Hebride ("Outer Hebrides" of "Western Isles"; "Na h-Eileanan Siar").


</doc>
<doc id="70187" url="https://af.wikipedia.org/wiki?curid=70187" title="Orkney snork nie! (die moewie) (dis lekker by die see)">
Orkney snork nie! (die moewie) (dis lekker by die see)

Orkney Snork Nie (Die Moewie) is 'n Afrikaanse rolprent wat in 1992 na afloop van die gelyknamige TV-reeks, Orkney Snork Nie vrygestel is. Die rolprent se ondertitel is: "Dis lekker by die see". Frank Opperman is nie in die rolprent te sien nie - die rol van Opperman se karakter, Neels (Ouboet) van Tonder, word deur Marcel van Heerden vertolk. Opperman keer egter terug na die rol van Ouboet in die tweede film, Orkney Snork Nie 2.

Die rolprent is 'n lekkerlag komedie. Dit het geen ouderdomsperk nie, maar ouerleiding word aanbeveel vir kru taal hier en daar.


In die rolprent gaan die Vantonder-familie op vakansie na Margate. Hendrik wil visvang, die kinders wil speel en swem, Yollie en Maggie wil tan en Ouboet het 'n selfgeboude opgewarmde snelboot (Spuitpoep II) wat hy in die see wil uittoets. Hulle droomvakansie word egter deur 'n Johannesburgse sakesindikaat gesaboteer, wat die karavaanpark waar hulle vakansie hou wil koop, platslaan en 'n winkelsentrum oprig. Maar dan kry hulle te doen met die Vantonders wat nie met hulle laat mors nie.



</doc>
<doc id="70188" url="https://af.wikipedia.org/wiki?curid=70188" title="Scilly-eilande">
Scilly-eilande

Die Scilly-eilande (Engels: "Isles of Scilly" of "Scilly Isles", Kornies: "Syllan" of "Enesek Syllan") is 'n argipel wat suidwes van Cornwall, Engeland, en tussen 25 en 36 myl (40 tot 58 km) van die streek se mees westelike skiereiland Land's End af in die Keltiese See geleë is. Die Scilly-eilande vorm die mees suidelike punt van Engeland en die Verenigde Koninkryk.

Die argipel bestaan uit meer as 140 eilande, waarvan net vyf bewoon is. In 2016 het die eilande 'n bevolking van 2 300 gehad en het 'n oppervlakte van 16,37 km². Die Scilly-eilande maak deel uit van die seremoniële graafskap Cornwall en is naby die ingang van die Engelse Kanaal geleë.

Die eilandgroep bestaan uit graniet en is sodoende 'n voortsetting van die granietmassa's van die Corniese vasteland. Die hoogste punt met 165 voet of 50 m bo seevlak is op St. Mary's geleë. Die eilande se kuslyne is rotsig met baie gevaarlike riwwe.

Danksy die eilandgroep se buitengewoon gematigde klimaat met maandelikse gemiddeldes tussen 7 en 16 °C verskil sy fauna en flora merkbaar van dié wat op die Engelse vasteland aangetref word. So gedy hier onder meer ook subtropiese plantspesies. Die argipel se rotse en eilandjies is 'n habitat vir robbe.

 Bewoon tot 1855.



</doc>
<doc id="70191" url="https://af.wikipedia.org/wiki?curid=70191" title="L. F. van Wageningen">
L. F. van Wageningen

L. F. van Wageningen (Ureterp, Nederland, 1876 – Belville, Suid-Afrika, 5 Julie 1957) was 'n Suid-Afrikaanse skrywer.

Van Wageningen skryf Afrikaanse sketse oor Ureterp en omgewing: "Bosberg: Fries-pastorale sketse", met voorwoord van W.S. Conradie, Hoorn (Edecea) 1951.

Hy het ook die artikel "Geritmiseerde kerkmusiek" geskryf wat in 1944 in die Huisgenoot gepubliseer is.


</doc>
<doc id="70193" url="https://af.wikipedia.org/wiki?curid=70193" title="Swartstraler">
Swartstraler

’n Swartstraler is ’n geïdealiseerde liggaam wat alle elektromagnetiese straling absorbeer wat daarop val. Deur die absorpsie van dié energie word die temperatuur van die voorwerp hoër as dié van die omgewing en die hitte word weer sonder verlies uitgestraal in die vorm van elektromagnetiese straling. 

’n Swartstraler is in termiese ewewig, wat beteken dit bly ’n konstante temperatuur. Die uitgestraalde energie word uitgestuur volgens Planck se Wet, dus hang dit slegs af van die liggaam se temperatuur, nie van die vorm en chemiese samestelling nie. Hoe hoër die temperatuur, hoe korter die golflengte van maksimumemissie.


</doc>
<doc id="70194" url="https://af.wikipedia.org/wiki?curid=70194" title="Orkney snork nie! 2 (nog ’n moewie)">
Orkney snork nie! 2 (nog ’n moewie)

Orkney Snork Nie 2 is 'n Afrikaanse rolprent wat in 1993 na afloop van die gelyknamige TV-reeks, Orkney Snork Nie en die rolprent, Orkney Snork Nie (Die Moewie) vrygestel is. Die rolprent se ondertitel is: "Nog 'n Moewie".

Die rolprent is 'n lekkerlag komedie. Dit het geen ouderdomsperk nie, maar ouerleiding word aanbeveel.


In die rolprent ontaard 'n onskuldige Myn-kursus in Johannesburg in 'n dekadente orgie wanneer Hendrik en Spike die "jackpot" op Turfontein wen. Hulle vier hulle nuutgevonde rykdom in styl, maar verloor baie meer as wat hulle wen. Swendelaars beroof en bedrieg hulle. Die myn dank hulle af en hulle vrouens verbied hulle om huis toe te kom. 



</doc>
<doc id="70195" url="https://af.wikipedia.org/wiki?curid=70195" title="Wolf-Rayetster">
Wolf-Rayetster

’n Wolf-Rayetster, meestal afgekort as WR-ster, is ’n swaar ster met ’n massa van meer as 20 sonmassas wat sy massa vinnig verloor weens ’n baie sterk sonwind. Die sonwind kan ’n snelheid van tot 2 000 km/s hê. Sulke sterre verloor jaarliks ’n hoeveelheid massa gelyk aan 10 sonmassas. (Die Son verloor jaarliks ’n 10-deel van sy massa.)

WR-sterre is baie warm; hul temperatuur kan wissel tussen 25 000 en 50 000 Kelvin. Vanweë die enorme temperature en massaverlies het die sterre ’n blou kleur. Hulle is redelik seldsaam; daar is maar ’n paar honderd bekend. Hulle is genoem na die sterrekundiges Charles Wolf en Georges Rayet wat dié soort ster in 1867 ontdek het.

Wat baie besonders aan WR-sterre is, is hul spektrum. Die buitenste lae van die meeste sterre bestaan uit waterstof en helium, met net enkele spore van ander elemente. In WR-sterre, daarenteen, ontbreek waterstof heeltemal en is daar groot hoeveelhede stikstof en/of koolstof en suurstof. Daar word aangeneem dat WR-sterre in ’n vroeëre stadium hul buitenste lae volledig verloor het. Wat nou van buite gesien word, is die kern van die ster.

Die sterre staan aan die einde van hul lewensduur en sal ontplof as ’n supernova of hipernova. Dit het ook ’n groot kans om in te plof as ’n swartkolk.



</doc>
<doc id="70196" url="https://af.wikipedia.org/wiki?curid=70196" title="Nova">
Nova

’n Nova is ’n ster wat skielik baie helderder word en daarna geleidelik na sy oorspronklike magnitude terugkeer. Die helderheid kan met tot tien grootteklasse toeneem (dit wil sê die ligsterkte word 10 000 maal so groot). Daar word geraam dat daar elke jaar in die Melkweg sowat 70 novas verskyn. Novas moenie met supernovas verwar word nie.

'n Nova (Latyn: "novus" = "nuut") is gewoonlik 'n klein, blou, uiters warm ster wat onverwags 10 000 tot 100 000 keer helderder word as gevolg van 'n uitbarsting in sy buitenste lae. Die ontploffing kan ŉ paar uur of langer duur en ongeveer een tienduisendste van sy massa word die ruimte in geskiet. 

Daarna magnitude is + 4,8.) Dit lyk asof die grootste uitbarstings korter duur as swakker uitbarstings, met die gevolg dat die totale energie wat vrykom, min of meer dieselfde is, naamlik 10 J. Dit stem ooreen met die totale hoeveelheid energie wat die son in 10 000 jaar uitstraal. 

As die son 'n nova sou word, sou die aarde binne 'n paar uur vernietig wees. Dit is egter onwaarskynlik dat sterre van die son se tipe novas word. Wanneer 'n nova uitbars, brei ŉ gaswolk om hom uit teen 'n snelheid van 1 000 tot 3 000 km/s. Tydens die uitbarsting kan daar in die nova se lig kenmerkende emissielyne, byvoorbeeld van atomiese waterstof en geïoniseerde suurstof, onderskei word. 

Die sogenaamde verbode lyne (onwaarskynlike lyne), wat 'n aanduiding is dat die lig van 'n uiters dun gaswolk afkomstig is, is dikwels sigbaar. Die afstand tussen ŉ nova en die aarde kan geskat word uit die skynbare grootte van die omringende gaswolke en die snelheid waarmee hulle uitmekaarskiet. Hierdie snelheid kan met behulp van die dopplerverskuiwing van die spektrum bereken word. Daar verskyn jaarliks 20 tot 50 novas in die Melkwegstelsel, maar daar is selde meer as een elke 3 jaar wat met die blote oog gesien kan word. 

Novas word ook in ander sterrestelsels waargeneem en as die hele proses gemonitor kan word, bied dit ŉ waardevolle metode om die nova en die sterrestelsel se afstand te bepaal. Die helderste nova van die 20e eeu was Nova Aquilae 3. Wat in 1918 verskyn en amper net so helder soos Sirius vertoon het. Die dwergnova is 'n veranderlike ster (ook genoem 'n U Geminorum of 'n SS Cygni-ster) wat elke paar maande uitbars. Die uitbarsting is nie besonder hewig nie en die ster word selde meer as 10 keer helderder. 

Die meeste novas behoort blykbaar tot dubbelsterstelsels, waarvan een ster 'n baie warm, kompakte dwerg en die ander 'n rooi reus is. Dwergnovas lê soms so na aan hul dubbelsterre dat hulle feitlik aan mekaar raak, Die vermoede is dat enkelsterre nie novas word nie en dat die gravitasiekragte van dubbelsterre moontlik tot die uitbarstings aanleiding gee. Sommige novas ontplof dikwels. 

Die nova T Pyxides het in 1890, 1902, 1920, 1944 en in 1966 uitgebars. In die Melkwegstelsel is daar minstens 7 van hierdie wederkerende novas en hul peri odes wissel van 12 tot 80 jaar. Alle novas is moontlik wederkerend maar sommige se periodes is miskien duisende of miljoene jare. Die duur van die periode hang dalk van die grootte van die uitbarsting af: hoe groter die uitbarsting, hoe langer die periode.

’n Sogenaamde klassieke nova is ’n dubbelster waarvan een komponent ’n witdwerg is. Die ander komponent is meestal ’n rooireus of hoofreeksster. Gas stroom voortdurend van die ander ster na die witdwerg en versamel in ’n roterende afgeplatte skyf daarrondom. As die witdwerg ’n sterk magneetveld het, kan die gas (hoofsaaklik waterstof) ook deurstroom na die oppervlak van die witdwerg.

As genoeg waterstof versamel het, kan die druk en temperatuur op die oppervlak van die witdwerg so groot word dat ’n weghol-kernreaksie begin wat waterstofatome saamsmelt tot helium. Die resultaat is ’n enorme ontploffing soos dié van ’n waterstofbom wat ’n massa ’n paar keer so groot soos die Aarde teen duisende kilometers per sekonde die ruimte inslinger.

Ná die ontploffing stroom gas opnuut na die witdwerg en kan die siklus hom herhaal. By sommige sterre is die siklus so kort dat ’n paar nova-ontploffings al by hulle waargeneem is. Hulle word herhalende novas genoem. By die meeste vind ontploffings plaas met tussenposes van tientalle jare. Herhalende novas neem minder toe in helderheid as "eenmalige" novas. ’n Voorbeeld van ’n herhalende nova is RS Ophiuchi, wat al ses keer opgevlam het: in 1898, 1933, 1958, 1967, 1985 en weer in 2006.

Eindelik kan die witdwerg as 'n tipe Ia-supernova ontplof as dit die Chandrasekhar-limiet oorskry.





</doc>
<doc id="70197" url="https://af.wikipedia.org/wiki?curid=70197" title="Heintje Simons">
Heintje Simons

Hendrik (Hein) Nicolaas Theodoor Simons (Kerkrade, 12 Augustus 1955) is 'n Nederlandse sanger wat as kinderster in die jare sestig bekend geword het onder die naam "Heintje". Hy sing in Nederlands, Duits, Afrikaans en Engels. 

Op die ouderdom van 20 neem Simons in Afrikaans op. Sy enkelspeler, ""Jou Hart Is Weer Myne"" styg in 1975 tot die nommer 4 posisie op die Suid-Afrikaanse treffersparade. Dit was so gewild dat hy 'n toer in die middel 1970's na Suid-Afrika onderneem het.

Simons sy bekendste treffer is "Mama". Andere treffers wat hy gesing het is: "Ich bau' dir ein Schloß", "Ich sing ein Lied für dich", "Ik hou van Holland", "Omaatje lief en Oma so lieb" en "Jij bent de allerbeste".

Wêreldwyd het Simons méér as 40 miljoen plate verkoop. Hiervoor ontvang hy 45 goue plate, asook twee platina en een diamant-plaat (destyds moes 250 000 eenhede verkoop word om goud te behaal). Een jaar na die begin van sy loopbaan kry Simons reeds 'n onderskeiding (7 goue plate) vir die verkoop van 10 000 000 eenhede






</doc>
<doc id="70199" url="https://af.wikipedia.org/wiki?curid=70199" title="Bloureus">
Bloureus

’n Bloureus is ’n ster met ’n spektraaltipe van O of B (dus opmerklik blou) en ’n ligsterkteklas van III (reusester). In die Hertzsprung-Russell-diagram word bloureuse bo en regs van die hoofreeks aangetref.

Hulle is massiewe sterre wat die waterstof in hul kern opgebruik het en helium verbrand, en dus die hoofreeks verlaat het. Hulle het ’n oppervlaktemperatuur van rondom 30 000 kelvin. Hulle kan ’n absolute magnitude van tot −5 of −6 hê (wat van 9 000 tot 25 000 keer so helder soos die Son is), of selfs hoër. Hul oppervlaktemperatuur is so hoog dat ’n taamlike deel van hul energie-uitset in die ultravioletdeel van die spektrum val en dus onsigbaar vir die mens is.

Die term "bloureus" verwys na ’n verskeidenheid sterre wat in verskillende fases van hul bestaan is en nie na 'n spesifieke stertipe nie. Geen ster bly lank in hierdie stadium nie – sowat tien- of honderdmiljoene jare. ’n Bloureus sal óf ’n helder reus (en eindelik ’n planetêre newel en massiewe wit dwerg) word óf ’n superreus (en eindelik ’n supernova).




</doc>
<doc id="70200" url="https://af.wikipedia.org/wiki?curid=70200" title="Bosveld Hotel (die moewie)">
Bosveld Hotel (die moewie)

Bosveld Hotel (Die Moewie) is 'n Afrikaanse rolprent wat in 1985 uitgereik is. Die rolprent is na afloop van die gewilde gelyknamige TV-reeks (SAUK, 1980) uitgereik. Dit is gebaseer op die skrywer, Pieter Pieterse se boek, "Bosveldhotel". Die rolprent se klankbaan is later apart vrygestel.

Die rolprent is 'n komedie. Dit het geen ouderdomsperk nie en is goeie gesinsvermaak.


Die Bosveldhotel se voortbestaan word bedreig deur 'n mynmaatskappy wat die onmiddellike bosveldomgewing wil ontgin vir minerale.

Hans van Rensburg en Gert Kruger verklaar oorlog teen Trans-Afrika Mynontwikkelings omdat hulle die mooi bosveld in 'n mynhoop wil verander. Die bestuurder van die myn, Hannetjie Kruger (Gert se gewese vrou) probeer "'n hond uit 'n bos uit" om oom Hans en Gert tot ander insigte te dwing, maar "nie so dat jy dit sal agterkom nie"...

Martiens le Roux se konkelry en die mynvoorman se arrogansie dra verder daartoe by dat die "Bosveld-Kruitvat" uiteindelik ontplof.



</doc>
<doc id="70202" url="https://af.wikipedia.org/wiki?curid=70202" title="Fred Nel">
Fred Nel

Fred Nel is/was 'n Suid-Afrikaanse rolprentregisseur. Hy het die régie van verskeie TV-reekse vir die ou SAUK behartig. In 1989 ontvang hy 'n akademieprys vir sy dokumentêre televisieprogram, "Meneer die Speaker".



</doc>
<doc id="70204" url="https://af.wikipedia.org/wiki?curid=70204" title="Tromp Terre’blanche">
Tromp Terre’blanche

Tromp Terre'blanche was 'n Suid-Afrikaanse akteur. Hy was getroud met die aktrise Isabel Pienaar en was die oupa van die 2003-"Idols"-deelnemer Jacques Terre'Blanche. 



</doc>
<doc id="70205" url="https://af.wikipedia.org/wiki?curid=70205" title="At Botha">
At Botha

At Botha (gebore 23 Desember 1949) is 'n Suid-Afrikaanse akteur en skilder. Hy is veral bekend vir sy rolle in die Afrikaanse TV-dramas soos Vyfster (1984) en Dryfsand (2006).

Hy was met die aktrise Annalise Bosch getroud. Hulle seun, Pieter Bosch-Botha, was ook 'n akteur, regisseur en vervaardiger.

Botha is op Kroonstad in die Vrystaat gebore as die seun van ’n onderwyser en het as kind op verskeie dorpe gewoon. Hy het aan die Hoërskool Menlopark in Pretoria gematrikuleer en sy dramastudie aan die Universiteit van Potchefstroom voltooi. Hy was ’n akteur by Sukovs en Truk, waar hy in opvoerings van "Die Drie Susters", "Twaalfde Nag" en "Charley se Tante" opgetree het. Hy het geleidelik vir sy rolprent- en TV-werk bekend geraak, insluitende die rolprent "Stander" en die TV-dramareekse "Vyfster" (1984), "Egoli", "Dryfsand" (2007) en "Erfsondes" (2008). 

Hy skilder die grootste deel van sy lewe, hoewel hy geen formele opleiding gehad het nie. Hy het in latere jare sukses begin behaal met onder meer landskappe, oes- en seetonele. 


</doc>
<doc id="70206" url="https://af.wikipedia.org/wiki?curid=70206" title="RR Lyrae-ster">
RR Lyrae-ster

’n RR Lyrae-ster is ’n periodieke veranderlike ster wat algemeen in bolvormige sterreswerms aangetref word. Dit word dikwels gebruik as ’n standaardmeetinstrument vir afstande in die ruimte. Dit is genoem na die prototipe van dié soort ster, die veranderlike ster RR Lyrae in die sterrebeeld Lier (Lyra).

RR Lyraes is pulserende sterre van spektraaltipe A (en soms F) met ’n massa van omtrent die helfte dié van die Son. Daar word geglo hulle het voorheen massa verloor en was oorspronklik sterre met dieselfde of effens kleiner massa as die Son, sowat 0,8 sonmassa.

Die pulse van RR Lyrae-sterre stem ooreen met dié van Cepheïede, maar die aard en geskiedenis van die twee soorte sterre verskil. In teenstelling met Cepheïede is RR Lyraes oud, klein en arm aan wat sterrekundiges metale noem. Hulle is baie algemener as Cepheïede, maar nie so helder nie. Die gemiddelde absolute magnitude van ’n RR Lyrae is 0,75, net 40 of 50 keer dié van die Son. Hul pulsperiode is korter, gewoonlik minder as ’n dag en tot so kort as sewe uur.

Die verhouding tussen die pulsperiode en absolute magnitude van RR Lyraes maak hulle goeie meetinstrumente vir nabygeleë voorwerpe soos dié in die Melkweg. Hulle word algemeen gebruik in die bestudering van bolvormige sterreswerms en die chemiese eienskappe van ouer sterre.



</doc>
<doc id="70207" url="https://af.wikipedia.org/wiki?curid=70207" title="Fridtjof Nansen">
Fridtjof Nansen

Fridtjof Nansen (*10 Oktober 1861 – †13 Mei 1930) was ’n Noorweegse ontdekkingsreisiger, wetenskaplike, diplomaat en filantroop en wenner van die Nobelprys vir Vrede. Hy was in sy jong jare ’n ski- en ysskaatskampioen en het die span gelei wat die eerste was om die binneland van Groenland in 1888 te deurkruis. Hy het internasionale roem verwerf nadat hy ’n rekord noorderbreedte van 86°14’ bereik het gedurende sy Noordpool-ekspedisie van 1893–1896. Hoewel hy na sy terugkeer na Noorweë afgetree het van ontdekkingsreise, het sy tegnieke van poolreis en sy innovasies in toerusting en klerasie ’n generasie van Arktiese en Antarktiese verkenningstogte beïnvloed.

Nansen het dierkunde aan die Koninklike Frederik-universiteit studeer en later gewerk as kurator by die Universiteitsmuseum in Bergen waar sy navorsing oor die sentrale senuweestelsel van laer seediere hom gehelp het om ’n doktorsgraad te verwerf; dit het ook bygedra om die moderne teorieë van neurologie te vestig. Na 1896 het sy wetenskaplike belangstelling oorgeskakel na oseanografie; in die loop van sy navorsing het hy talle wetenskaplike reise onderneem, hoofsaaklik in die Noord-Atlantiese oseaan, en bygedra tot die ontwikkeling van moderne oseanografiese toerusting. As een van Noorweë se mees prominente burgers het Nansen in 1905 hom uitgespreek oor die Unie tussen Swede en Noorweë en het hy ’n belangrike rol gespeel om Prins Karel van Denemarke te oortuig om die troon van die nuwe onafhanklike Noorweë te bestyg. Tussen 1906 en 1908 het hy gedien as die Noorse verteenwoordiger in Londen waar hy gehelp het met die onderhandeling van die Integriteitsverdrag wat Noorweë se onafhanklike status verseker het.

In die laaste dekade van sy lewe het Nansen hom hoofsaaklik gewy aan die Volkebond na sy aanstelling in 1921 as die Bond se Hoë Kommissaris vir Vlugtelinge. In 1922 is hy vereer met die Nobelprys vir Vrede vir sy werk ten bate van die ontwortelde slagoffers van die Eerste Wêreldoorlog en verwante konflikte. Onder die inisiatiewe wat hy ingestel het was die "Nansen-paspoort" vir staatlose mense, ’n sertifikaat wat in meer as 50 lande erken is. Hy het tot sy skielike dood in 1930 gewerk ten gunste van vlugtelinge. Na sy dood het die Volkebond die Nansen Internasionale Kantoor vir Vlugtelinge ingestel om te verseker dat sy werk voortleef. Hierdie kantoor het in 1938 die Nobelprys vir Vrede gewen. Nansen is deur talle nasies vereer en sy naam word herdenk in verskeie geografiese funksies, veral in die poolgebiede.

Die Nansens is oorspronklik van Denemarke. Hans Nansen (1598–1667), ’n handelaar, was ’n vroeë ontdekkingsreisiger van die Witseegebied van die Arktiese Oseaan. In sy later lewe het hy hom in Kopenhagen gevestig en in 1654 die burgemeester van dié stad geword. Latere generasies van die familie het tot die middel-18de eeu in Kopenhagen gewoon toe Ancher Antoni Nansen na Noorweë (wat toe nog deur Denemarke regeer is) verhuis het. Sy seun, Hans Leierdahl Nansen (1764–1821) was ’n landdros in die Trondheimdistrik en later in Jæren. Na Noorweë se afskeiding van Denemarke in 1814 het hy die politiek betree as verteenwoordiger vir Stavanger in die eerste Storting. Hy het hom sterk uitgespreek vir die eenwording met Swede. Hy is oorlede na ’n verlammende beroerte in 1821 en het ’n vierjarige seun, Baldur Fridtjof Nansen, die vader van die ontdekkingsreisiger, agtergelaat.

Baldur was ’n prokureur wat nie in die openbare oog wou wees nie. Hy het verslaggewer aan die Hooggeregshof van Noorweë geword. Sy tweede huwelik was met Adelaide Johanne Thelka Isidore Bølling Wedel-Jarlsberg van Bærum, ’n niggie van Herman Wedel-Jarlsberg wat gehelp het met die raamwerk vir die Noorse Grondwet van 1814 en later die Koning van Swede se Noorse Onderkoning. Baldur en Adelaide het in Store Frøen, ’n landgoed by Aker noord van die Noorse hoofstad Christiana gaan woon. Die egpaar het drie kinders gehad; die eerste is as baba dood; die tweede, wat op 10 Oktober 1861 gebore is, was Fridtjof Nansen.

Die landelike omgewing van Store Frøen het Nansen se kinderjare gevorm. In die kort somermaande was die hoofaktiwiteite swem en visvang, terwyl die herfsmaande oorheers is deur jag te maak op wild in die woude. Tydens die lang wintermaande is daar geski en Nansen het al begin toe hy slegs twee was op pasgemaakte ski’s. Op 10-jarige leeftyd het hy sy ouers verontagsaam en die skisprong naby Husebyrennet aangedurf. Hierdie uitstappie het byna rampspoedige gevolge gehad omdat die ski’s met die landing in die sneeu gesteek het en Nansen vorentoe gegooi het: “Ek het, kop eerste, ’n boog in die lug gemaak … [T]oe ek afkom is ek tot by my middellyf in die sneeu geboor. Die seuns het gedink dat ek my nek gebreek het maar toe hulle sien daar is nog lewe … het hulle begin lag.” Hierdie insident het nie Nansen se lus om te ski gedemp nie maar hy onthou dat sy pogings oorskadu is deur die skiërs van die bergagtige gebied van Telemark waar ’n nuwe skistyl ontwikkel is. “Ek het agtergekom dat dit die enigste manier is”, het Nansen later geskryf.

Op skool het Nansen goed genoeg gedoen sonder om enige spesifieke aanleg duidelik te maak. Studies was sekondêr tot sport of tot verkenningstogte in die woude waar hy “soos Robinson Crusoe” vir weke aaneen geleef het. Deur hierdie ervaringe het Nansen ’n groot mate van selfstandigheid ontwikkel. Hy het ’n talentvolle skiër en baie bekwame ysskaatser geword. Sy lewe is egter onderbreek in die somer van 1877 toe sy moeder skielik oorlede is. Sy vader het die eiendom by Store Frøen verkoop en is met sy twee seuns na Christiania. Nansen se vaardigheid in sport het steeds ontwikkel; op 18 het hy die wêreldrekord vir een myl in skaats gebreek en in die volgende jaar het hy die nasionale veldskikampioenskap gewen. Hy het dit daarna nog 11 keer reggekry.

In 1880 het Nansen sy toelatingseksamen vir die universiteit geslaag. Hy het besluit om dierkunde te studeer en het gesê hy het juis dié rigting gekies omdat hy dan in die opelug sou kon wees. Hy het in 1881 aan die Koninklike Frederik-universiteit begin studeer.

Vroeg in 1882 het Nansen “die eerste stap geneem wat my van die stil lewe van die wetenskap laat dwaal het.” Professor Robert Collett van die departement dierkunde aan die universiteit, het voorgestel dat Nansen op ’n seereis gaan om die Arktiese dierkunde eerstehands te bestudeer. Nansen was entoesiasties en het reëlings begin tref deur ’n onlangse kennis, Kaptein Axel Krefting, bevelvoerder van die robjagskip "Viking". Die tog het op 11 Maart 1882 begin en vir die volgende vyf maande geduur. In die weke voor hulle vertrek het, kon Nansen nog eers op sy wetenskaplike studie fokus. Deur watermonsters het hy aangedui dat, in teenstelling met die vorige aanname, see-ys op die oppervlak eerder as daaronder vorm. Sy metings het ook gedemonstreer dat die Golfstroom onder ’n koue laag oppervlakwater vloei. Deur die lente en vroeë somer het die "Viking" tussen Groenland en Spitsbergen gevaar op soek na robtroppe. Nansen het ’n vaardige skut geword en aangeteken dat sy span op een dag 200 robbe geskiet het. In Julie het die "Viking" vasgevang geraak in die ys naby ’n onverkende deel van die Groenlandse kus; Nansen wou graag aan land gaan maar dit was onmoontlik. Hy het egter die idee gekry dat die Groenlandse ysplaat verken en selfs oorkuis kan word. Op 17 Julie het die skip losgekom uit die ys en in vroeë Augustus was hulle terug in Noorse waters.

Nansen het nie sy formele studies aan die universiteit voortgesit nie. Hy het eerder op aanbeveling van Collett ’n pos as kurator in die dierkundige departement van die Universiteitsmuseum in Bergen aanvaar. Hy het die volgende ses jaar van sy lewe daar deurgebring — behalwe vir die ses maande sabbatsverlof waartydens hy ’n reis deur Europa onderneem het — en het met leidende figure soos Gerhard Armauer Hansen, ontdekker van die melaatsheidsbasil, en Daniel Cornelius Danielssen, die direkteur van die museum wat dit van ’n dooierige versameling in ’n sentrum vir wetenskaplike navorsing en opleiding omgeskakel het, gewerk. Nansen se gekose studie-area was die onverkende gebied van neuroanatomie, veral die sentrale senuweestelsel van laer seediere. Voordat hy in Februarie 1886 op sabbatsverlof gegaan het, het hy ’n referaat gepubliseer wat sy navorsing tot op datum opgesom het waarin hy genoem het dat “anastomose of bindings tussen verskillende ganglionselle” nie met sekerheid gedemonstreer kon word nie. Hierdie onortodokse beskouing, bevestig deur die gelyktydige ondersoeke van die embrioloog Wilhelm His en die sielkundige August Forel, het Nansen die mede-oprigter van die moderne teorie van die senuweestelsel gemaak. Sy gevolglike referaat, "Die struktuur en kombinasie van histologiese elemente van die sentrale senuweestelsel" wat in 1887 gepubliseer is, het ook sy doktorale proefskrif geword.

Die idee van ’n ekspedisie oor die Groenlandse ysplaat het aan Nansen bly knaag terwyl hy in Bergen was. In 1887, na die indiening van sy doktorale proefskrif, het hy begin om die projek te organiseer. Voor sy ekspedisie was die twee mees beduidende verkenning van die Groenlandse binneland dié van Adolf Erik Nordenskiöld in 1883 en Robert Peary in 1886. Albei het vanuit Diskobaai aan die weskus vertrek en ongeveer 160 km oos gereis voordat hulle omgedraai het. In teenstelling hiermee het Nansen voorgestel om van oos na wes te reis met Diskobaai as die eindbestemming. ’n Geselskap wat van die onbewoonde weskus sou vertrek, sou volgens Nansen, iewers moes terugkeer omdat geen skip met sekerheid die ooskus kon bereik om hulle op te laai nie. Deur aan die oostekant te begin — met die aanname dat daar wel aan wal gegaan kan word — sou Nansen se reis in een rigting na ’n bewoonde gebied wees. Die geselskap sou nie kon terugkeer na ’n veilige basis nie en die enigste pad sou vorentoe wees. Hierdie filosofie het Nansen goed gepas.

Nansen het die ingewikkelde organisasie en groot mannekrag wat die ander Arktiese onderneming geverg het, verwerp en in plaas daarvan beplan om met ’n geselskap van slegs ses mense te gaan. Die mense in die geselskap sou self die voorrade op spesiaal-ontwerpte liggewig-sleë trek. Baie van die toerusting, insluitend die slaapsakke, klere en stofies moes ook nuut ontwerp word. Hierdie planne is oor die algemeen nie goed in die pers ontvang nie; een kritikus het geen twyfel gehad dat “indien [die] plan in sy huidige vorm aangedurf word … die kanse tien teen een is dat hy … sy eie lewe en moontlik dié van andere weggooi”. Die Noorweegse parlement het geweier om finansiële ondersteuning te bied en het geglo dat so ’n potensiaal gevaarlike onderneming nie aangemoedig behoort te word nie. Die projek is uiteindelik geloods met ’n donasie van Augustin Gamél, ’n Deense sakeman; die res van die fondse het hoofsaaklik van klein bydraers vanuit Noorweë gekom nadat studente aan die universiteit ’n fondsinsameling gereël het.

Ten spyte van die negatiewe publisiteit het Nansen talle aansoeke van voornemende avonturiers ontvang. Hy het gesoek na vaardige skiërs en het probeer om van die skiërs van Telemark te probeer werf, maar hy was nie suksesvol hierin nie. Nordenskiöld het hom geadviseer dat Sami’s van Finnmark in die noorde van Noorweë, vaardige sneeureisigers was en Nansen het ’n paar van hulle gewerf. Die oorblywende plekke is gevul deur Otto Sverdrup, ’n voormalige seekaptein wat as boswagter gewerk het; Oluf Christian Dietrichson, ’n weermagoffisier en Kristian Kristiansen, ’n kennis van Sverdrup. Almal het ervaring van die buitelewe in uiterste toestande gehad en was ervare skiërs. Net voor die vertrek van die geselskap het Nansen ’n formele eksamen aan die universiteit afgelê. Soos wat die gebruik is moes hy sy studie verdedig voor aangestelde eksaminatore wat opgetree het as “duiwelsadvokate”. Hy het vertrek voordat hy die uitslag kon hoor.

Op 3 Junie 1888 is Nansen se geselskap opgelaai by die hawe Ísafjörður in noordwes-Ysland deur die robjagskip "Jason". ’n Week later het hulle die kus van Groenland gesien maar hul vooruitgang is verhinder deur die dik pakys. Op 17 Julie, met die kus nog 20 km weg, het Nansen besluit om die klein bote te water te laat; hulle was binne sig van die Sermilik-fjord, waarvandaan Nansen geglo het ’n roete na die ysplaat moontlik sou wees.

Die ekspedisie het volgens die kaptein van die "Jason" die skip “in ’n goeie gees en met die hoop op ’n goeie resultaat” verlaat. Daar het dae van groot frustrasie vir die geselskap gevolg deurdat weer- en seetoestande hulle verhoed het om die kus te bereik en hulle suidwaards meegesleep het saam met die ys. Hulle het die meeste van hierdie tyd op die ys deurgebring aangesien dit te gevaarlik was om die bote te water te laat. Teen 29 Julie was hulle ongeveer 380 km suid van die punt waar hulle die skip verlaat het. Hulle het egter op daardie datum die land bereik maar was te ver suid om die tog te begin. Na ’n kort rus het Nansen beveel dat die span terugklim in die bote en noord begin roei.

Gedurende die volgende 12 dae het die geselskap langs die kus noordwaarts getrek deur die ysskolle. Op die eerste dag het hulle ’n groot Eskimokamp naby Kaap Bille teëgekom en hulle het verderaan nog sporadiese kontak met die nomadiese naturellepopulasie gehad namate hulle reis gevorder het. Op 11 Augustus, toe hulle ongeveer 200 km afgelê het en Umivik-fjord bereik het, het Nansen besluit dat hoewel hulle ver suid van sy beoogde vertrekpunt was, hulle die tog moet begin voordat die seisoen draai en die toestande ongunstig sou wees. Nadat hulle by Umivik aangekom het, het hulle die volgende vier dae daar deurgebring om voor te berei vir die reis. Op die aand van 15 Augustus het hulle vertrek. Hulle het in ’n noordwestelike rigting na Christianshåb (nou Qasigiannguit) aan die weskus van Groenland by Diskobaai, ongeveer 600 km daarvandaan gestap.

Oor die volgende paar dae het die geselskap gesukkel om die binnelandse ys te bestyg oor ’n verraderlike terrein met baie versteekte gletsersplete. Die weer was oor die algemeen sleg; per geleentheid is alle voortgang vir drie dae ontwrig deur gewelddadige storms en aanhoudende reën. Op 26 Augustus het Nansen tot die gevolgtrekking gekom dat daar nou geen kans was om Christianshåb te bereik teen middel-September, wanneer die laaste skip daar sou vertrek nie. Hy het gevolglik ’n verandering in rigting aanbeveel in ’n westelike rigting na Godthåb; die roete is verkort met ongeveer 150 km. Die res van die geselskap het volgens Nansen “die nuwe roete met toejuiging begroet”. Hulle het tot 11 September aanhou klim, toe hulle ’n hoogte van 2,719 m bo seespieël bereik het. Dit was die bopunt van die ysplaat waar temperature tot so laag as −46°C daal. Van daar het die reis makliker gegaan aangesien dit afdraand was, maar die terrein was steeds moeilik en die weer steeds vyandig. Voortgang was stadig weens die vars sneeu wat die trek van die sleë bitter moeilik gemaak het. Teen 26 September het hulle hul pad afwaarts na die rand van ’n fjord gevind wat weswaarts strek in die rigting van Godthåb. Sverdrup het ’n tydelike boot geprakseer van hulle tent, wilgerbome en dele van die sleë en op 29 September het Nansen en Sverdrup die laaste deel van die reis al roeiende met die fjord af, begin. Vier dae later, op 3 Oktober 1888 het hulle Godthåb bereik waar hulle deur die dorp se Deense verteenwoordiger begroet is. Sy eerste woord aan Nansen was dat hy sy doktorsgraad behaal het, ’n saak wat “op daardie oomblik nie verder van my gedagtes kon wees nie”. Die oorkruising het die geselskap 49 dae geneem en ’n totaal van 78 dae sedert hulle die "Jason" verlaat het; in die loop van die reis het die span noukeurige notas van meteorologiese, geografiese en ander optekeninge oor die voorheen onverkende binneland gemaak. Die res van die geselskap het op 12 Oktober in Godthåb aangekom.

Nansen het spoedig uitgevind dat geen skip die volgende lente in Godthåb sou aandoen nie maar hulle kon wel briewe na Noorweë stuur met ’n skip wat van Ivigtût vertrek het. Nansen en sy geselskap het dus die volgende sewe maande in Groenland deurgebring en hulle tyd verwyl met jag, visvang en die bestudering van die lewe van die plaaslike inwoners. Op 15 April 1889 het die Deense skip "Hvidbjørnen" uiteindelik die hawe binnegevaar en Nansen en sy kamerade kon vertrek. “Dit is met ’n seer hart wat ons hierdie plek en mense agterlaat waar ons onsself so baie geniet het”, het Nansen geskryf.

"Hvidbjørnen" het op 21 Mei 1889 in Kopenhagen aangekom. Die nuus van die kruistog het die koms van die skip vooruitgegaan en Nansen en sy span is as helde vereer. Hierdie verwelkoming was egter klein teen die ontvangs in Christiana ’n week later toe skares van tussen dertig- en veertigduisend — ’n derde van die stad se inwoners — in die strate saamgedrom het toe die geselskap op pad was na die eerste van ’n reeks onthale. Die belangstelling en entoesiasme wat opgewek is deur die volvoering van die ekspedisie se doelwit het gelei tot die stigting van die Noorweegse Geografiese Genootskap in 1889.

Nansen het die posisie van kurator van die dierkundige versameling van die Koninklike Frederik-universiteit aanvaar. Die pos het geen pligte gehad nie maar wel ’n salaris gebied; die universiteit was voldaan met 'n assosiasie met die naam van die ontdekker. Nansen se grootste taak in die volgende weke was om sy verhaal van die ekspedisie te boekstaaf maar hy het eers laat in Junie daarvoor tyd gekry op ’n besoek aan Londen waar hy die Prins van Wallis ontmoet het en ’n samekoms van die Koninklike Geografiese Genootskap (RGS) toegespreek het.

Die president van die RGS, sir Mountstuart Elphinstone Grant Duff, het gesê dat Nansen “die vernaamste posisie onder die noordelike reisigers” toegeëien het en hom later met die Genootskap se gesogte Stigtersmedalje vereer. Dit was een van baie onderskeidings wat Nansen van instellings regoor Europa ontvang het. Hy is deur ’n groep Australiërs genooi om ’n ekspedisie na Antarktika te lei, maar het dit van die hand gewys en geglo dat Noorweë meer sou kon baat by die verowering van die Noordpool.

Op 11 Augustus 1889 het Nansen sy verlowing aan Eva Sars, dogter van Michael Sars, ’n professor in dierkunde wat oorlede is toe Eva 11 was, aangekondig. Die twee het ’n paar jaar vantevore ontmoet by Frognerseteren, ’n ski-oord, waar Nansen glo “twee voete wat by die sneeu uitsteek” gesien het. Eva was drie jaar ouer as Nansen en was, nieteenstaande Nansen se herinnering, ’n bekwame skiër. Sy was ook ’n gevierde klassieke sangeres wat in Berlyn opleiding van Désirée Artôt, op haar dag ’n minnares van Pjotr Tsjaikofski, ontvang het. ’n Paar mense was verras deur die verlowing aangesien Nansen homself vroeër sterk teen die huweliksinstelling uitgespreek het; Otto Sverdrup het aanvaar dat hy die boodskap verkeerd gelees het. Die troue het op 6 September 1889 plaasgevind, minder as ’n maand na die verlowing.

Nansen het vir die eerste keer die moontlikheid om die Noordpool te bereik oorweeg deur die natuurlike dryf van die poolys te gebruik toe hy in 1884 teorieë van Henrik Mohn, die vooraanstaande Noorweegse meteoroloog gelees het. Artefakte wat op Groenland gevind is, is geïdentifiseer as komend van die verlore VS Arktiese ontdekkingsvaartuig "Jeannette" wat verpletter is en in Junie 1881 gesink het aan die teenoorgestelde kant van die Arktiese Oseaan, langs die kus van Siberië. Mohnhet vermoed dat die ligging van die artefakte aangedui het dat daar ’n oseaanstroom bestaan wat van oos na wes reg oor die poolsee vloei, moontlik nog oor die pool self. ’n Skip wat sterk genoeg is kan daarom die bevrore Siberiese see betree en na Groenland dryf via die pool.

Hierdie idee het Nansen bygebly gedurende die volgende paar jaar. Na sy triomfantelike terugkeer van Groenland het hy ’n gedetailleerde plan begin ontwikkel om die pool aan te durf. Hy het dit in Februarie 1890 openbaar gemaak tydens ’n vergadering van die nuutgesigte Noorweegse Geografiese Genootskap. Hy het geargumenteer dat vorige ekspedisies die Noordpool van die weste genader het en misluk het omdat dit “teen” die heersende oos-wes-seestroom ingewerk het. Die geheim tot sukses was om “met die stroom saam” te werk. Nansen het gesê dat ’n werkbare plan ’n klein, sterk en beweegbare skip sou vereis wat in staat is om brandstof en lewensmiddele vir twaalf manne vir vyf jaar te dra. Die skip sou na die benaderde ligging van die plek waar die "Jeannette" gesink het, seil en die ys betree. Daarna sou dit wes dryf saam met die stroom in die rigting van die pool en daar verby, en uiteindelik die see tussen Groenland en Spitsbergen bereik.

Baie ervare poolreisigers het Nansen se planne afgewys. Die afgetrede Amerikaanse verkenner Adolphus Greely het die idee “’n onlogiese skema van selfvernietiging” genoem. Sir Allen Young, ’n veteraan van die soeke na sir John Franklik se verlore ekspedisie, en sir Joseph Hooker, wat saam met James Clark Ross in 1839–1843 geseil het, was net so afwysend. Na ’n passievolle toespraak het Nansen egter die ondersteuning van die Noorweegse parlement verseker, wat aan hom ’n skenking toegestaan het. Die res van die befondsing het gekom van private skenkers en van ’n nasionale beroep op fondse.

Nansen het Colin Archer, Noorweë se voorste skeepsbouer en marine-argitek, gekies om ’n geskikte skip vir die beplande ekspedisie te bou. Archer het die taaiste beskikbare eikehout en ’n ingewikkelde stelsel van dwarsbalke en stutte in die lengte gebruik om ’n uitsonderlik sterk vaartuig te bou. Die geronde romp is ontwerp sodat dit opwaarts sou glip, uit die greep van die pakys. Spoed en seilvermoë was sekondêr tot die vereiste van ’n veilige skip en warm skuiling gedurende ’n voorspelde lang inperking. Met ’n algehele lengte van 39 m en ’n dwarste van 11 m, het die lengte-dwarste-verhouding van net meer as drie aan die skip ’n stomp voorkoms gegee. Archer het dit as volg geregverdig: “’n Skip wat gebou word met die geskiktheid vir [Nansen] doeleindes as die uitsluitlike oogmerk moet in wese verskil van enige bekende vaartuig.” Die skip is op 6 Oktober 1892 deur Eva Nansen te water gelaat by Archer se werf in Larvik. Die skip het die naam "Fram" ("Voorwaarts") gekry.

Nansen het ’n geselskap van 12 uit duisende applikante gekies. Otto Sverdrup van die Groenland-ekspedisie is aangestel as kaptein van "Fram" en tweede in beheer van die ekspedisie. Kompetisie vir plekke op die vaart was so erg van Hjalmar Johansen, ’n luitenant in die weermag, aangestel is as die skip se stoker. Dit was die enigste posisie wat beskikbaar was.

"Fram" het op 24 Junie 1893 uit Christiania vertrek en is deur duisende welgesindes afgesien. Na ’n stadige reis om die kus was Vardø in die verre-ooste van Noorweë die finale aanloophawe. "Fram" het op 21 Julie vanuit Vardø vertrek op die Noordoostelike deurvaart wat Nordenskiöld in 1878–1879 vir die eerste keer bevaar het, langs die noordelike kus van Siberië. Voortgang is vertraag deur mis en ystoestande in die grootliks onopgetekende seë. Die bemanning het ook die doodwaterfenomeen beleef, waar ’n skip se voortgang teengewerk word deur ’n laag varswater wat op die swaarder soutwater lê. Kaap Tsjeljoeskin, die mees noordelike punt van die Eurasiese kontinentale massa, is egter op 10 September bereik. Toe die "Fram" tien dae later die area bereik het waarin "Jeannette" verpletter is, is swaar pakys gesien op die 78°N-breedtegraad. Nansen het die lyn van die pakys noordwaarts gevolg na ’n posisie wat aangeteken is as 78°49’N, 132°53’O, voordat hy opdrag gegee het dat die enjins afgeskakel moes word en die roer opgelig moes word. "Fram" se dryftog het op hierdie punt begin.

Die eerste weke in die ys was frustrerend omdat die dryfys onvoorspelbaar beweeg het, soms noord, soms suid; teen 19 November was "Fram" meer suid was toe sy die ys betree het. Dit was eers vanaf die nuwe jaar, Januarie 1894, wat 'n noordelike rigting volgehou is; die 80°-merk is uiteindelik op 22 Maart oorgesteek. Nansen het bereken dat dit hulle, teen hierdie tempo, vyf jaar sou neem om die pool te bereik. Namate die skip noordwaarts gevorder het teen ’n snelheid van ongeveer 1,6 km per dag het Nansen ander planne begin oorweeg — ’n rit per hondeslee na die pool. Met hierdie gedagte voor oë het hy begin oefen om ’n slee te beheer en het hy talle eksperimentele ritte oor die ys gedoen. In November het Nansen sy plan bekendgemaak: wanneer die skip 83° oorsteek sou hy en Hjalmar Johansen die skip verlaat en met die honde na die pool vertrek terwyl "Fram", onder Sverdrup se leiding, sou aanhou dryf totdat dit die ys in die Noord-Atlantiese Oseaan sou verlaat. Nadat hulle die pool bereik het sou Nansen en Johansen na die naaste grondgebied, die onlangs ontdekte en sketsmatig aangetekende Franz Josef-land, gaan. Daarna sou hulle na Spitsbergen gaan waar hulle ’n skip sou kry om hulle huistoe te neem.

Die bemanning het die res van die winter van 1894–1895 klere en toerusting voorberei vir die opkomende sleerit. Kajakke is gebou om op die sleë te dra totdat die oop water oorgesteek sou moes word. Die voorbereidings is onderbreek toe geweldige trillings die skip vroeg in Januarie getref het. Die bemanning het die skip ontruim omdat hulle gevrees het dat dit verpletter sou word. "Fram" het egter baie goed gehou. Op 8 Januarie 1895 was die skip se posisie 83°34’N, bo Greely se vorige rekord van 83°24’N as die verste punt noord.

Op 14 Maart 1895, na twee mislukte probeerslae en met die skip se posisie op 84°4’N het Nansen en Johansen hul tog begin. Nansen het 50 dae ingeruim om die 50 seemyl (93 km) na die pool af te lê teen ’n gemiddelde daaglikse snelheid van 7 seemyl (13 km). Na ’n week se reis het die waarneming met ’n sekstant aangedui dat hulle teen ’n gemiddeld van 9 seemyl (17 km) per dag reis; dit het hulle voor die skedule geplaas. Die onewe oppervlaktes het dit egter moeilik gemaak om te ski en hulle spoed het afgeneem. Hulle het ook besef dat hulle teen ’n suidwaartse ysdryf opbeweeg en dat die afstande wat hulle gereis het nie noodwendig gelyk was aan die noordelike voortgang wat hulle gemaak het nie. Op 3 April het Nansen begin wonder of die pool inderdaad haalbaar was. Tensy hulle vinniger gaan, sou hulle voedselvoorraad nie tot by die pool en daarna tot in Franz Josefland hou nie. Hy het in sy dagboek geskryf: “Ek het al hoe meer oortuig geword dat ons sal moet omdraai.” Op 7 April, nadat hulle kamp opgeslaan het en waargeneem het dat die pad vorentoe ”’n woesteny van ysblokke was wat so ver as die horison strek”, het Nansen besluit om suidwaarts te keer. Hy het die breedtegraad van die laaste kamp aangeteken as 86°13.6’N, amper drie grade verby die vorige Verste Noord-merk.

Aanvanklik het Nansen en Johansen goed gevorder maar is op 13 April ’n ernstige terugslag toegedien toe albei se chronometers opgehou werk het. Sonder om die korrekte tyd te weet was dit vir hulle onmoontlik om hul lengteligging te bepaal en kon hulle dus nie ’n akkurate pad na Franz Josefland bepaal nie. Hulle het hulle horlosies nou ingestel op die basis van Nansen se skatting dat hulle op 86°O was. Hulle was egter van dié moment af onseker van hul presiese ligging.
Na die einde van April het hulle die spore van ’n poolvos gewaar, die eerste teken van ’n lewende wese, buiten hul honde, sedert hulle "Fram" verlaat het. Hulle het nie lank daarna nie ook beerspore gevind en teen die einde van Mei het hulle robbe, meeue en walvisse ook gewaar. Op 31 Mei, volgens Nansen se berekening, was hulle slegs 50 seemyl (93 km) van Kaap Fligely, die noordelikste punt van Franz Josefland, af. Reistoestande het egter vererger aangesien die warmer weer die ys begin opbreek het. Op 22 Junie het die paar besluit om op ’n stabiele stuk dryfys te rus terwyl hulle hul toerusting reggemaak het en hul kragte herwin het vir die volgende fase van die reis. Hulle het vir ’n maand op die dryfys gebly. Die dag nadat hulle hierdie kamp verlaat het, het Nansen aangeteken: “Uiteindelik is die twyfel verby — land, land nadat ons amper moed opgegee het!” Of hierdie land op die horison Franz Josefland was of ’n nuwe ontdekking het hulle nie geweet nie — hulle het net ’n ruwe sketsmatige kaart gehad om hulle te lei. Op 6 Augustus het hulle die rand van die ys bereik waar hulle die laaste van hul honde geskiet het — hulle het die swakste diere sedert 24 April geskiet om kos vir die ander te voorsien. Hulle het hulle kajakke saamgespan, ’n seil opgeslaan en na die land vertrek.

Dit was gou duidelik dat hierdie land deel van ’n groep eilande was. Namate hulle stadig suidwaarts gevorder het, het Nansen voorlopig ’n sekere landpunt as Kaap Felder op die westelike rand van Franz Josefland geïdentifiseer. Teen die einde van Augustus, toe die temperatuur weer begin daal en die reis moeiliker begin raak het, het Nansen besluit om kamp op te slaan vir die winter. Die paar het ’n hut met stene en mos vir boumateriaal geprakseer in ’n beskutte baai. Dit sou hulle huis wees vir die volgende agt maande. Met genoegsame voorraad in beer, walrus en rob om hul spens vol te hou, was hul grootste vyand nie hongersnood nie maar ledigheid. Na gedempte Kers- en Nuwejaarsvieringe het hulle in verbeterende weersomstandighede begin gereedmaak om die hut te verlaat. Hulle kon egter eers op 19 Mei 1896 hul reis voortsit.

Op 17 Junie, tydens ’n halte om die kajakke te herstel nadat dit deur ’n walrus aangeval is, het Nansen gedink hy hoor iets wat klink soos ’n blaffende hond en stemme. Hy het gaan ondersoek instel en ’n paar minute later die figuur van ’n man sien naderkom. Dit was die Britse ontdekkingsreisiger Frederick Jackson wat ’n ekspedisie op Franz Josefland gelei het. Sy kamp was by Kaap Flora op die nabygeleë Northbrook-eiland. Die twee was ewe verbaas oor die ontmoeting; na ’n ongemaklike stilte het Jackson gevra: “U is Nansen, nie waar nie?”, waarop die antwoord “Ja, ek is Nansen” gekom het. Johansen is kort daarna opgelaai en die paar is na Kaap Flora geneem waar hulle in die volgende paar weke van die beproewing herstel het. Nansen het later geskryf dat hy “steeds nie die skielike wending in hulle geluk kon kleinkry nie”; indien dit nie vir die aanval van die walrus was wat die vertraging veroorsaak het nie, sou die twee geselskappe moontlik nooit van mekaar se nabyheid verneem het nie.

Op 7 Augustus het Nansen en Johansen aan boord van Jackson se "Windward" gegaan en na Vardø geseil waar hulle op die 13de aangekom het. Hulle is deur Hans Mohn, die skepper van die pool-dryf-teorie, ontvang wat per toeval in die dorp was. Die wêreld het spoedig per telegram nuus van Nansen se veilige terugkeer ontvang, maar tot dusver was daar nog geen nuus van "Fram" nie. Nansen en Johansen het met die weeklikse posskip suid gegaan en op 18 Augustus by Hammerfest aangekom waar hulle verneem het dat "Fram" gesien is. Sy het noord en wes van Spitsbergen uit die ys gekom, soos wat Nansen voorspel het, en was nou op pad na Tromsø. Sy is egter nie oor die pool nie en het ook nie verder noord as Nansen en Johansen gegaan nie. Nansen en Johansen is sonder verwyl na Tromsø waar hulle met hul kamerade herenig is.

Die tuisreis na Christiana het ’n reeks triomfantelike ontvangste by elke hawe opgelewer. Op 9 September is "Fram" by die hawe in Christiana inbegelei en verwelkom deur die grootste skare wat die stad nog gesien het. Die bemanning is deur koning Oskar ontvang en Nansen en sy gesin het vir ’n aantal dae as spesiale gaste in die paleis gebly. Eerbetone van regoor die wêreld het ingestroom; noemenswaardig is dié van die Britse alpinis Edward Whymper wat geskryf het dat Nansen “naastenby so groot vordering gemaak het as al die ander reise in die negentiende eeu saamgevoeg”.

Met sy terugkeer was Nansen se eerste taak om sy reisverslag op skrif te stel. Hy het dit vinnig klaargekry en teen November 1896 het hy reeds 300,000 woorde geskryf; die Engelse vertaling getiteld "Farthest North" ("Verste Noord") was reeds in Januarie 1897 gereed. Die boek was ’n topverkoper en het Nansen se langtermyn finansiële toekoms verseker. Nansen het Greely se kritiek op sy ekspedisie ingesluit, sonder enige kommentaar daarby. Greely het naamlik in "Harper’s Weekly" Nansen se besluit om "Fram" te verlaat en vir die pool te mik as volg beskryf: “Dit gaan die verstand te bowe hoe Nansen kon afwyk van die heiligste plig wat die bevelvoerder van ’n vlootekspedisie moet vervul.”

Vir die 20 jaar na sy terugkeer van die poolgebied het Nansen sy energie aan wetenskaplike werk gewy. In 1897 het hy ’n professoraat in dierkunde aan die Koninklike Frederik-universiteit aanvaar wat aan hom ’n basis gebied het om die groot taak van redigering van die verslae van die wetenskaplike resultate van die "Fram"-ekspedisies aan te pak. Dit was ’n baie meer moeisame taak as die opskryf van die ekspedisie self. Die resultate is uiteindelik in 6 dele uitgegee en volgens Robert Rudmose-Brown, ’n arktiese wetenskaplike, was die resultate “vir arktiese oseanografie wat die resultate van die "Challenger"-ekspedisie vir die oseanografie van ander oseane was.”

In 1900 het Nansen die direkteur van die Christiania-gebaseerde Internasionale Laboratorium vir Noordseenavorsing geword en gehelp met die stigting van die Internasionale Raad vir die Verkenning van die See. Deur sy verbintenis met die laasgenoemde liggaam het Nansen in die somer van 1900 op sy eerste tog in die arktiese waters gegaan sedert die "Fram"-ekspedisie, toe hy ’n reis na Ysland en Jan Mayenland onderneem het op die oseanografiese vaartuig "Michael Sars", wat na sy skoonvader vernoem is. Kort na sy terugkeer het hy verneem dat sy rekord vir Verste Noord verbygesteek is deur lede van 'n Italiaanse ekspedisie van die Hertog van Abruzzi. Hulle het op 24 April 1900 86°34’N bereik toe hulle die Noordpool vanaf Franz Josefland probeer bereik het. Nansen het filosofies op die nuus gereageer: “Wat is die waarde daarin om doelwitte te hê ter wille van doelwitte? Almal verdwyn … dit is bloot ’n kwessie van tyd.”

Nansen is nou deur alle voornemende ontdekkingsreisigers beskou as ’n orakel van die noordelike en suidelike poolgebiede. Abruzzi het met hom gekonsulteer, so ook die Belg Adrien de Gerlache; albei het ekspedisies na die antarktiese gebied onderneem. Hoewel Nansen geweier het om sy eie landgenoot en mede-ontdekkingsreisiger Carsten Borchgrevink (wat hy as ’n klug beskou het) te ontmoet, het hy aan Robert Falcon Scott raad gegee oor arktiese toerusting en vervoer voor die 1901–1904 "Discovery"-ekspedisie. Nansen se raad dat honde die beste metode vir reis in die poolgebiede was, is deur Scott geïgnoreer; die twee het nietemin vriende gebly. Op ’n tydstip het Nansen dit ernstig oorweeg om self ’n Suidpool-ekspedisie te lei en het hy vir Colin Archer gevra om twee skepe te ontwerp. Hierdie planne het egter op die tekenbord gebly.

Teen 1901 het die Nansengesin aansienlik uitgebrei. ’n Dogter, Liv, is gebore net voor die vertrek van die "Fram"; ’n seun, Kåre, is gebore in 1897 en daarna ’n dorger, Irmelin, in 1900 en ’n tweede seun, Odd, in 1901. Die gesin se huis wat in 1891 gebou is met Nansen se verdienste uit die boek van die Groenland-ekspedisie, was nou te klein. Nansen het grond in die Lysakerdistrik aangeskaf en het ’n groot en imposante huis van sy eie ontwerp daar laat bou. Die huis het eienskappe van ’n Britse herehuis en kenmerke van die Italiaanse renaissance bevat. Teen April 1902 is die huis voltooi; Nansen het dit "Polhøgda" ("Poolhoogte") genoem en dit was sy huis vir die res van sy lewe. Asmund, hul jongste seun, is in 1903 in Polhøgda gebore.

Die unie tussen Noorweë en Swede wat in 1814 deur die groot moondhede opgelê is, is in die 1890’s deur ’n problematiese tyd; die grootste brandpunt was Noorweë se reg op sy eie konsulêre diens. Hoewel Nansen nie ’n politikus was nie, het hy hom by verskeie geleenthede uitgespreek oor hierdie saak ter verdediging van Noorweë se belange. In die vroeë 20ste eeu het dit gelyk of daar ’n ooreenkoms tussen die twee lande bereik sou word maar verwagtinge is verpletter toe onderhandelinge in Februarie 1905 gestaak is. Die Noorweegse regering het geval en is vervang deur een wat gelei was deur Christian Michelsen, wat ’n voorstander van afskeiding van Swede was.

In Februarie en Maart het Nansen ’n reeks koerantartikels geplaas waarin hy sterk ten gunste van afskeiding was. Die nuwe eerste minister wou vir Nansen in die kabinet hê maar Nansen het geen politieke ambisie gehad nie. Op versoek van Michelsen is hy egter na Berlyn en daarna na Londen waar hy Noorweë se regsaak vir ’n afsonderlike konsulêre diens in die Engelssprekende wêreld in ’n brief aan "The Times" bepleit het. Op 17 Mei 1905, Noorweë se Grondwetdag, het Nansen ’n groot skare in Christiania toegespreek en gesê
Hy het ook ’n boek geskryf getiteld "Noorweë en die Unie met Swede" om Noorweë se saak oorsee te stel.

Op 23 Mei het die Storting die Konsulaatwet deurgevoer en ’n afsonderlike konsulêre diens opgerig. Koning Oscar het nie hiertoe ingestem nie en op 27 Mei het die Noorweegse kabinet bedank sonder dat die koning dit erken het. Op 7 Junie het die Storting eensydig aangekondig dat die unie met Swede ontbind het. In ’n gespanne situasie het die Sweedse regering ingestem op die versoek van Noorweë dat die ontbinding deur ’n referendum deur die Noorse volk getoets moet word. Dit is op 13 Augustus 1905 gehou en die uitslag was oorweldigend ten gunste van afskeiding. In reaksie hierop het koning Oscar die kroon van Noorweë prysgegee maar die kroon van Swede behou. ’n Tweede referendum wat in November gehou is het bepaal dat die nuwe staat ’n monargie eerder as ’n republiek moes wees. In afwagting hiervan het Michelsel se regering die geskiktheid van verskeie prinse as kandidate vir die Noorse troon oorweeg. Koning Oscar van Swede het geweier dat enigeen uit die Huis van Bernadotte die posisie mag aanvaar, daarom was die voorkeurkeuse Prins Karel van Denemarke. In Julie 1905 het Michelsel vir Nansen op ’n geheime sending na Kopenhagen gestuur om Karel om te praat om die Noorse troon te aanvaar. Nansen was suksesvol; kort na die tweede referendum is Karel as koning van Noorweë gekroon en het hy die naam Haakon VII geneem. Hy en sy vrou, die Britse prinses Maud is op 22 Junie 1906 in die Nidaros-katedraal in Trondheim gekroon.

In April 1906 is Nansen aangestel as Noorweë se ambassadeur in Londen. Sy grootste taak was om met verteenwoordigers van die groot Europese magte saam te werk aan ’n Integriteitsverdrag wat Noorweë se posisie sou verseker. Nansen was gewild in Engeland en het goeie bande met koning Edward gehad; hy het egter die regsfunksies en diplomatieke pligte onaangenaam, “beuselagtig en vervelig” gevind. Hy kon sy geografiese en wetenskaplike belange steeds najaag deur kontakte met die Koninklike Geografiese Genootskap en ander geleerde liggame. Op 2 November 1907 is die verdrag onderteken en Nansen het sy taak as afgehandel beskou. Hy het op 15 November, teen pleidooie van onder andere koning Edward om te bly, uit sy pos bedank. ’n Paar weke later, terwyl hy nog in Engeland was as die koning se gas in Sandringham, het Nansen verneem dat sy vrou ernstig siek was met longontsteking. Op 8 Desember het hy tuiswaarts gekeer maar nog voordat hy Polhøgda kon bereik is hy per telegram in kennis gestel dat Eva oorlede is.

Nadat hy gerou het, is Nansen terug na Londen. Hy is deur sy regering oorreed om sy bedanking te herroep tot na koning Edward se staatsbesoek aan Noorweë in April 1908. Sy formele aftrede van diplomatieke diens was op 1 Mei 1908, dieselfde dag waarop sy professoraat verander is van dierkunde na oseanografie. Hierdie nuwe aanwysing het die algemene karakter van Nansen se meer onlangse wetenskaplike belange weerspieël. In 1905 het hy die Sweedse fisikus Walfrid Ekman voorsien van die data wat die oseanografiese beginsel bekend as die Ekmanspiraal gevestig het. Ekman het, op grond van Nansen se waarnemings van oseaanstrome wat opgeneem is gedurende die "Fram"-ekspedisie, afgelei dat die effek van wind op die see se oppervlak strome veroorsaak wat “iets soos ’n spiraaltrap die dieptes in gevorm het”. In 1909 het Nansen met Bjørn Helland-Hansen saamgewerk aan ’n akademiese artikel "Die Noorse See: Fisiese Oseanografie", gebaseer op "Michael Sars" se tog van 1900.

Nansen het reeds afgetree van arktiese eksplorasie; die beslissende stap was toe hy "Fram" aan sy landgenoot Roald Amundsen, wat ’n Noordpoolekspedisie beplan het, beskikbaar gestel het. Toe Amundsen van plan verander het en besluit het om liewer na die Suidpool te gaan, het Nansen hom ondersteun. Tussen 1910 en 1914 het Nansen deelgeneem aan verskeie oseanografiese reise. In 1910 het hy aan boord van die Noorse vlootvaartuig "Fridtjof" navorsing in die noordelike Atlantiese Oseaan gedoen, en in 1912 het hy sy eie seiljag, "Veslemøy" na Beereiland en Spitsbergen gevat. Die hoofdoel van die "Veslemøy"-vaart was om die soutgehalte in die Noordpoolse Seegebied te ondersoek. Een van Nansen se bydraes tot oseanografie was sy werk in die ontwerp van instrumente en toerusting; die “Nansenfles” wat gebruik word om diepwatermonsters te neem is tot in die 21ste eeu gebruik in ’n weergawe wat deur Shale Niskin vernuwe is.

Op versoek van die Koninklike Geografiese Genootskap het Nansen begin werk aan ’n studie van Arktiese ontdekkings. Dit het ontwikkel in ’n tweedelige geskiedenis van die ontdekking van die noordelike gebiede tot die begin van die 16de eeu. Dit is in 1911 uitgegee as "Nord i Tåkeheimen" ("In Noordelike Mis"). Daardie jaar het hy ou bande met Kathleen Scott, die vrou van Robert Falcon Scott wie se Terra Nova-ekspedisie in 1910 na Antarktika vertrek het, versterk. Die biograaf Roland Huntford het beweer dat Nansen en Kathleen Scott ’n kortstondige liefdesverhouding gehad het. Baie vroue was aangetrokke tot Nansen en hy het die reputasie van ’n rokjagter gehad. Sy persoonlike lewe was in hierdie tyd onstuimig; In Januarie 1913 het hy nuus van Hjalmar Johansen se selfmoord ontvang na dié se terugkeer van Amundsen se suksesvolle Suidpool-ekspedisie. In Maart 1913 is Nansen se jongste seun, Asmund, oorlede na ’n lang siekbed.

In die somer van 1913 het Nansen na die Karasee gereis as deel van ’n afvaardiging wat ’n moontlike handelsroete tussen Wes-Europa en die Siberiese binneland nagevors het. Die geselskap het met ’n stoomboot by die Jenisejrivier tot by Krasnojarsk gevaar en van daar op die Transsiberiese Spoorlyn na Wladiwostok gereis voordat hulle tuiswaarts gekeer het. Die lewe en kultuur van die Russiese mense het ’n belangstelling en simpatie in Nansen geprikkel wat hy die res van sy lewe sou saamdra. Net voor die Eerste Wêreldoorlog het Nansen by Helland-Hansen aangesluit op ’n oseanografiese rit in die oos-Atlantiese waters.

Met die uitbreek van oorlog in 1914 het Noorweë hom saam met Swede en Denemarke neutraal verklaar. Nansen is aangestel as president van die Noorweegse Unie van Verdediging maar het nie werklik amptelike take gehad nie en het voortgegaan met sy professionele werk waar omstandighede dit toegelaat het. Soos die oorlog gevorder het, het die skade wat Noorse oorsese handel gelei het dringende tekort aan voedsel in die land ten gevolg gehad. In April 1917 het dit baie ernstig begin word toe Amerika by die oorlog aangesluit het en nog verdere beperkinge op internasionale handel geplaas het. Nansen was 'n gesant vir die Noorweegse regering in Washington; na maande van gesprekvoering het hy voedsel en ander benodigdhede gekry in ruil vir ’n rantsoeneringstelsel. Toe sy regering oor die transaksie getwyfel het, het hy die ooreenkoms op sy eie inisiatief geteken.

Binne ’n paar maande na die einde van die oorlog in November 1918 is ’n konsepooreenkoms aanvaar tydens die Vredeskonferensie in Parys om ’n Volkebond te stig met die doel om geskille tussen lande op ’n vreedsame wyse op te los. Die stigting van die Volkebond op hierdie tydstip het vir Nansen goed te pas gekom omdat hy ’n nuwe uitlaatklep vir sy rustelose energie gevind het.

Hy het die president van die Noorweegse Volkebondgenootskap geword en hoewel die Skandinawiese nasies met hul tradisies van neutraliteit hulself aanvanklik afsydig gehou het, het Nansen se voorspraak gehelp om te verseker dat Noorweë in 1920 ’n volwaardige lid van die Bond word. Hy het dan ook een van die drie afgevaardigdes na die Bond se Algemene Vergadering geword.

In April 1920, op versoek van die Bond, het Nansen begin om die repatriëring van ongeveer ’n halfmiljoen krygsgevangenes wat in verskeie wêrelddele was, te organiseer. Hiervan was 300 000 in Rusland wat in die greep van ’n rewolusie en burgeroorlog was en hulle het geen belang in hul lot gehad nie. Nansen kon in November 1920 aan die Algemene Vergadering verslag doen dat ongeveer 200,000 mans na hul huise is. Hy het gesê: “Ek was nog nooit in my lewe met soveel lyding in aanraking gebring nie.” Nansen het vir nog twee jaar aangehou met sy werk totdat hy in 1922 in sy finale verslag aan die Vergadering kon noem dat 427,886 gevangenes na 30 lande gerepatrieer is. Die komitee wat daarvoor verantwoordelik was het gemeld dat 'n storie van Nansen se werk “verhale van heldhaftige ingrepe sou bevat wat kon kers vashou met die oorsteek van Groenland en die groot Arktiese tog.”

Nog voordat sy werk voltooi was, was Nansen betrokke by ’n ander humanitêre poging. Op 1 September 1921 het Philip Noel-Baker, die Britse afgevaardigde, hom oorreed om die pos van die Bond se Hoë Kommissaris vir Vlugtelinge te aanvaar. Sy hoofopdrag was die hervestiging van ongeveer twee miljoen Russiese vlugtelinge wat verplaas is deur die woelinge van die Russiese Rewolusie. In dieselfde tyd het hy probeer om die ernstige probleem van hongersnood in Rusland aan te pak; na ’n mislukte oes is ongeveer 30 miljoen mense blootgestel aan honger en dood. Ten spyte van Nansen se pleidooie namens die hongeres, is Rusland se rewolusionêre regering in die internasionale arena gevrees en gewantrou. Gevolglik was die Bond onwillig om die mense aldaar tot hulp te wees. Nansen moes staatmaak op fondse wat van privaatorganisasies ingesamel is en sy pogings was nie altyd suksesvol nie. Hy het hom later met bitterheid oor die situasie uitgespreek:

’n Groot probleem wat op Nansen se werk ten bate van vlugtelinge sou belemmer was dat die meeste van hulle nie die nodige dokumentêre identiteits- of nasionaliteitsbewys gehad het nie. Sonder wetlike status in die land van hul toevlug het hul gebrek aan dokumente beteken dat hulle nêrens anders heen kon gaan nie. Om dit te oorkom het Nansen ’n dokument uitgedink wat bekend geword het as die "Nansen-paspoort", ’n tipe identiteit vir landlose mense wat in daardie tyd erken is deur meer as 50 lande en mense in staat gestel het om op wettige wyse grense oor te steek. Die kunstenaar Marc Chagall, die komponis Igor Strawinski en die danseres Anna Pavlova was van die bekende houers van die Nansen-paspoort. Hoewel die paspoort aanvanklik vir Russiese vlugtelinge geskep is, is dit later uitgebrei om ander groepe in te sluit. Na die Grieks-Turkse Oorlog van 1919–1922 het Nansen na Konstantinopel gereis om die hervestiging van honderdduisend vlugtelinge, hoofsaaklik Grieke wat uit Turkye gevlug het na die nederlaag van die Griekse weermag, te onderhandel. Die verarmde Griekse staat was nie in staat om hulle in te neem nie en daarom het Nansen ’n plan uitgedink vir ’n bevolkingsuitruiling waardeur ’n halfmiljoen Turke in Griekeland na Turkye teruggekeer het met volle finansiële vergoeding, terwyl verdere lenings die absorpsie van die Griekse vlugtelinge in hul tuisland gefasiliteer het. Ten spyte van kontroversie oor die beginsel van ’n bevolkingsuitruiling is die plan met sukses geïmplementeer oor ’n tydperk van ’n paar jaar. In November 1922 het Nansen by die Lausanne-konferensie verneem dat die Nobelprys vir Vrede vir 1922 aan hom toegeken is. Die aanhaling het verwys na “sy werk vir die repatriasie van krygsgevangenes, sy werk vir Russiese vlugtelinge, se werk om miljoene Russe wat deur hongersnood geraak is tegemoet te kom en ook sy huidige werk vir die vlugtelinge in Klein-Asië en Thrakië”. Nansen het die prysgeld aan internasionale hulpleniging geskenk.

Vanaf 1925 het hy baie tyd afgestaan om Armeense vlugtelinge wat slagoffers van die Armeense volksmoord was, aan die hand van die Ottomaanse Ryk gedurende die Eerste Wêreldoorlog, en verdere mishandeling daarna gely het, te help. Sy uiteindelike doel was die stigting van ’n nasionale tuiste vir hierdie vlugtelinge binne die grense van Sowjet-Armenië. Sy assistent gedurende hierdie onderneming was Vidkun Quisling, die toekomstige Nazi-medewerker en hoof van die Noorse marionetregering gedurende die Tweede Wêreldoorlog. Nadat hy die gebied besoek het, het Nansen ’n beskeie plan aan die Vergadering voorgelê vir die besproeiing van 36,000 ha waarop 15,000 vlugtelinge gevestig kon word. Die plan het uiteindelik misluk omdat daar, selfs met Nansen se aanhoudende voorspraak, geen geld beskikbaar was nie. Ten spyte van hierdie mislukking bly sy reputasie onder die Armeniërs goed.

Binne die Vergadering van die Bond het Nansen hom uitgespreek oor baie kwessies naas die vlugtelinge. Hy het geglo dat die Vergadering aan kleiner lande soos Noorweë ’n “unieke geleentheid gebied het om in die wêreldnasies se rade te spreek.” Hy het geglo dat die omvang van die Bond se sukses in ontwapening die grootste toets van sy geloofwaardigheid sou wees. Hy was ’n ondertekenaar van die Slawernykonvensie van 25 September 1926, wat die onwettigverklaring van die gebruik van gedwonge arbeid nagestreef het. Hy het die vestiging van die na-oorlogse repatriasies ondersteun en was ’n kampvegter vir Duitsland se lidmaatskap tot die Bond wat in September 1926 toegestaan is na intensiewe voorbereidende werk deur Nansen.

Op 17 Januarie 1818 het Nansen met Sigrun Munthe, ’n ou vriendin met wie hy ’n liefdesverhouding in 1905 gehad het terwyl Eva nog geleef het, getrou. Die huwelik is deur Nansen se kinders verafsku en was boonop nie gelukkig nie; ’n kennis van die egpaar skryf van hulle in die 1920’s dat Nansen ondraaglik ellendig voorgekom het en Sigrun deurdrenk van haat.

Nansen se verpligtinge vir die Volkebond deur die 1920’s het beteken dat hy meestal in die buiteland was en min tyd gehad het om aan sy wetenskaplike werk te wy. Hy het nietemin steeds artikels gepubliseer. Hy het die gedagte gekoester dat hy eendag per lugskip na die Noordpool sou kon reis maar kon nie genoegsame befondsing kry nie. Hy is buitendien deur Amundsen verhinder, wat in Mei 1926 in Umberto Nobile se lugskip "Norge" oor die pool gevlieg het. Twee jaar later het Nansen ’n herdenkingstoespraak aan Amundsen uitgesaai; Amundsen het verdwyn terwyl hy ’n reddingsgeselskap georganiseer het vir Nobile se lugskip wat ’n ongeluk gehad het gedurende ’n tweede poolvlug. Nansen het van Amundsen gesê:

Hy het ’n onbekende graf onder die helder lug van die yswêreld tegemoet gegaan, met die gonsende vlerke van ewigheid deur ruimte."

In 1926 is Nansen aangewys as Rektor van die Universiteit van St. Andrews in Skotland. Hy was die eerste buitelander om hierdie hoofsaaklik ereposisie te beklee. Hy het sy intreerede gebruik om ’n oorsig van sy lewe en filosofie te gee en om ’n oproep aan die jeug van die volgende generasie te doen. Hy het afgesluit:

Ons moet elkeen ’n Land aan die Oorkant soek in ons lewens — wat meer kan ons vra? Óns deel is om die roete te vind wat daarheen lei. Dit mag ’n lang en moeisame roete wees, maar ons word geroep en ons móét dit najaag. Diep in ons elkeen se aard is die gees van ’n avonturier gewortel, die oproep van die wildernis — dit vibreer onder al ons aksies en maak die lewe dieper, hoër en meer edel.

Nansen het oorwegend betrokkenheid by die plaaslike Noorweegse politiek vermy maar in 1924 is hy omgepraat deur die afgetrede voormalige eerste minister, Christian Michelsen, om sy naam aan ’n nuwe anti-kommunistiese politieke groepering, die "Fædrelandslaget" ("Vaderlandsliga") te verleen. Daar was vrese in Noorweë dat ’n rewolusionêre program bekendgestel sou word indien die Marxistiesgeoriënteerde Arbeidersparty die mag sou verkry. By ’n samekoms van die Vaderlandsliga in Oslo (soos Christiania nou hernoem is), het Nansen verklaar:

Om te praat van die reg van rewolusie in ’n gemeenskap met volle burgerlike vryheid, algemene stemreg en gelyke behandeling vir almal … [is] idiotiese onsin.

Tussen sy verskeie pligte en verantwoordelikhede het Nansen steeds gaan ski wanneer hy die geleentheid gekry het. In Februarie 1930, op 68-jarige leeftyd, het hy ’n op kort wegbreek in die berge met twee goeie vriende gegaan. Hulle het opgemerk dat Nansen stadiger as gewoonlik was en gouer moeg geraak het. Met sy terugkeer na Oslo was hy vir ’n paar maande siek met griep en later oogontsteking. Hy is op sy siekbed besoek deur koning Haakon VII van Noorweë.

Nansen is op 13 Mei 1930 in sy huis oorlede aan ’n hartaanval. Hy het ’n nie-godsdienstige staatsbegrafnis gehad voordat hy veras is. Sy as is onder ’n boom by Polhøgda gestrooi. Nansen se dogter Liv het opgeteken dat daar geen toesprake was nie, slegs musiek: Schubert se "Die Dood en die Maagd" wat dikwels deur Eva gesing is. Onder die vele huldeblyke was dié van Lord Robert Cecil, ’n mede Volkebond-afgevaardigde wat van die omvang van Nansen se werk getuig het wat uitgevoer is sonder die nodige agting vir sy eie belang of gesondheid: “Elke goeie saak het sy ondersteuning geniet. Hy was ’n vreeslose vredemaker, ’n vriend van geregtigheid, ’n ewige pleitbesorger vir die swakkes en leidendes.”

Nansen was ’n pionier en innoveerder in verskeie areas. As jong man het hy die rewolusie in ski-metodes aangegryp wat dit van ’n manier van wintervervoer omskep het in ’n universele sport en hy het spoedig een van Noorweë se leidende skiërs geword. Hy kon later sy kundigheid toepas op die probleme van arktiese reise in se Groenland- en "Fram"-ekspedisies. Hy het verskeie goed ontwerp: die “Nansen-slee” ontwerp met breë, ski-agtige lopers, die “Nansen-kookplaat” om hittedoeltreffendheid van standaard spiritusstowe wat destyds in gebruik was, te verbeter, en die laagbeginsel in poolkleding waarduer die tradisionele ongemaklike swaar gewade vervang is deur lae van liggewigmateriaal. In wetenskap word Nansen erken as een van die stigters van moderne neurologie en as noemenswaardige bydraer tot die vroeë oseanografiese wetenskap.

Deur sy werk namens die Volkebond het Nansen gehelp om die beginsel van internasionale verantwoordelikheid vir vlugtelinge te vestig. Onmiddellik na sy dood het die Volkebond die Nansen Internasionale Kantoor vir Vlugtelinge, ’n semi-outonome liggaam onder die outoriteit van die Bond, opgerig om sy werk voort te sit. Die Nansen-kantoor het groot probleme in die gesig gestaar, deels weens die toenemende aantal vlugtelinge van die Europese diktatorskappe gedurende die 1930’s. Dit het nietemin ’n ooreenkoms met 14 lande (insluitend ’n onwillige Groot-Brittanje) gehad wat hulle aan die Vlugtelingekonvensie van 1933 verbind het. Dit het ook gehelp om 10,000 Armeense vlugtelinge na Jerewan in Sowjet Armenië te repatrieer en om tuistes te vind vir ’n verdere 40,000 in Sirië en Libanon. In 1938, die jaar waarin dit opgevolg is deur ’n wyerreikende liggaam, is die Nansen-kantoor vereer met die Nobelprys vir Vrede.

Die opvolger vir die Volkebond in 1954, die Verenigde Nasies, het die Nansen-medalje, later hernoem na die Nansen Vlugtelingetoekening, ingestel wat jaarliks deur die Verenigde Nasies se Hoë Kommissaris vir Vlugtelinge toegeken word aan ’n indiwidu, groep of organisasie “in erkenning vir buitengewone en toegewyde diens aan vlugtelinge”.

In sy leeftyd en daarna het Nansen eerbewyse en erkennings van baie lande ontvang. Die Nansen Skiklub, die oudste operasionele skiklub in die Verenigde state is geleë in Berlin, Nieu-Hampshire en is na Nansen vernoem. Talle geografiese kenmerke is na hom vernoem: Die Nansen-kom en die Nansen-Gakkel-rif in die Arktiese Oseaan; Berg Nansen in die Yukon-gebied van Kanada; Berg Nansen, Berg Fridtjof Nansen en Nansen-eiland in Antarktika. Polhøgda is nou die tuiste van die Fridtjof Nansen-instituut, ’n onafhanklike stigting wat navorsing doen oor omgewingsake, energie en die politiek van hulpbronbestuur. In 1968 is ’n rolprent van Nansen se lewe, "Bare et liv – Historien om Fridtjof Nansen", vrygestel met Sergei Mikaelyen as regisseur en Knut Wigert in die rol van Nansen. In 2004 het die Koninklike Noorweegse Vloot die eerste van ’n reeks van vyf Fridtjof Nansen-klas fregatte gelanseer. Die hoofskip van die groep is "KNM Fridtjof Nansen"; twee ander is vernoem na Roald Amundsen en Otto Sverdrup. In die see word Nansen herdenk deur "Nansenia", klein diepseevisse van die familie Microstomatidae. In die ruimte word hy herdenk deur die asteroïde 853 Nansenia. In 1964 het die IAU die naam Nansen vir ’n impakkrater op die maan se noordpool aanvaar.





</doc>
<doc id="70208" url="https://af.wikipedia.org/wiki?curid=70208" title="Paul Eilers">
Paul Eilers

Paul Eilers († 28 Junie 2019) was 'n Suid-Afrikaanse akteur en rolprentregisseur en -vervaardiger.

Hy woon van 1995 tot en met sy dood op Oudtshoorn in die Wes-Kaap, Suid-Afrika. Hy is op 28 Junie 2019 in die ouderdom van 74 aan 'n hartaanval oorlede.





</doc>
<doc id="70209" url="https://af.wikipedia.org/wiki?curid=70209" title="X-straaldubbelster">
X-straaldubbelster

’n X-straaldubbelster is ’n soort dubbelster wat baie X-strale uitstuur. Een van die komponente van die dubbelsterstelsel is ’n kompakte voorwerp soos ’n witdwerg, neutronster of swartkolk. Die ander ster word die begeleidende ster genoem.

Die twee voorwerpe word deur middel van swaartekrag verbind en draai om hul massamiddelpunt. Die begeleidende ster kan materie oordra aan die kompakte voorwerp en dié materie stel energie vry in die vorm van X-strale.

’n Swaar X-straaldubbelster is ’n stelsel waar die begeleidende ster ’n massa van meer as 10 sonmassas het, gewoonlik ’n ster van spektraaltipe O of B of ’n blousuperreus. Die massaoordrag vind hoofsaaklik plaas deur middel van windakkresie. Die begeleidende ster verloor massa in die vorm van ’n sterrewind wat deur die swaartekrag van die kompakte voorwerp aangetrek word. Die X-strale word vrygestel wanneer ’n deel van die sterrewind op die oppervlak van die kompakte voorwerp val.

In ’n tipiese swaar X-straaldubbelster stuur die massiewe ster die meeste optiese lig uit, terwyl die kompakte voorwerp die grootste X-straalbron is.

’n Ligte X-straaldubbelster se begeleidende ster het ’n kleiner massa as die Son en kan ’n hoofreeksster of rooireus wees. Die begeleidende ster se materie vul die ster se Roche-lob (die deel om ’n ster in ’n dubbelsterstelsel waarin materie deur daardie ster se swaartekrag aangetrek word). As die begeleidende ster groter word as sy Roche-lob, sal materie na die kompakte voorwerp oorgedra word.

Die gas (hoofsaaklik waterstof) van die begeleidende ster val nie direk op die kompakte voorwerp nie, maar draai om dit en vorm eindelik ’n akkresieskyf. Die meeste X-strale kom vanuit die binnenste deel van die akkresieskyf. Dié materie word verhit tot enorme temperature (meer as ’n miljoen grade).

’n Tipiese ligte X-straaldubbelster stuur feitlik al sy straling uit as X-strale en gewoonlik net so 1% in visuele lig. Hulle is dus van die helderste voorwerpe wat X-strale betref, maar lyk redelik dof vir die mens.



</doc>
<doc id="70210" url="https://af.wikipedia.org/wiki?curid=70210" title="Superhelde">
Superhelde

Superhelde is 'n Afrikaanse jeug-rolprent wat op 22 April 2011 vrygestel is. Die film se subtitel is: "Ontmasker die held in jou!".

Die rolprent is 'n komedie. Dit het 'n ouderdomsperk van 13 jaar (swak taalgebruik en sekstonele). Dit is op 'n jong gehoor gemik en tieners sal hierby aanklank vind.


"In 'n land waar mense nie meer opstaan vir waarin hulle glo nie, waar helde en liefde net in Hollywood flieks bestaan, moet twee ontluikende superhelde die krag binne hulself vind om die een plek waar hulle inpas te red."

Wanneer hul geliefde comic-winkel bedreig word, kom twee beste vriende se superheldkleure na vore. Dimensie Komieks is diep in die skuld en in die moeilikheid. Boonop word die winkel deur hul aartsvyand van skool, J.J. van Tonder bedreig. J.J. en sy pa is die eienaars van die winkelsentrum oorkant Dimensie Komieks. Hulle benodig ruimte vir meer parkeerplek en hulle het 'n ogie op die gebou waarin Dimensie Komieks is. Albert en Peet beraam saam met Saskia, Monique en SuperWayne 'n buitensporige plan om die winkel van die stootskrapers te red.



</doc>
<doc id="70211" url="https://af.wikipedia.org/wiki?curid=70211" title="Ivan Botha">
Ivan Botha

Ivan Botha (gebore 13 Desember 1985) is ’n Suid-Afrikaanse akteur en skrywer. Hy is veral bekend vir sy rol as Pieter van Heerden in die Afrikaanse sepie "7de Laan", asook die verskeie Afrikaanse rolprente waarin hy gespel het, onder andere "Pad na jou hart" (2014), "Superhelde" (2011) en "Bakgat!" (2008).

Botha het ’n drama-graad van die Tshwane Universiteit van Tegnologie verwerf, waar hy in regie en draaiboekskryf gespesialiseer het. Hy is op 19 Oktober 2007 met mede-akteur Ciske Kruger getroud. Die egpaar het ’n dogtertjie. Botha en Kruger is intussen geskei. Hy is op 17 Mei 2019 getroud met Donnalee Roberts

As akteur:

As skrywer:



</doc>
<doc id="70212" url="https://af.wikipedia.org/wiki?curid=70212" title="Engelse Kanaal">
Engelse Kanaal

Die Engelse Kanaal (Bretons: "Mor Breizh", "Bretonse See"; Engels: "English Channel"; Frans: "La Manche", "die mou"; Kornies: "Mor Bretannek", "Britse See") verbind die Keltiese See met die Noordsee en is geleë tussen die Europese vasteland met Frankryk in die suide en die Britse Eilande met Engeland in die noorde.

Die Kanaaleilande Guernsey en Jersey is in die suide naby die kus van Frankryk geleë en die Eiland Wight in die noorde digby die kus van Engeland. Die belangrikste rivier, wat in die kanaal vloei, is die Seine en die grootste stede is Bournemouth, Brighton, Plymouth, Portsmouth, Poole, Southampton en Weymouth in die Verenigde Koninkryk en Le Havre in Frankryk.

Die sowat 560 km lange Engelse Kanaal is 'n verlengde inlaat van die Atlantiese Oseaan ná die ooste en vernou soos 'n menslike arm of mou. Dit is hoogstens 240 km wyd en die smalste plek in die Straat van Dover of Straat van Calais tussen Dover en Calais is 34 km wyd. Die Engelse Kanaal het in die weste 'n gemiddelde diepte van 120 m en in die ooste naby die Noordsee 45 m. Die Franse département Manche grens teen die middel van die Kanaal en is daarna genoem.


</doc>
<doc id="70214" url="https://af.wikipedia.org/wiki?curid=70214" title="Neil Sharim">
Neil Sharim

Neil Sharim is ’n Suid-Afrikaanse akteur. Hy matrikuleer in 2002 van die Hoërskool Staatspresident C.R. Swart in Waverley. Daarna neem hy ’n brugjaar en voltooi sy dramagraad aan die Tshwane Universiteit van Tegnologie. Hy maak sy rolprentdebuut in 2008 as "Japie" in die tienerfliek Bakgat!



</doc>
<doc id="70215" url="https://af.wikipedia.org/wiki?curid=70215" title="Lys van Afrikaanse rolprente">
Lys van Afrikaanse rolprente

Hierdie artikel is ’n lys van Afrikaanse rolprente volgens jaar.











































































</doc>
<doc id="70216" url="https://af.wikipedia.org/wiki?curid=70216" title="Ierse See">
Ierse See

Die Ierse See (Engels: "Irish Sea", Iers-Gaelies: "Muir Éireann", Manx-Gaelies: "Mooir Vannin", Skots: "Erse Sea", Skots-Gaelies: "Muir Èireann", Ulster-Skots: "Airish Sea", Wallies: "Môr Iwerddon"; in die antieke tydperk bekend onder sy Latynse naam "Oceanus Hibernus"; daarnaas ook Manx-see genoem) is 'n seearm van die Noordelike Atlantiese Oseaan wat Ierland (in die weste) van Groot-Brittanje (in die ooste) skei. Die Eiland Man is in die sentrum en Anglesey in die suide van die Ierse See geleë.

Afhangende van die konteks – histories, kultureel en oseanografies – is daar verskillende uitgangspunte waarvolgens die Ierse See se grense afgebaken kan word. Die Internasionale Hidrografiese Organisasie gee die see se oppervlakte volgens suiwer oseanografiese kenmerke as 46 007 km³, insluitende die Sint George's-kanaal. Die see strek oor 'n lengte van 130 myl (210 km) en is 150 myl (240 km) wyd. Dit word in die noorde deur die Noordkanaal (Engels: "North Channel") tussen Noord-Ierland en Skotland en in die suide deur die Sint-Georgekanaal tussen die uiterste suidooste van Ierland en Suidwes-Wallis met die Atlantiese Oseaan verbind.

Die diepste punt met 576 voet (175 m) is by die Mull of Galloway (Skotland se mees suidelike punt) geleë, naby die see se verbinding met die Noordkanaal. Belangrike seehawens is die Ierse hoofstad Dublin of "Baile Átha Cliath", die Engelse hawestede Blackpool en Liverpool asook die hoofstad van die Eiland Man, Douglas.


</doc>
<doc id="70218" url="https://af.wikipedia.org/wiki?curid=70218" title="Keltiese See">
Keltiese See

Die Keltiese See (Bretons: "Mor Keltiek", Engels: "Celtic Sea", Frans: "Mer Celtique", Iers-Gaelies: "Muir Cheilteach", Kornies: "Mor Keltek", Wallies: "Y Môr Celtaidd") is 'n see van die Atlantiese Oseaan tussen Ierland in die noorde, Engeland en Wallis in die noordooste en Frankryk met die Bretagne in die suidooste. Die see is in die weste van die Engelse Kanaal en in die noorde van die Golf van Biskaje geleë.

Deur die Sint-Georgekanaal word die Keltiese See met die Ierse See verbind. In die ooste van die Keltiese See is die Scilly-eilande geleë.


</doc>
<doc id="70219" url="https://af.wikipedia.org/wiki?curid=70219" title="Groot Wa">
Groot Wa

Die Groot Wa (Engels: "Plough, Big Dipper") is ’n asterisme wat uit sewe sterre bestaan en van die vroegste tye af as ’n duidelike groep sterre beskou is. Dit is die sewe helderste sterre van die sterrebeeld Groot Beer.

Die noordelike poolster, Polaris, kan opgespoor word deur die Groot Wa te gebruik. Polaris is deel van die Klein Beer.


</doc>
<doc id="70220" url="https://af.wikipedia.org/wiki?curid=70220" title="Noorse See">
Noorse See

Die Noorse See (Faroëes: "Noarske See", Noors: "Norskehavet", Yslands: "Noregshaf") is 'n see van die Atlantiese Oseaan tussen Svalbard in die noorde, Noorweë in die ooste, die Faroëreilande en Shetland in die suide, Ysland in die weste en Jan Mayen in die noordweste. Die Noorse See is geleë tussen die Noordsee in die suide, die Atlantiese Oseaan in die suidweste, die Groenlandsee in die noordweste en die Barentssee in die noordooste. Die see het 'n oppervlakte van sowat 1,4 miljoen km² en dieptes tot 4 000 km, aansienlik meer as die aangrensende Barents- en Noordsee.

Die Noorse See is 'n belangrike plek vir die aardgas- en ru-olie-ontginning asook vir die industriële visvang.


</doc>
<doc id="70221" url="https://af.wikipedia.org/wiki?curid=70221" title="Polaris">
Polaris

Polaris (ook onder meer Alpha Ursae Minoris of Poolster) is die helderste ster in die sterrebeeld Klein Beer (Ursa Minor). Dit is baie na aan die noordelike hemelpool en is dus die huidige noordpoolster.

Gebaseer op die meting van die Hipparcos-astrometrie-satelliet is Polaris na raming sowat 434 ligjare van die Aarde af. Dit is ’n veelvoudige ster en bestaan uit die hoofster, α UMi A, twee kleiner metgeselle, α UMi B en α UMi Ab, en twee verafgeleë metgeselle, α UMi C en α UMi D.

Die ster α UMi A is ’n F8-superreus (Ib) of helder reus (II) met ’n massa van 6 sonmassas. Die twee kleiner metgeselle is: α UMi B, ’n F3-hoofreeksster van 1,39 sonmassas wat op ’n afstand van 2 400 AE om hom wentel, en α UMi Ab (of P), ’n baie nabygeleë dwergster met ’n wentelbaanradius van 18,8 AE en ’n massa van rofweg 1,5 sonmassas.

Daar is ook twee verafgeleë metgeselle, α UMi C en α UMi D.

Polaris B kan met ’n gemiddelde teleskoop gesien word. Dit is in 1780 deur William Herschel ontdek met een van die kragtigste teleskope van dié tyd. In 1929 is die spektrum van Polaris A bestudeer en ontdek dat dit nog ’n baie nabygeleë dwergmetgesel het wat voorheen net in die teorie bestaan het. In Januarie 2006 het Nasa foto's van die Hubble-ruimteteleskoop uitgereik wat al drie komponente van die Polaris-driesterstelsel wys.

Polaris is ’n klassieke populasie I-Cepheïed. Aangesien Cepheïede standaard-meetinstrumente is vir afstande in die ruimte, word Polaris (as die naaste ster van dié soort) baie deeglik bestudeer.

Omdat α UMi byna in ’n direkte lyn lê met die verlengde as van die Aarde bo die Noordpool – die noordelike hemelpool – staan Polaris feitlik onbeweeglik in die lug en lyk dit of al die sterre in die noordelike lugruim om hom draai. Dit is dus ’n uitstekende vaste punt om te gebruik in navigasie en astrometrie. Die beweging van Polaris na, en in die toekoms van, die hemelpool is vanweë die presessie van die Aarde. Ná die 21ste eeu sal die hemelpool wegbeweeg van α UMi en teen omstreeks die 41ste eeu sal dit naby Gamma Cephei verbybeweeg.

Polaris is op die oomblik 0,7° van die hemelpool af en beweeg dus in ’n klein sirkel van 1½° in deursnee om die pool.

Die ster se Bayer-naam is "Alpha Ursae Minoris". Die naam "Polaris" is ’n verkorte vorm van die Latynse "stella polaris", "poolster", wat in die Renaissance begin gebruik is toe die ster binne ’n paar grade van die Noordpool gekom het. In 2016 het die Internasionale Astronomiese Unie se sternaamwerkgroep (WGSN) die naam "Polaris" vir die ster goedgekeur. 

Sy Arabiese naam was الجدي "Al-Judeyy". In dié tyd was dit nie so naby aan die Noordpool nie en het dit om die pool roteer.




</doc>
<doc id="70226" url="https://af.wikipedia.org/wiki?curid=70226" title="Salvelinus">
Salvelinus

Salvelinus is ‘n genus wat hoort tot die familie "Salmonidae" . Van die drie forel spesies – die ander twee is Salmo en Oncorhynchus - wat na Suid-Afrika ingevoer is, is Salvelinus die mees primitiewe van die drie. Hulle het oor die algemeen kleiner skubbe as die ander twee en kom oor die noordelike gedeelte van Noord-Amerika, Asië en Europa voor. "Salvelinus fontinalis" is in 1950 in Suid-Afrika vrygelaat.

Die volgende spesie kom in Suid-Afrika voor:




</doc>
<doc id="70229" url="https://af.wikipedia.org/wiki?curid=70229" title="Characidae">
Characidae

Characidae is 'n vis-familie van die orde Characiformes. Die familie is groot en kom in varswater in Suid-Amerika en Suid-Afrika voor. Min van die spesies het enige kommersiële waarde, die meeste leef in skole saam. Daar is agtien genera met oor die honderd spesies waarvan vyf genera en ses spesies in Suider-Afrika voorkom.

Die volgende genera en gepaardgaande spesies is deel van die familie:







</doc>
<doc id="70230" url="https://af.wikipedia.org/wiki?curid=70230" title="Imberi">
Imberi

Imberi ("Brycinus imberi") is 'n varswater vis wat voorkom in riviere aan die ooskus van Afrika noordwaarts van die Pongolarivier tot by die Rufgirivier in Tanzanië. Die vis kom ook voor in die Kongorivier en riviere in Wes-Afrika maar nie die boonste gedeelte van die Zambezirivier nie.

In Engels staan die vis ook bekend as "Imberi" en/of "Spot tail" - in die Caprivi staan die vis bekend as die "Tweekol Tiervis".

Die kop is klein, beenagtig en tipies tiervis. Die tande op beide kake is opvallend, is meerpuntig en in twee rye met 16 bo en 10 onder.

Die vissie se lyf is silwerig van kleur met olyfgroen skakerings op die bo dele en geel tot oranje vinne. Daar is 'n swart kol agter die kop en groot vlek (kol) op die basis van die stertvin.

Die vissie word tot 180 mm groot en die wyfies is gewoonlik groter as die mannetjies. Die hengel rekord vir beide Suid-Afrika en Zimbabwe is 0.3 kg.

Die vissie kom in alle tipes water voor, maar as gevolg van die feit dat dit ‘n dwerg tiervis is en dus dieselfde gewoontes het as sy groter neef, die tiervis, is dit gedwing om in vlak (verkieslik loperige) water te hou.

Hulle jaag alle tipes kunsaas en word per ongeluk gehaak. Hulle is ‘n pes op enige aas, as dit vlak genoeg in die water is. Die vissie self is uitstekende aas vir Tiervis, Skerptandbabers, Vundu en selfs roofkurpers soos die Olyfkurper (Nembwe) en Smalkop-kurper.





</doc>
<doc id="70231" url="https://af.wikipedia.org/wiki?curid=70231" title="Streep-rower">
Streep-rower

Die Streep-rower ("Brycinus lateralis") is 'n varswater vis wat voorkom in die Zambezi-, Kunene-, Okavango- en Buziriviere. Die vis kom ook voor in die opvanggebied van St. Luciameer in KwaZulu-Natal. In Engels staan die vis bekend as die "Striped robber".





</doc>
<doc id="70234" url="https://af.wikipedia.org/wiki?curid=70234" title="Visvang">
Visvang

Visvang is die aktiwiteit waardeur visse vir ontspanning of vir die verkryging van voedsel gevang word. 'n Persoon wat visvang word 'n visserman genoem. 

Visse kan in 'n rivier, dam, of see gevang word. Visse kan vanaf die kant of vanaf 'n boot gevang word. 

Verskeie tegnieke word hiervoor ingespan, soos nette, spiese, visstokke met hoeke, fuike (Engels: ""fish trap""), vaskeer en vang met die hande.




</doc>
<doc id="70235" url="https://af.wikipedia.org/wiki?curid=70235" title="Hengel">
Hengel

Hengel is 'n metode van visvang met 'n hoek. Die hoek word gewoonlik aan 'n vislyn gebind en die lyn aan 'n visstok vasgemaak. Die visstok is meestal van 'n katrol voorsien wat gebruik word om die vislyn te stoor, uit te gooi en terug te katrol. Kunsaas of lokaas word aan die hoek geplaas vir die visse om aan te byt. 

'n Dobbertjie (polisieman) word soms aan die lyn gebind om te sien as 'n vis byt. Wanneer die vis dan wel byt, moet die visstok vinnig en hard opgetel word (ook bekend as "kap" of "slaan"). Met laasgenoemde aksie word die skerp hoek in die vis se lip ingeforseer en daarna begin die hengelaar om die vis "moeg te speel" en hom in te trek wal toe.

Op hierdie stadium is die vis se enigste verweer teen die hengelaar om te hoop die hoek skeur los, of die lyn breek af nadat dit teen skerp onderwaterrotse geskuur het. In menige gevalle is 'n pas-gevange vis selfs deur 'n groter vis opgevreet of verskeur voordat dit aan wal gebring kon word.

Die kunsaas wat aan die lyn se punt vasgemaak is, word in die water gegooi met behulp van 'n katrol aan die stok, maar daarna nie laat sak tot op die bodem nie; dit word dadelik weer stadig in katrol. Die vorm (en voorkoms in die water) van die kunsaas bepaal of die vis wat gehengel word gaan belangstel om te byt of nie. Daar is letterlik duisende verskillende ontwerpe en materiale wat deur gesoute vissermanne gemaak en gebruik word tydens die hengelproses. Elke indiwidu glo egter syne is net die regte kombinasie van kleur, fatsoen en gewig om die truuk te doen waar hy vandag hengel.





</doc>
<doc id="70236" url="https://af.wikipedia.org/wiki?curid=70236" title="Brycinus">
Brycinus

Brycinus is ‘n genus wat hoort tot die familie "Characidae". Die vissies in die genus is klein, amper soos miniatuur Tiervisse. Hulle is vinnig en 'n plaag vir die hengelaars; hulle steel die aas vanaf die hoeke. Dié genus se spesies word ook gebruik as aas vir Tiervisse. Daar is ongeveer dertig spesies wat in Afrika voorkom; waarvan twee in Suider-Afrika voorkom.

Die volgende spesies kom in Suid-Afrika voor:

Die ander spesies sluit in:





</doc>
<doc id="70237" url="https://af.wikipedia.org/wiki?curid=70237" title="Silwer-rower">
Silwer-rower

Die Silwer-rower ("Micralestes acutidens") is 'n varswater vis wat voorkom in die Zambezi-, Kunene-, Okavango- en riviere aan die ooskus suidwaarts tot by die Pongolarivier. Dit kom ook voor in die Kongorivier. In Engels staan die vis bekend as die "Silver robber".

Die vis is silwer met 'n helder breë streep oor die bokant van die sye, die vinne is geel of oranje en die dorsale vin het 'n kenmerkende swart punt. Die anale- en bekkenvinne het wit rante. Die vis word 80 mm lank.





</doc>
<doc id="70238" url="https://af.wikipedia.org/wiki?curid=70238" title="Wilhelm Röntgen">
Wilhelm Röntgen

Wilhelm Conrad Röntgen (27 Maart 1845 – 10 Februarie 1923) was 'n Duitse fisikus wat op 8 November 1895 die eerste elektromagnetiese-bestraling in die golfspektrum, nou bekend as x-strale, geproduseer en waargeneem het. As erkening vir die ontdekking het hy die eerste Nobelprys vir fisika in 1901 ontvang.


</doc>
<doc id="70241" url="https://af.wikipedia.org/wiki?curid=70241" title="Characiformes">
Characiformes

Characiformes is 'n vis-orde wat hoort tot die klas "Actinopterygii".

Die volgende families is deel van die orde Characiformes:





</doc>
<doc id="70242" url="https://af.wikipedia.org/wiki?curid=70242" title="Slanke rower">
Slanke rower

Die Slanke rower ("Rhabdalestes maunensis") is 'n varswater vis wat voorkom in die boonste gedeelte van die Zambezirivier en die Kunene-, Okavango- en Kafueriviere. In Engels staan die vis bekend as die "Slender robber".

Die vis lyk deurskynend met 'n silwer kop en maag. Daar is ook 'n helder blouerige groen streep op die sye. Die analevin het swart rante. Die vis word 60 mm lank.





</doc>
<doc id="70245" url="https://af.wikipedia.org/wiki?curid=70245" title="Barnard se rower">
Barnard se rower

Die Barnard se rower ("Hemigrammopetersius barnardi") is 'n varswater vis wat voorkom in die onderste gedeelte van die Zambezirivier en die Pungwe-, Buziriviere en boonste gedeelte van die Shirerivier. Dit kom ook in die Malawimeer voor. In Engels staan die vis bekend as "Barnard's robber".

Die vis lyk deurskynend olyf kleurig met 'n silwer kop en maag. Daar is ook 'n helder groenerige streep op die sye en 'n swart baan op die basis van die stert vin. Die vis word 40 mm lank.





</doc>
<doc id="70246" url="https://af.wikipedia.org/wiki?curid=70246" title="Micralestes">
Micralestes

Micralestes is ‘n genus wat hoort tot die familie "Characidae". Dié vissies is klein met skerp tande. Daar is ongeveer veertien spesies wat in Afrika voorkom; waarvan een in Suider-Afrika voorkom.

Die volgende spesie kom in Suider-Afrika voor:

Die ander spesies sluit in:




</doc>
<doc id="70247" url="https://af.wikipedia.org/wiki?curid=70247" title="Rhabdalestes">
Rhabdalestes

Rhabdalestes is ‘n genus wat hoort tot die familie "Characidae". Dié vissies is klein met skerp tande. Kenmerkend van die genus is die swart streep op die basis van die anale vin. Daar is ongeveer sewe spesies in Afrika waarvan een in Suider-Afrika voorkom.

Die volgende spesie kom in Suider-Afrika voor:




</doc>
<doc id="70251" url="https://af.wikipedia.org/wiki?curid=70251" title="Hemigrammopetersius">
Hemigrammopetersius

Hemigrammopetersius is ‘n genus wat hoort tot die familie "Characidae". Hierdie spesie is baie soortgelyk aan die genus "Rhabdalestes" maar die sylyn is nie volledig nie. Daar is ongeveer vier spesies wat in Afrika voorkom; waarvan een in Suider-Afrika voorkom.

Die volgende spesie kom in Suider-Afrika voor:




</doc>
<doc id="70253" url="https://af.wikipedia.org/wiki?curid=70253" title="Distichodontidae">
Distichodontidae

Distichodontidae (Sitarine) is 'n vis-familie van die orde Characiformes. Die familie kom slegs in Afrika voor en bestaan uit agtien genera met oor die negentig spesies waarvan drie genera in Suider-Afrika voorkom. Die naam verwys na die tande van die vis; hulle het kenmerkend twee rye tande. Die monde is ongewoon vierkantig en baie spesies het vertikale strepe oor die lyf.

Die volgende genera en gepaardgaande spesies is deel van die familie:







</doc>
<doc id="70254" url="https://af.wikipedia.org/wiki?curid=70254" title="Nkupe">
Nkupe

Die Nkupe ("Distichodus mossambicus") is 'n varswatervis wat in die middel en onderste gedeeltes van die Zambezirivier en die Pungwe- en Buziriviere voorkom. In Engels staan die vis ook bekend as die "Nkupe".

Die vis se lyf is diep en dun met 'n vetvin agter die dorsale vin. Die stertvin is gevurk en grootliks bedek met skubbe. Die kop is plat en konkaaf gevorm. Die volwasse visse is donker olyfkleurig, amper swart en die onvolwasse visse is silwer met 6 -7 donker, breë vertikale strepe oor die lyf. Die vis word 570 mm lank. Die Zimbabwe-hengelrekord is 7.555 kg en die Malawirekord is 5.47 kg.

Die vis verkies die hoofstrome van groter riviere. Hulle is omnivore en vreet 'n verskeidenheid voedsel insluitende insekte, slakke, klein vissies en water plante. Hulle broei in die somer en beweeg dan stroomop na geskikte neste. Die vis is belangrik vir bestaansvissers.





</doc>
<doc id="70255" url="https://af.wikipedia.org/wiki?curid=70255" title="Distichodus">
Distichodus

Distichodus is ‘n genus wat hoort tot die familie "Distichodontidae". Daar is ongeveer twintig spesies in Afrika waarvan twee in Suider-Afrika voorkom.

Die volgende spesies kom in Suider-Afrika voor:




</doc>
<doc id="70256" url="https://af.wikipedia.org/wiki?curid=70256" title="Chessa">
Chessa

Die Chessa ("Distichodus schenga") is 'n varswater vis wat voorkom in die middel en onderste gedeeltes van die Zambezirivier en die Pungwe- en Buziriviere. In Engels staan die vis ook bekend as die "Chessa".

Die vis word 500 mm lank. Die Zimbabwe hengel rekord is 6.35 kg en die Malawi rekord is 1.43 kg.

Die vis verkies groter riviere.





</doc>
<doc id="70257" url="https://af.wikipedia.org/wiki?curid=70257" title="Dwerg-sitarien">
Dwerg-sitarien

Die Dwerg-sitarien ("Hemigrammocharax machadoi") is 'n varswater vis wat voorkom in die boonste gedeelte van die Zambezirivier en die Okavango-, Kunene- en Kafueriviere. In Engels staan die vis ook bekend as die "Dwarf citharine".

Die vis se lyf is slank en die sylyn is nie volledig nie. Die vinne is kort en daar is nie 'n vetvin nie. Die vissie is lig olyf kleurig en silwer aan die onderkant met 12-16 vertikale strepe oor die lyf. Daar is ook 'n prominente swart kol op die basis van die stertvin. Die vis word 40 mm lank.

Die vis verkies helder, stil water met baie plantegroei in. Dit is volop op vloedvlaktes en die Okavangodelta. Hulle vreet klein ongewerweldes en blare van plante en broei in die somer.





</doc>
<doc id="70264" url="https://af.wikipedia.org/wiki?curid=70264" title="Lys van Melkweg se satelliet-sterrestelsels">
Lys van Melkweg se satelliet-sterrestelsels

Die Melkweg het verskeie kleiner satelliet-sterrestelsels wat deel uitmaak van die Melkweg-subgroep. Dié subgroep is deel van die plaaslike sterrestelselswerm, die Lokale Groep.

Die Melkweg se satelliet-stelsels sluit die volgende in:


</doc>
<doc id="70265" url="https://af.wikipedia.org/wiki?curid=70265" title="Pisces-Cetus-superswermkompleks">
Pisces-Cetus-superswermkompleks

Die Pisces-Cetus-superswermkompleks is ’n kompleks van superswerms wat die Virgo-superswerm insluit waarin ons Lokale Groep en dus die Melkweg val. (’n Studie in September 2014 het egter getoon die Virgo-superswerm is eintlik net deel van ’n nog groter superswerm, Laniakea.)

Die sterrekundige R. Brent Tully van die Universiteit van Hawaii se Instituut vir Sterrekunde het die kompleks in 1987 geïdentifiseer.

Die Pisces-Cetus-kompleks is na raming sowat ’n miljard ligjare lank en 150 miljoen ligjare breed. Dit is een van die grootste strukture wat tot nog toe in die heelal geïdentifiseer is.

Dit bestaan uit sowat 60 superswerms en het na raming ’n massa van sowat 10 sonmassas (M). Volgens die ontdekker bestaan die kompleks uit vyf dele:

Met sy massa van 10 M, beslaan ons Virgo-superswerm maar 0,1 persent van die totale massa van die kompleks.


</doc>
<doc id="70266" url="https://af.wikipedia.org/wiki?curid=70266" title="Mitt Romney">
Mitt Romney

Willard Mitt Romney [ˈɹɑːmnɪ] (* 12 Maart 1947 in Detroit, Michigan) is 'n Amerikaanse sakeman, politikus en voormalige goewerneur van die deelstaat Massachusetts.

Romney was een van die Republikeinse Party se kandidate vir die presidensiële verkiesing in 2008 en is in 2012 amptelik as kandidaat vir die presidentsverkiesing van daardie jaar genomineer. Romney, wat by die gematigde vleuel van die Republikeinse Party gereken word, was die eerste lid van die Kerk van Jesus Christus van die Heiliges van die Laaste Dae (Mormone) wat vir die amp van president gestaan het. Hy is op 6 November 2012 deur die Demokraat Barack Obama verslaan.



</doc>
<doc id="70268" url="https://af.wikipedia.org/wiki?curid=70268" title="Boötes I-dwergsterrestelsel">
Boötes I-dwergsterrestelsel

Die Boötes I-dwergsterrestelsel of Boo I dSph is ’n dowwe sterrestelsel met ’n ligsterkte 100 000 keer dié van die Son en ’n absolute magnitude van –5,8. Dit is sowat 197 000 ligjare van die Aarde af in die sterrebeeld Veewagter. Dit lyk of die stelsel beïnvloed word deur ’n getykrag van die Melkweg, waarom dit wentel, en twee sterte van sterre het wat ’n kruis vorm. Sterrestelsels wat deur ’n getykrag beïnvloed word, het gewoonlik net een stert.



</doc>
<doc id="70269" url="https://af.wikipedia.org/wiki?curid=70269" title="Boötes III-dwergsterrestelsel">
Boötes III-dwergsterrestelsel

Boötes III of Boo III is ’n hoëdigtheidsgebied in die Melkweg wat moontlik ’n dwergsterrestelsel kan wees wat deur getykrag beïnvloed word. Dit is sowat 150 000 ligjare van die Aarde af in die sterrebeeld Veewagter.

Boötes III is een van die kleinste en dofste satelliete van die Melkweg – dit het ’n absolute magnitude van −5,8, wat laer is as baie bolvormige sterreswerms. Omdat dit deur getykrag beïnvloed word, is dit moeilik om sy massa te bereken.

Dit is in 2009 ontdek deur die Sloan- Digitale Lugopname. Dit beweeg weg van die Son teen ’n snelheid van sowat 200 km/s. Boötes III is omtrent twee keer so lank as wat dit breed is: 1,5 × 0,8 boogminute. Die grootte en onreëlmatige vorm dui dalk aan dat dit in ’n oorgangsfase is tussen ’n gebonde en heeltemal ongebonde sterrestelsel.

Die sterre is meestal van gemiddelde ouderdom – sowat 12 miljard jaar. Hulle bevat baie min metale.

 Hierdie artikel is vertaal uit die </small>


</doc>
<doc id="70270" url="https://af.wikipedia.org/wiki?curid=70270" title="Canes Venatici I-dwergsterrestelsel">
Canes Venatici I-dwergsterrestelsel

Die Canes Venatici I-dwergsterrestelsel of CVn I is teen 711 000 ligjare een van die verste satelliete van die Melkweg en beweeg teen ’n snelheid van 31 km/s verder weg van ons. Dit is geleë in die sterrebeeld Jaghonde en is in 2006 ontdek deur die Sloan- Digitale Lugopname.

CVn I is ’n relatief dowwe stelsel, met ’n absolute magnitude van sowat -8,6. Dit het egter ’n massa van sowat 27 miljoen sonmassas. Die groot verhouding tussen sy massa en helderheid dui daarop dat dit deur donkermaterie oorheers word.

Dit bestaan meestal uit ou sterre wat sowat 10 miljard jaar gelede ontstaan het. Die metaalinhoud is ook baie laag. Daar is sowat 60 RR Lyrae-sterre.

Sowat 5% van die massa bestaan uit jonger sterre (1–2 miljard jaar oud) met ’n hoër metaalinhoud. Hulle is in die middel van die sterrestelsel gesentreer. Daar vind tans geen stervorming plaas nie.



</doc>
<doc id="70271" url="https://af.wikipedia.org/wiki?curid=70271" title="Getroud met rugby (TV-reeks)">
Getroud met rugby (TV-reeks)

Getroud met rugby is 'n Suid-Afrikaanse televisieprogram wat vir die eerste keep op 7 April 2009 op kykNET uitgesaai is. Dit is bemark as die Afrikaanse weergawe van die Britse TV-program, "Footballers' Wives".

'n Nuwe speelvak het op 4 April 2016 begin, in die formaat van 'n sepie, en word uitgesaai op weeksaande om 18h30 op kykNET.

Bibi Stephanie BaartmanIva Nadia BeukesNina Jocelyn BroderickGerald David ClatworthyBlitz Werner CoetserPottie Christo CompionThomas Arno GreeffSimon David LouwDenver Vaughn LucasJade Jolene MartinIke Fezile MpelaKoekie Rina NienaberSchalk Brand Johan ScholtzAnja Elsie SlabbertLaetitia Franci SwanepoelFafa Beltrami Altus TheartRenate Christel van den BerghMaryke Marijke van der WesthuizenLorette Ilse-Lee van NiekerkFestus Louis van NiekerkReitz Bekker Sean van NoordwykSasha Anlia van RensburgGideon Bekker David VlokBella Avah WeyerChrizanda Melissa Willering



</doc>
<doc id="70277" url="https://af.wikipedia.org/wiki?curid=70277" title="Gemenebes">
Gemenebes

Die term Gemenebes (Engels: "Commonwealth") kan verwys ná:


Deel van amptelike benamings:


</doc>
<doc id="70280" url="https://af.wikipedia.org/wiki?curid=70280" title="Verenigde State (dubbelsinnig)">
Verenigde State (dubbelsinnig)

Die term Verenigde State kan verwys ná:

Huidige lande:

Voormalige lande:

Politieke idees:
Die "Verenigde State van Noord-Afrika", 'n 1969–1994 beplande Konfederasie van Arabiese en Islamiese lande onder Moeammar al-Ghaddafi.

Sien ook:


</doc>
<doc id="70281" url="https://af.wikipedia.org/wiki?curid=70281" title="Windows RT">
Windows RT

Microsoft Windows RT, waarna tydens die ontwikkelingsfase ook as "Windows on ARM" (kort: "WOA") verwys is, is 'n weergawe van "Microsoft" se "Windows 8"-bedryfstelsel. Dit is vir mobiele toestelle soos tabletrekenaars ontwerp wat op die ARM-argitektuur baseer. Die sagteware, waarvan die finale weergawe op 1 Augustus 2012 vrygestel en vanaf 26 Oktober 2012 amptelik versprei is, uitsluitlik op nuwe toestelle beskikbaar en word nie as aparte sagteware aan verbruikers verkoop nie.

"Windows RT" toon baie ooreenkomste met "Windows 8" aangesien albei bedryfstelsels op dieselfde bedryfstelselkern baseer en dus ook grotendeels gebruik maak van dieselfde bronkode. In teenstelling met "Windows 8" kan verbruikers op "Windows RT"-toestelle uitsluitlik sagtewaretoepassings installeer wat spesifiek vir hierdie mobiele bedryfstelsel ontwerp of in "Microsoft" se "Windows Store"-aanlynwinkel afgelaai is.

Spesiale toepassings vir "Windows RT" sluit aangepaste weergawes van kantoorprogrammatuur in, waaronder "Word", "Excel", "PowerPoint" en "Outlook", wat saam met die bedryfstelsel op nuwe toestelle versprei word. Die eerste tabletrekenaar, wat saam met Windows RT aangebied word, is "Microsoft" se "Surface". Hierdie tabletrekenaar is met 'n "Tegra"-ARM-verwerker toegerus wat deur "Nvidia" vervaardig word. Daarenteen sal "Microsoft" se tweede tablet, "Surface Pro", met 'n "Intel"-verwerker en die gewone weergawe van "Windows 8" toegerus wees.


</doc>
<doc id="70283" url="https://af.wikipedia.org/wiki?curid=70283" title="Selfdegeslaghuwelik">
Selfdegeslaghuwelik

'n Selfdegeslaghuwelik (in Afrikaans dikwels ook eenslagtige huwelik, homoseksuele huwelik of gay-huwelik genoem) is 'n huwelik tussen twee persone van dieselfde biologiese geslag of geslagsidentiteit.

Suid-Afrika was die vyfde van 29 lande (tans Australië (2017), Argentinië (2010), België (2003), Brasilië (2013), Colombia (2016), Costa Rica (2020), Denemarke (2012), Duitsland (2017), Ecuador (2019), Finland (2017), Frankryk (2013), Republiek China (2019), Republiek Ierland (2015), Kanada (2005), Luxemburg (2015), Malta (2017), Meksiko, Nederland (2001), Nieu-Seeland (2013), Noorweë (2009), Oostenryk (2019), Portugal (2010), Spanje (2005), Suid-Afrika (2006), Swede (2009), Uruguay (2013), die Verenigde Koninkryk (2014), die Verenigde State (2015) en Ysland (2010)) – asook die eerste Afrikaland en die tweede land buite Europa – wat huweliksregte aan pare van dieselfde geslag verleen het. Die reg op selfdegeslaghuwelike is daarnaas ook op subnasionale vlak – waaronder dele van Meksiko – amptelik erken.

In Suid-Afrika is die definisie van 'n huwelik volgens die Huwelikswet (Wet No. 25 van 1961) deur die Wet op Burgerlike Verbintenisse van 2006 uitgebrei na burgerlike verbintenisse wat deur twee mense van dieselfde geslag aangegaan word. In die praktyk geniet selfdegeslaghuwelike in Suid-Afrika tans dieselfde regtelike erkenning soos heteroseksuele huwelike, al word in hulle registrasiedokument of huweliksertifikaat spesifiek na die Wet op Burgerlike Verbintenisse van 2006 verwys en kan hulle nie 'n huwelik volgens die Huwelikswet van 1961 aangaan nie. Pare wat volgens die nuwe wet wil trou of 'n vennootskap wil registreer, kan self kies of na hul verhouding in die registrasiedokument as huwelik of burgerlike verbintenis verwys word. Burgerlike verbintenisse staan ook op vir heteroseksuele pare.

Gelyke huweliksregte is, afhangende van die nasionale wetgewing en regspraak, deels deur die wysiging van bestaande huwelikswetgewing, deels as gevolg van hofsake oor gelyke regte, en deels in referenda deur 'n meerderheid van die uitgebragte stemme aan persone van dieselfde geslag verleen. Hierdie regte word in baie lande as 'n politieke, maatskaplike, burgerregtelike en godsdienstige kwessie beskou. Daar word steeds debatte gevoer oor die status wat verbintenisse tussen twee persone van dieselfde geslag moet geniet.

In jurisdiksies, waar enerse-geslaghuwelike amptelik erken word, kan pare hul huweliksplegtigheid in 'n wêreldlike of 'n godsdienstige omgewing hou. 'n Verskeidenheid denominasies dwarsoor die wêreld laat persone van dieselfde geslag toe om hul huwelik in 'n kerkdiens te bevestig, waaronder Quakers, die Episkopaliese Kerk in die Verenigde State, die "Metropolitan Community"-kerk, die "United Church of Christ", hervormingsgesinde en behoudende Joodse gemeentes, Wicca, Druïde, Unitêre Universaliste en inheemse godsdienste van die Eerste Nasies in Amerika.

Volgens ondersoeke, wat in verskillende lande gedoen is, is goed opgeleide mense eerder geneig om die erkenning van enerse-geslaghuwelike te ondersteun as minder goed opgeleides, en steun onder jongmense is hoër as onder die ouer generasie.

Die erkenning en invoering van selfdegeslaghuwelike verskil afhangende van nasionale wetgewing en regspraak. In sommige lande is bestaande huwelikswette aangepas om ook selfdegeslaghuwelike in te sluit, in ander het hofuitsprake ten gunste van gelyke regte vir almal die weg gebaan vir die erkenning van huwelike van mense van dieselfde geslag of het 'n kombinasie van die twee prosedures tot huweliksgelykheid vir hetero- en homoseksuele pare gelei.

In baie lande is die erkenning van selfdegeslaghuwelike 'n kwessie wat verband hou met burgerregte, gelykheid, menseregte en politieke, maatskaplike, morele en godsdienstige oorwegings. Die debatte, wat gevoer word, gaan oor die noodsaaklikheid van die oopstelling van huwelike vir pare van dieselfde geslag, die vraag of 'n besondere regtelike status aan lewensverhoudings van pare van dieselfde geslag verleen moet word (soos 'n burgerlike verbintenis wat, afhangende van nasionale omstandighede in verskillende jurisdiksies, òf gelyke regte soos dié wat van toepassing op 'n heteroseksuele huwelik sou wees òf beperkte regte kan inhou), of die noodsaaklikheid om tradisionele huwelike as instellings te beskerm en sodoende geen ander regtelike instellings toe te laat nie.

Selfdegeslaghuwelike kan sekere regte en toegang tot gelyke dienslewering deur staatsinstellings aan gay en lesbiese belastingbetalers verleen wat heteroseksuele huweliksgenote al lank geniet. Afhangende van die jurisdiksie is byvoorbeeld erfregte, die reg om kinders aan te neem en die reg om 'n lewensmaat in 'n hospitaal te besoek aan die huwelikstaat gekoppel en word hulle aan nie-getroude lewensmaats geweier.

In 25 lande – Australië, Argentinië, België, Brasilië, Colombia, Denemarke, Duitsland, Finland, Frankryk, Ierland, Kanada, Luxemburg, Malta, Nederland, Nieu-Seeland, Noorweë, Oostenryk, Portugal, Spanje, Suid-Afrika, Swede, Uruguay, die Verenigde Koninkryk, die Verenigde State en Ysland – het pare van dieselfde geslag die reg om landswyd in die huwelik te tree. Selfdegeslaghuwelike word daarnaas ook in Baja California, Campeche, Chiapas, Coahuila, Colima, Jalisco, Meksikostad, Michoacán, Morelos, Nayarit, Puebla en Quintana Roo amptelik voltrek. Verder is daar jurisdiksies waarin selfdegeslaghuwelike nie amptelik voltrek word nie, maar sodanige huwelike amptelik erken word nadat hulle elders aangegaan is: Israel, Aruba, Curaçao en Sint Maarten, dele van Meksiko.

Die African National Congress (ANC) het hom al op 20 Desember 1997 in 'n resolusie oor die gelykheid van gay en lesbiese Suid-Afrikaners ten gunste van die wettiging van selfdegeslaghuwelike uitgespreek.

In Februarie 1998 het die Hooggeregshof van Suid-Afrika 'n poging van die Suid-Afrikaanse Polisiediens se mediese fonds om dekking aan die lewensmaat van 'n polisie-offisier te weier as onwettig verklaar. Een jaar later het die Konstitusionele Hof bevind dat buitelandse lewensmaats van Suid-Afrikaanse gays en lesbiërs dieselfde beskerming geniet soos heteroseksuele pare. Buitelanders, wat met Suid-Afrikaners in 'n langtermynverhouding saamleef, mag dus aansoek om permanente verblyfpermitte doen.

Die Pretoriase Hooggeregshof het in Oktober 2002 'n aansoek om selfdegeslaghuwelike te wettig om formele redes verwerp. In Desember 2004 het die Appèlhof, een van Suid-Afrika se hoogste howe, bevind dat die amptelike definisie van 'n huwelik na verhoudings tussen persone van dieselfde geslag uitgebrei moes word. Hierdie beslissing was afhangende van goedkeuring deur die Konstitusionele Hof wat 'n besluit oor die amptelike wettiging van selfdegeslaghuwelike moes neem.

Die wettiging van selfdegeslaghuwelike is in Desember 2005 deur die Suid-Afrikaanse Regshervormingskommissie voorgestel. Die Kommissie het opgemerk dat hulle die voorkeur aan huweliksregte vir pare van dieselfde geslag sou gee, maar dat erkende en geregistreerde saamwoonverhoudings ook 'n manier sou kan wees om die beoogde doelwitte te bereik. Die publiek is uitgenooi om kommentaar te lewer.

In November 2006 het die Parlement van Suid-Afrika die Wetsontwerp op Burgerlike Verbintenisse 230-41 goedgekeur waardeur die regtelike instrument van 'n "vrywillige verbintenis van twee persone" geskep is wat "deur òf 'n huwelik òf 'n burgerklike verbintenis voltrek en geregistreer word." Die wet spesifiseer nie of die verbintenis of huwelik tussen heteroseksuele of homoseksuele persone aangegaan word nie. Die wetsontwerp is daarna aan die Nasionale Raad van Provinsies voorgelê.

In Namibië is lesbiese, gay en transseksuele mense steeds aan diskriminasie deur sowel die owerheid as groot dele van die publiek blootgestel en word selfdegeslaghuwelik amptelik nóg voltrek nóg erken. Die Namibiese grondwet is onduidelik oor wie in 'n huwelik mag tree en hoe 'n gesin, huweliksmaat of liefdesverhouding gedefinieer moet word.

In die saak van Liz Frank, 'n lesbiese Duitse vrou wat 'n regstryd vir haar permanente verblyf in Namibië gevoer het om met haar Namibiese lewensmaat Elizabeth Khaxas te kan saamleef, het regter Harold Levy van die Namibiese Hooggeregshof in Maart 1999 beslis dat pare van dieselfde geslag in Namibië dieselfde regte geniet soos heteroseksuele pare. Hy het die langtermynverhouding tussen Frank en Khaxas as 'n "universele verbintenis" ("universal partnership") beskryf wat deur die wet erken word en opgemerk dat die Namibiese regering sulke lewensverhoudings in ag moet neem. Twee jaar later is Levy se bevindings deur die Hooggeregshof verwerp.


</doc>
<doc id="70285" url="https://af.wikipedia.org/wiki?curid=70285" title="Zermatt">
Zermatt

Zermatt is 'n munisipaliteit (Switserse Duits amptelik: "politische Gemeinde") in die distrik Visp van die tweetalige Switserse kanton Valais (Duits: "Wallis"). Die Franse naam van Zermatt, Praborgne, is regstreeks afgelei van die oorspronklike Latynse dorpsnaam Pratobornum.

Zermatt is teen 'n hoogte van 1608 meter bo seevlak aan die noord-oostelike voet van die Matterhorn-bergpiek in die boonste gedeelte van die Matter-vallei (dikwels ook Nikolai-vallei genoem) geleë. Die Matterhorn maak van Zermatt net soos sy uitstekende skigeriewe en voetslaanpaaie 'n eersterangse toeristebestemming in Switserland.


</doc>
<doc id="70290" url="https://af.wikipedia.org/wiki?curid=70290" title="Afrikanernasionalisme">
Afrikanernasionalisme

Die begrip Afrikanernasionalisme verwys na die gestalte wat volksnasionalisme aangeneem het onder die Afrikanervolk, soos vertolk deur sy politieke leiers in Suid-Afrika. Die begrip vat egter baie fasette van die Afrikaners se lewens- en wêreldbeskouing saam. Dit verwys onder andere ook na die kulturele groepsgebondenheid van die Afrikaners, sowel as na 'n bepaalde politieke opvatting. Om Afrikanernasionalisme reg te verstaan is dit nodig om die hele verloop van die Afrikanervolk se geskiedenis in oënskou te neem. In hierdie artikel word slegs enkele perspektiewe op die begrip Afrikanernasionalisme omskryf.

Die woord Afrikanernasionalisme word vandag hoofsaaklik gebruik om te verwys na die onderliggende politieke filosofie van Afrikaners in die twintigste eeu, en meer spesifiek na die uitlewing daarvan binne die Nasionale Party (NP) wat in 1914 tot stand gekom het en die daaropvolgende ontplooiing van die Afrikaners se politieke stryd teen Britse onderdrukking en oorheersing.

Afrikanernasionalisme was die drywende politieke mag wat die NP van generaal J.B.M. Hertzog in 1924 aan bewind gebring het. Na die skeuring in die NP, tydens "koalisie" in 1933, is die gesuiwerde Nasionale Party gestig onder leiding van jonger leiers soos dr D.F. Malan in Kaapland, en adv. J.G. Strijdom in Transvaal. Weer eens groei Afrikanernasionalisme sterk in die politiek, en word die oorwinning by die stembus in 1948 behaal. Die Herenigde Nasionale Party (HNP) kom aan bewind onder leiding van dr DF Malan. 

Deurentyd was die ideaal van 'n eie vrye republiek (die herstel van republikeinse vryheid wat tydens die Verdrag van Vereeniging in 1902 afgeteken is) een van die sterkste dryfvere in die Afrikaans-nasionale beweging. Dit verskaf die energie vir die stryd om Suid-Afrika 'n republiek te maak, los van Brittanje. Die ideaal word op 31 Mei 1961 verwesenlik. 

In die algemeen word die begrip Afrikanernasionalisme verbind aan hierdie politieke geskiedenis, aan die oprig van die Republiek en die toepassing van die beleid van afsonderlike ontwikkeling onder die leiers van die NP na 1948. Die begrip strek egter wyer, en moet dus nie alleen gekoppel word aan die bestaan en lotgevalle van 'n politieke party nie.


</doc>
<doc id="70291" url="https://af.wikipedia.org/wiki?curid=70291" title="Canes Venatici II-dwergsterrestelsel">
Canes Venatici II-dwergsterrestelsel

Die Canes Venatici II-dwergsterrestelsel of CVn II is in die sterrebeeld Jaghonde geleë en in 2006 ontdek deur die Sloan- Digitale Lugopname. Dit is sowat 490 000 ligjare van die Son af en beweeg teen ’n snelheid van sowat 130 km/s in die rigting van die Son.

CVn II is een van die kleinste en dofste satelliete van die Melkweg — dit het ’n absolute magnitude van −4,9, wat laer as dié van ’n tipiese bolvormige sterreswerm. Sy massa is egter sowat 2,5 miljoen sonmassas en dié groot verhouding tussen ligsterkte en massa (340) dui daarop dat dit oorheers word deur donkermaterie.

Die sterre is meestal ou sterre van sowat 12 miljard jaar en was waarskynlik van die eerstes wat in die heelal gevorm het. Hulle het ook baie min metale. Daar vind tans geen stervorming in CVn II plaas nie.


</doc>
<doc id="70292" url="https://af.wikipedia.org/wiki?curid=70292" title="Canis Major-dwergsterrestelsel">
Canis Major-dwergsterrestelsel

Die Canis Major-dwergsterrestelsel is ’n hipotetiese sterrestelsel in die Lokale Groep, in dieselfde deel van die ruimte as die sterrebeeld Groot Hond. Dit bevat ’n taamlike groot aantal rooi reuse en moontlik altesaam tot ’n miljard sterre.

CMa is ’n onreëlmatige stelsel en daar word geglo dit is nou die naaste satellietstelsel van ons sterrestelsel, die Melkweg: sowat 25 000 ligjare van die Son af. Dit het min of meer ’n elliptiese vorm.

Die bestaan van ’n sterk elliptiese struktuur is in November 2003 aangemeld deur ’n internasionale span van Franse, Italiaanse, Britse en Australiese sterrekundiges, wat beweer het hul studie dui op ’n nuut ontdekte dwergsterrestelsel, Canis Major. Dit is nader aan die Son as die middel van ons Melkweg: sowat 23 000 ligjare.

Die span het data ontleed van 2MASS, ’n omvattende opname van die lugruim in infrarooilig, wat nie so erg soos sigbare lig deur gas en ruimtestof geblokkeer word nie, toe hulle ’n gebied met ’n digte konsentrasie sterre van spektraaltipe M ontdek, asook verskeie ander verwante strukture wat uit dieselfde tipe sterre bestaan. Twee van dié strukture vorm breë, dowwe boë.

Sterrekundiges glo die Canis Major-dwergstelsel word deur die swaartekragveld van die veel groter Melkweg uitmekaargetrek. Getykrag vorm ’n lang filament van sterre wat die stelsel volg terwyl dit om die Melkweg wentel, en dit vorm ’n komplekse ringagtige struktuur wat soms die Monoceros-ring genoem word. Dié ring is drie keer om die Melkweg gedraai. Die stroom sterre is in die 21ste eeu die eerste ontdek deur sterrekundiges wat besig was met die Sloan- Digitale Lugopname.

Daar is verskeie bolvormige sterreswerms wat geglo word verwant is aan CMa, insluitende NGC 1851, NGC 1904, NGC 2298 en NGC 2808. Hulle is waarskynlik oorblyfsels van die sterrestelsel se bolswermstelsel voordat dit in die Melkweg opgeneem is. ’n Paar oop sterreswerms word ook met die stelsel verbind.

Die ontdekking van CMa en die daaropvolgende bestudering van die sterre wat daarmee verbind word, het steun verleen aan die teorie dat sterrestelsels groter kan word deur naburige, kleiner stelsels op te neem.




</doc>
<doc id="70293" url="https://af.wikipedia.org/wiki?curid=70293" title="Carina-dwergsterrestelsel">
Carina-dwergsterrestelsel

Die Carina-dwergsterrestelsel of PGC 19441 is ’n satellietstelsel van die Melkweg in die sterrebeeld Kiel (Carina). Dit is in 1977 met die UK Schmidt-teleskoop ontdek deur Cannon en ander.

Carina beweeg teen ’n snelheid van 230 km/s weg van die Melkweg. Dit lyk of dit miljarde jare gelede ontstaan het ná die vorming van die Melkweg se ander satellietstelsels, aangesien sy oudste sterre jonger as 7 miljard jaar is. Dit is dus redelik jonk in vergelyking met die Melkweg, wat na raming sowat 13,6 miljard jaar gelede gevorm het – byna saam met die res van die heelal. Dit het waarskynlik ’n komplekse geskiedenis, met drie moontlike afsonderlike uitbarstings van stervorming. Dit word ook deur die Melkweg se swaartekrag beïnvloed.



</doc>
<doc id="70294" url="https://af.wikipedia.org/wiki?curid=70294" title="Draco-dwergsterrestelsel">
Draco-dwergsterrestelsel

Die Draco-dwergsterrestelsel is ’n sferoïdale satellietstelsel van die Melkweg in die sterrebeeld Draak (Draco). Dit is in 1954 deur Albert George Wilson van die Lowell-sterrewag ontdek op fotoplate van die National Geographic Society in Washington D.C. se Palomar-sterrewag-lugopname.

Onlangse studies het getoon die stelsel bevat waarskynlik groot hoeveelhede donkermaterie. Dit is die ruimtevoorwerp wat sover bekend die meeste deur donkermaterie beïnvloed word.

Die Draco-dwerg het ’n absolute magnitude van -8,6, maar ’n algehele helderheid van net 2×105 keer dié van die Son. Dit is dus een van die Melkweg se dofste satetelliete. Dit is na raming sowat 260 000 ligjare van die Son af en beslaan ’n gebied van 35′.5 × 24′.5 boogminute.

In 1961 het Walter Baade en Henrietta H. Swope die sterrestelsel bestudeer en meer as 260 veranderlike sterre ontdek, waarvan baie RR Lyrae-sterre is.



</doc>
<doc id="70295" url="https://af.wikipedia.org/wiki?curid=70295" title="Fornax-dwergsterrestelsel">
Fornax-dwergsterrestelsel

Die Fornax-dwergsterrestelsel is ’n elliptiese satellietstelsel van die Melkweg in die sterrebeeld Oond (Fornax). Dit is in 1938 in Suid-Afrika deur Harlow Shapley ontdek op fotografiese plate van die Boyden-sterrewag noordoos van Bloemfontein. Hy het kort tevore die Sculptor-dwergsterrestelsel ontdek.

Die stelsel bevat ses bolvormige sterreswerms; die grootste, NGC 1049, is voor die sterrestelsel self ontdek. Die Fornax-dwerg beweeg teen 53 km/s weg van die Son af. Dit bevat hoofsaaklik populasie II-sterre.




</doc>
<doc id="70296" url="https://af.wikipedia.org/wiki?curid=70296" title="Monoceros-ring">
Monoceros-ring

Die Monoceros-ring kry sy naam van die sterrebeeld Eenhoring (Monoceros) en is ’n lang strook sterre wat drie keer om die Melkweg gedraai is. Daar is verskeie teorieë oor die ontstaan van die ring, maar die mees algemene een is dat dit deel is van die Canis Major-dwergsterrestelsel, wat oor miljarde jare heen deur getykragte uitmekaargetrek word terwyl dit in die Melkweg opgeneem word. ’n Ander teorie is dat dit deel van die Melkweg se verwronge skyf is.

Dit het ’n massa van 100 miljoen sonmassas en is 200 000 ligjare lank.

Die stroom sterre is in 2002 die eerste waargeneem deur sterrekundiges wat besig was met die Sloan Digitale Lugopname. Dit was terwyl hulle die ring en verwante bolvormige sterreswerms bestudeer het dat hulle die Canis Major-dwerg ontdek het.



</doc>
<doc id="70297" url="https://af.wikipedia.org/wiki?curid=70297" title="Hercules-dwergsterrestelsel">
Hercules-dwergsterrestelsel

Die Hercules-dwergsterrestelsel of Her is ’n sferoïdale satellietstelsel van die Melkweg in die sterrebeeld Hercules. Dit is in 2006 ontdek in data van die Sloan- Digitale Lugopname. Dit is sowat 479 000 ligjare van die Son af en beweeg weg van die Son teen ’n snelheid van sowat 45 km/s.

Die stelsel het ’n duidelike langwerpige vorm, wat dalk veroorsaak word deur getykragte van die Melkweg wat daarop inwerk.

Hercules is een van die Melkweg se kleinste en dofste satelliete – dit het ’n absolute magnitude van sowat −6,6, wat ooreenstem met dié van ’n bolvormige sterreswerm. Sy massa is egter 7 miljoen sonmassas; die groot verhouding tussen massa en ligsterkte (330) dui op die teenwoordigheid van baie donkermaterie.

Die sterre is hoofsaaklik ou sterre wat meer as 12 miljard jaar gelede gevorm is en was waarskynlik van die eerste sterre in die heelal. Hulle bevat ook baie min metale. Daar vind tans geen stervorming plaas nie.


</doc>
<doc id="70298" url="https://af.wikipedia.org/wiki?curid=70298" title="Leo I-dwergsterrestelsel">
Leo I-dwergsterrestelsel

Die Leo I-dwergsterrestelsel is ’n sferoïdale satellietstelsel van die Melkweg in die sterrebeeld Leeu (Leo). Teen ’n afstand van 820 000 ligjare van die Son af, is dit een van die Melkweg se verste satelliete. Dit is in 1950 deur Albert George Wilson ontdek op fotoplate van die National Geographic Society in Washington, D.C. se Palomar-sterrewag-lugopname.

Die meting van die radiale snelhede van sommige rooi reuse in Leo I het dit moontlik gemaak om sy massa te bereken – dit is minstens 2 x 10 sonmassas. Die resultate is nie beslissend nie en bevestig of ontken nie die bestaan van ’n groot halo van donkermaterie om die stelsel nie. Dit lyk egter seker dat die stelsel nie draai nie.

Sommige sterrekundiges meen dat Leo I ’n gety-afvalstroom in die buitenste ligkring van die Melkweg is, maar dit is nog nie bevestig nie.

Tipies van ’n dwergsterrestelsel, bevat Leo I baie min metale – net sowat 1% van dié van die Son. Gallart et al. (1999) het uit waarnemings deur die Hubble-ruimteteleskoop afgelei dat die sterrestelsel tussen 2 miljard en 6 miljard jaar gelede ’n groot toename in stervorming ondergaan het (wat verantwoordelik was vir 70% tot 80% van sy sterre). Daar is geen bewyse van sterre wat ouer as 10 miljard jaar is nie. Sowat 1 miljard jaar gelede het stervorming feitlik tot stilstand gekom. Dus kan dit die jongste sferoïdale dwergsterrestelsel van die Melkweg wees. Boonop kan die stelsel omgewe wees deur ’n wolk van geïoniseerde gas met ’n massa gelykstaande aan dié van die hele stelsel.

Leo I is sowat 12 boogminute van die ster Regulus, die helderste ster in die sterrebeeld. Daarom word dit soms die Regulus-dwerg genoem. Die ster se verspreide lig maak dit moeiliker om die sterrestelsel te bestudeer, en dit is eers in die 1990's visueel waargeneem.




</doc>
<doc id="70299" url="https://af.wikipedia.org/wiki?curid=70299" title="Leo II-dwergsterrestelsel">
Leo II-dwergsterrestelsel

Die Leo II-dwergsterrestelsel of Leo B is ’n sferoïdale satellietstelsel van die Melkweg in die sterrebeeld Leeu (Leo). Dit is sowat 690 000 ligjare van die Son af. Dit is in 1950 deur Robert G. Harrington en Albert George Wilson ontdek vanaf die Mount Wilson- en die Palomar-sterrewag in Kalifornië.

In 2007 het ’n span van 15 wetenskaplikes Leo II vanaf die Subaru-teleskoop in Hawaii bestudeer. Oor twee nagte is 82 252 sterre waargeneem tot met ’n skynbare magnitude van net 26. Hulle het bevind Leo II bestaan uit hoofsaaklik ou sterre met ’n lae metaalinhoud.

Die stelsel se massa is na raming sowat 2,7 × 10 sonmassas.


</doc>
<doc id="70305" url="https://af.wikipedia.org/wiki?curid=70305" title="Hond se dinges">
Hond se dinges

Hond se dinges is 'n Afrikaanse rolprent wat op 20 Maart 2009 uitgereik is.

In 2011 het die Uitsaaiklagtekommissie van Suid-Afrika (UKKASA) die DStv-kanaal KykNET met R15000 beboet omdat hy die fliek, wat naak- en sekstonele bevat, 'n verkeerde gradering toegeken en in gesinstyd uitgesaai het. Die tipe flieks mag eers na 20:00 uitgesaai word.

Die rolprent is 'n lekkerlag komedie. Dit het 'n 16NS-gradering (naak- en sekstonele). Die rolprent is van Engelse onderskrifte voorsien.


Daar is 'n onopgeloste moord op Lichtenburg wat saam met 'n verlore diamant en 'n ​​radio-onderhoud 'n paar (werklike en verbeelde) geraamtes ontbloot. 'n Misterieuse skuldige gewete laat 'n eeue-oue vete tussen die De Langes en die Coetzees opvlam. Uiteindelik ruk die situasie hande uit en absolute chaos breek uit oor verlore en gevonde diamante... en vroue... of dalk beide...




</doc>
<doc id="70306" url="https://af.wikipedia.org/wiki?curid=70306" title="De Lange">
De Lange

De Lange is 'n familienaam wat algemeen onder Afrikaners voorkom. Die oorsprong van die van kan nie maklik bepaal word nie omdat die familienaam in verskeie lande voorkom en dikwels van land tot land en taal tot taal verander. Die De Langes (oorspronklik Le Long) van Suid-Afrika is van Hugenote oorsprong.



</doc>
<doc id="70307" url="https://af.wikipedia.org/wiki?curid=70307" title="Kootjie Emmer">
Kootjie Emmer

Kootjie Emmer is 'n Afrikaanse rolprent wat in 1977 uitgegee is. Die rolprent is gebaseer op André P. Brink se boek, "Oom Kootjie Emmer" wat die eerste keer in 1973 deur Buren gepubliseer is.

Die rolprent is 'n komedie.


Die rolprent handel oor Oom Kootjie Emmer, 'n lykbesorger en nagwadrywer op Witgatworteldraai. Dit is deels op Klaarstroom in die Karoo verfilm.



</doc>
<doc id="70308" url="https://af.wikipedia.org/wiki?curid=70308" title="Leo IV-dwergsterrestelsel">
Leo IV-dwergsterrestelsel

Die Leo IV-dwergsterrestelsel is ’n satellietstelsel van die Melkweg in die sterrebeeld Leeu (Leo). Dit is in 2006 ontdek in data van die Sloan- Digitale Lugopname. Die stelsel is sowat 590 000 ligjare van die Son af en beweeg weg van die Son teen ’n snelheid van sowat 130 km/s.

Leo IV is een van die Melkweg se kleinste en dofste satellietstelsels. Dit het ’n absolute magnitude van −5,5, wat laer is as ’n tipiese bolvormige sterreswerm. Dit het egter ’n massa van 1,5 miljoen sonmassas. Die verhouding tussen ligsterkte en massa is sowat 150, en so ’n groot verhouding dui daarop dat Leo IV oorheers word deur baie donkermaterie.

Die sterre in Leo IV is meestal ouer as 12 miljard jaar, byna so oud soos die heelal self, en is arm aan metale. Hulle is meestal rooi reuse, hoewel ’n paar veranderlike RR Lyrae-sterre en ’n klein aantal sterre van jonger as 2 miljard jaar ook ontdek is. Dit dui daarop dat die geskiedenis van stervorming in Leo IV baie kompleks is. Daar vind tans geen stervorming plaas nie.

In 2008 is nog ’n sterrestelsel, die Leo V-dwerg, naby Leo IV gevind. Dié twee stelsels kan fisiek gebonde wees.



</doc>
<doc id="70309" url="https://af.wikipedia.org/wiki?curid=70309" title="Leo V-dwergsterrestelsel">
Leo V-dwergsterrestelsel

Die Leo V-dwergsterrestelsel is ’n satellietstelsel van die Melkweg in die sterrebeeld Leeu (Leo). Dit is in 2007 ontdek in data van die Sloan- Digitale Lugopname. Die stelsel is sowat 585 000 ligjare van die Son af en beweeg weg van die Son teen ’n snelheid van sowat 173 km/s.

Leo V is een van die Melkweg se kleinste en dofste satellietstelsels. Dit het ’n absolute magnitude van −5,2, wat laer is as ’n tipiese bolvormige sterreswerm. Dit het egter ’n massa van 330 000 sonmassas. Die verhouding tussen ligsterkte en massa is sowat 75, en so ’n groot verhouding dui daarop dat Leo V oorheers word deur baie donkermaterie.

Die sterre in Leo V is meestal ouer as 12 miljard jaar, byna so oud soos die heelal self, en is arm aan metale.

Leo V is sowat 3 booggrade van ’n ander satellietstelsel van die Melkweg, Leo IV. Dié twee stelsels kan fisiek gebonde wees. Daar is tekens dat hulle verbind word deur ’n sterrebrug.


</doc>
<doc id="70310" url="https://af.wikipedia.org/wiki?curid=70310" title="Sann de Lange">
Sann de Lange

Sann de Lange (oorlede 1999) was ’n Suid-Afrikaanse aktrise. De Lange het op agtien begin toneelspeel en het haar rolprentbuiging in die tweede Afrikaanse rolprent wat in die land gemaak is, naamlik: "Bou van ’n nasie" gemaak. Sy was veral bekend vir haar rol as "Tant Betta" in die televisiereeks Nommer Asseblief. Sy was die laaste keer in 1998 op Kersdag in die TV-reeks as mev. Nienaber te sien gewees. Sy is in 1999 op 86 jarige ouderdom aan hartversaking in ’n ouetehuis in Roodepoort oorlede. Haar man, Morné Coetzer, ook ’n akteur, is reeds in 1971 oorlede. Sy het ook 'n seun gehad, wat ook 'n akteur is: Morné Coetzer.



</doc>
<doc id="70312" url="https://af.wikipedia.org/wiki?curid=70312" title="Phoenix-dwergsterrestelsel">
Phoenix-dwergsterrestelsel

Die Phoenix-dwergsterrestelsel of PGC 6830 is ’n onreëlmatige satellietstelsel van die Melkweg in die sterrebeeld Feniks. Dit is in 1976 deur Hans-Emil Schuster en Richard Martin West ontdek en aanvanklik aangesien vir ’n bolvormige sterreswerm. Dit is tans sowat 1,44 miljoen ligjare van die Son af.

Die Phoenix-dwerg het jong sterre in die middel wat in ’n oos-wes-rigting loop en ouer sterre buite wat noord-suid loop. Dit lyk of die sentrale gebied se tempo van stervorming nog altyd redelik konstant gebly het. In 1999 het St-Germain en ander ’n H I-gebied van sowat 10 sonmassas net wes van Phoenix ontdek wat fisiek gebonde aan die sterrestelsel kan wees as bewys kan word dat hul radiale snelheid dieselfde is.



</doc>
<doc id="70313" url="https://af.wikipedia.org/wiki?curid=70313" title="Pisces I-dwergsterrestelsel">
Pisces I-dwergsterrestelsel

Die Pisces I-dwergsterrestelsel is ’n groep sterre in die Melkweg se halo wat ’n sferoïdale dwergsterrestelsel kan wees wat verbrokkel het. Dit is in die sterrebeeld Visse (Pisces) en is in 2009 ontdek toe die verspreiding van RR Lyrae-sterre bestudeer is in data van die Sloan- Digitale Lugopname.

Pisces I is sowat 260 000 ligjare van die Son af en beweeg na die Son teen ’n snelheid van sowat 75 km/s. Dit is een van die dofste satelliete van die Melkweg. Sy massa is na raming minstens 10 sonmassas. Dit het egter ’n deursnee van ’n paar grade en kan in ’n oorgangsfase tussen ’n gebonde en heeltemal ongebonde stelsel wees. Daar kan ook ’n band wees tussen Pisces I en die Magellaanse Stroom.


</doc>
<doc id="70316" url="https://af.wikipedia.org/wiki?curid=70316" title="Morné Coetzer">
Morné Coetzer

Morné Coetzer is 'n Afrikaanse akteur, radio-omroeper, televisieregisseur en skrywer.

Coetzer is in 1943 in Johannesburg gebore as die seun van die bekende akteurspaar Morné Coetzer en Sann de Lange. Hy word self akteur en later radio- en televisie-aanbieder. Die eerste paar jaar van sy lewe bring hy aan die voet van die Drakensberge in Natal deur. Sy skoolopleiding ontvang hy in Johannesburg, Parys, Wepener en Heidelberg in Transvaal en in 1960 matrikuleer hy aan die Hoër Seunskool Helpmekaar in Johannesburg. Hy voltooi sy militêre diensplig by 1 Valskermbataljon in Bloemfontein. Hierna studeer hy deeltyds verder aan die Universiteit van Suid-Afrika, waar hy 'n B.A.-graad verwerf met Geskiedenis en Afrikaans-Nederlands as hoofvakke. In 2003 verwerf hy sy Honneursgraad in Geskiedenis aan die Universiteit van Pretoria.

As beroepsakteur vertolk hy rolle vir die Kaapse Streektoneel en speel ook in rolprente soos Jamie Uys se "Lord oom Piet", Emil Nofal se "Tom, Dirk en Herrie", Gert van den Bergh se "Die wonderwêreld van Kammie Kamfer", Daan Retief se "Beloftes van môre", Jan Scholtz se "April 1980" en David Millin se "Seven against the sun" en "Majuba: Heuwel van duiwe". Hy is ook radio-omroeper, eers by Radio Hoëveld en daarna vir twee jaar by Radio Nederland se Wêreldomroep in Hilversum. In 1968 keer hy terug na Suid-Afrika en word omroeper en regisseur by die Suid-Afrikaanse Uitsaaikorporasie (SAUK) se ateljees in Groenpunt in Kaapstad. In hierdie tyd begin hy ook programme vir die radio skryf, en wen die SAUK-prys vir radiohoorbeelde. 

In Maart 1970 trou hy met Jeanne McCaul, dogter van Hermien Dommisse, waarna hulle na Parys in Frankryk vertrek. Hier volg hy by die Conseratoire Libre du Cinéma Française 'n kursus in film- en televisiekuns wat alles van hierdie dissiplines behels soos tegniek, kamerawerk, lense, beligting, klank en redigering. Hierdie kursus slaag hy na skriftelike en mondelinge eksamens met lof en behaal in Augustus 1973 'n diploma in Filmregie. Hulle seun Pierre-Morné word kort daarna gebore.

Hy werk by die Franse televisiediens tot in Desember 1973 as vakleerling assistent-regisseur, onder andere saam met die vermaarde regisseur Raymond Rouleau. Na hulle terugkeer na Suid-Afrika sluit hy in Februarie 1974 weer aan by die SAUK, hierdie keer as televisie-regisseur. Hy maak onder andere die film "Juriesfontein" en programme oor die Karoo en die Knysna-boswerkers, waarna hy opleidingskonsultant word. Terselfdertyd doen hy oorklanking vir televisieprogramme en is ook aanbieder van die program "Kamera Twee", "Skattejag", en "Agriforum". Verder speel hy in verskeie televisievervolgverhale en dramas, onder andere "Jasper Le Feuvre" en "Klaradyn", beide onder regie van Daan Retief. 

Hy skryf die speurverhaal "Die Duitse Bajonet". 'n Baie Belangrike Persoon word met 'n besondere wapen vermoor, 'n ou Duitse bajonet uit die Tweede Wêreldoorlog. Speurder Dirk Retief ondersoek hierdie saak.

1974 – "Die Duitse Bajonet"





</doc>
<doc id="70317" url="https://af.wikipedia.org/wiki?curid=70317" title="Pisces II-dwergsterrestelsel">
Pisces II-dwergsterrestelsel

Die Pisces II-dwergsterrestelsel is ’n sferoïdale satellietstelsel van die Melkweg in die sterrebeeld Visse (Pisces). Dit is in 2010 ontdek in data van die Sloan- Digitale Lugopname.

Die stelsels is sowat 585 000 ligjare van die Son af en is een van die Melkweg se dofste satelliete. Dit het ’n absolute magnitude van −5, wat laer is as ’n tipiese bolvormige sterreswerm. Die sterre in Pisces II is meestal tussen 10 miljard en 12 miljard jaar oud en is arm aan metale.


</doc>
<doc id="70319" url="https://af.wikipedia.org/wiki?curid=70319" title="Tim Bendzko">
Tim Bendzko

Tim Bendzko is 'n Duitse sanger en liedjieskrywer.

Tim Bendzko is in die Berlynse stadsdeel Kaulsdorf gebore en in die stadsdistrik Köpenick grootgemaak. Hy het by 'n sportgimnasium skoolgegaan en in sy vrye tyd sokker by die plaaslike klub 1. FC Union Berlin gespeel. Later het hy Evangelies-Lutherse Teologie en Nie-Christelike Godsdienste gestudeer.

Bendzko het sy musikale loopbaan in die ouderdom van sestien met kitaarlesse begin om sy eerste liedjies musikaal te kan inklee. As wenner van 'n talentwedstryd, wat deur die Duitse groep "Söhne Mannheims" georganiseer is, het hy die kans gekry om voor 20 000 toeskouers in die Berlynse opelug-konsertsaal "Berliner Waldbühne" op te tree en 'n platekontrak met "Sony Music" losgeslaan.

Sy debuutalbum "Wenn Worte meine Sprache wären" ("As woorde my taal sou wees") is op 17 Junie 2011 vrygestel. Vir die enkelsnit "Nur noch kurz die Welt retten" ("Gou nog net die wêreld red"), wat reeds vooraf op 27 Mei uitgereik is, is 'n video onder regie van Hagen Decker in Los Angeles opgeneem. Die enkelsnit het die tweede en die album die vierde plek op die Duitse "Media Control"-trefferlys behaal. Albei het bowendien platinumstatus vir verkope van meer as 300 000 behaal. Nog twee enkelsnitte vanaf die album, "Ich laufe" en "Sag einfach Ja", is in 2012 uitgereik.

Toe Elton John en Joe Cocker in 2011 konserttoere in Duitsland onderneem het, het Tim Bendzko in die voorprogram opgetree. Op 29 September 2011 het Bendzko sy geboortestad Berlyn in die sangwedstryd "Bundesvision Song Contest 2011" verteenwoordig en die eerste plek met die titellied van sy debuutalbum behaal.

In November 2011 is Tim Bendzko met die "Bambi"-prys as die nuweling van die jaar aangewys en het ook 'n verskeidenheid ander musikale toekennings ingepalm, waaronder die "Audi Generation Award 2011", die "1Live Krone", die "Wild And Young Awards" en die "Newcomer Echo"-prys in Maart 2012.




Media


</doc>
<doc id="70322" url="https://af.wikipedia.org/wiki?curid=70322" title="Die bou van ’n nasie">
Die bou van ’n nasie

Bou van ’n nasie is ’n swart-en-wit Afrikaanse rolprent wat in 1938 uitgereik is. Dit is die tweede Afrikaanse rolprent wat in Suid-Afrika vervaardig is. Die rolprent is ’n hervertelling van die geskiedenis van Suid-Afrika van 1652 tot 1910. Dit is vir die honderdjarige herdenking van die Groot Trek (in 1938) vervaardig.

Die rolprent is gedeeltelik in dokumentêre en gedeeltelik in dramavorm. Die rolprent is nasionalisties van aard en oorwegend ten gunste van die Afrikaners. Vir die rede kan dit deur sommige as propaganda beskou word.


Die rolprent begin met Bartolomeu Dias se vaart om Kaap de Goede Hoop, waarna die eerste kontak tussen Europeërs en die Khoikhoi (in die film "Hottentotte" genoem) plaasvind. Hierna volg die landing van Jan van Riebeeck in 1652 en die Nederlandse vlag wat in die Kaap geplant word. Die kontak tussen die Nederlanders en die Khoikhoi is aanvanklik goedgunstig, totdat die Khoikhoi 'n jong Nederlandse herder skiet en sy vee steel.

Die Kaapkolonie is welvarend. Onder leiding van Simon van der Stel trek die setlaars verder na die binneland en word die stad Stellenbosch gestig. Meer setlaars arriveer nadat die Hugenote uit Frankryk verdryf is.

Nadat die Verenigde Koninkryk die Kaapkolonie oorneem, onderneem die Nederlanders (wat intussen Afrikaners of Boere geword het) die Groot Trek na die ooste. Die trek vind onder leiding van Piet Retief plaas.

'n Christelike sendeling probeer om die Zoeloekoning Dingaan te bekeer, maar hy glo in 'n ander god: homself. Hierna oorval en verbrand 'n leër Zoeloes 'n boer se huis. By die begrafnis spreek Retief oor die noodsaaklikheid van die Trek en die stigting van 'n Boerestaat.

Dingaan en Retief ontmoet. Die onderhandelings om grond van die Zoeloes te koop blyk suksesvol te wees. Retief word teen verraad gewaarsku, maar hy glo in die goedheid van Dingaan en gaan met sy gesante na die Zoeloehoofstad om die transaksie te beklink. Nadat Dingaan die kontrak onderteken het, dans die ongewapende Zoeloes vir hul gaste, maar hulle het spiese onder die sand versteek. Hierna word Retief en sy gesante vermoor. In die nag sluip die Zoeloes na Bloukrans en word nog meer Voortrekkers vermoor.

Die oorlewende Voortrekkers oorweeg om na die Kaap terug te keer, maar besluit om deur te druk. Hierna volg die Slag van Bloedrivier, waar Sarel Cilliers die gelofte aan God aflê. Die Zoeloes word oorweldigend deur die Boere verslaan, waarmee die Zoeloe-hoofstuk afgesluit word.

Andries Pretorius lei die Boere uiteindelik na "vryheid en vrede", en die twee Boererepublieke Transvaal en Oranje-Vrystaat word gestig. 'n Boer sien 'n groep kinders met 'n vreemde klip speel: die Eureka-diamant. Later word goud by Witwatersrand ontdek.

Die diamant- en goudmyne maak die Transvaal oor die wêreld heen bekend. Dit wek ook die belangstelling van die Britse sakeman, Cecil Rhodes, wat die republiek graag in Britse hande sou wou sien. Staatspresident Paul Kruger van die Transvaal sien 'n gevaar in die koms van "uitlanders" en buitelandse mynwerkers, wat die onafhanklikheid van sy volk in gevaar stel. Dit lei uiteindelik tot 'n konflik met die Britse ryk.

Staatspresident Marthinus Theunis Steyn van die Oranje-Vrystaat nooi Kruger en die Britse verteenwoordiger, Alfred Milner vir onderhandelinge na die Bloemfontein-konferensie, maar dit loop skeef. Hierna breek die Tweede Vryheidsoorlog uit, wat deur die Boere verloor word. Die Verdrag van Vereeniging word onderteken. Die Boere verloor uiteindelik hul onafhanklikheid met die stigting van die Unie van Suid-Afrika.




</doc>
<doc id="70323" url="https://af.wikipedia.org/wiki?curid=70323" title="Sculptor-dwergsterrestelsel">
Sculptor-dwergsterrestelsel

Die Sculptor-dwergsterrestelsel of PGC 3589 is ’n sferoïdale satellietstelsel van die Melkweg in die sterrebeeld Beeldhouer (Sculptor). Dit is in 1937 deur Harlow Shapley ontdek.

Die Sculptor-dwerg is sowat 290 000 ligjare van die Son af. Net soos by baie ander sterrestelsels in die Lokale Groep is die ouer sterre se metaalgehalte laag en die jonger sterre s'n hoër.



</doc>
<doc id="70324" url="https://af.wikipedia.org/wiki?curid=70324" title="Die skerpioen">
Die skerpioen

Die Skerpioen is 'n swart en wit Afrikaanse rolprent wat op 2 Desember 1946 uitgereik is.

Die rolprent is 'n drama.




</doc>
<doc id="70325" url="https://af.wikipedia.org/wiki?curid=70325" title="Sagittarius- Elliptiese Dwergsterrestelsel">
Sagittarius- Elliptiese Dwergsterrestelsel

Die Sagittarius- Elliptiese Dwergsterrestelsel of Sag DEG is ’n satellietstelsel van die Melkweg in die sterrebeeld Boogskutter (Sagittarius ). Dit bestaan uit vier bolvormige sterreswerms, waarvan die hoofswerm in 1994 ontdek is. Sag DEG is sowat 10 000 ligjare in deursnee en is tans sowat 70 000 ligjare van die Son en 50 000 ligjare van die kern van die Melkweg, waarom dit wentel. Dit moenie verwar word met die Sagittarius- Onreëlmatige Dwergsterrestelsel of Sag DIG nie – dié is ’n klein stelsel sowat 3,4 miljoen ligjare van hier.

Die sterrekundiges Rodrigo Ibata, Mike Irwin en Gerry Gilmore het die sterrestelsel in 1994 amptelik ontdek. In dié tyd was dit die naaste bekende buurstelsel van die Melkweg. (Sedert 2003 word die nuut ontdekte Canis Major-dwergsterrestelsel as die naaste beskou.) Die hoofswerm van die stelsel is egter aan die ander kant van die Melkweg se kern as die Aarde, en daarom lyk dit baie dof, hoewel dit ’n groot deel van die lugruim beslaan. 2MASS-infrarooidata het gewys Sag DEG het ’n lusvorm.

Dit lyk of dit ’n ouer sterrestelsel is, met min interstellêre stof en hoofsaaklik populasie II-sterre, wat ouer is en ’n laer metaalgehalte het as dié in die Melkweg. Daar is egter ook sterre wat so jonk as ’n paar honderdmiljoen jaar is. Dié sterre is ryker aan metale.

Sag DEG het vier bekende sterreswerms met een, Messier 54, blykbaar in die kern. Dit word ook verbind met die "jonger" bolswerm Terzan 7, sowel as met Terzan 8 en Arp 2. Boonop word nou algemeen geglo dat die Melkweg die sterreswerm Palomar 12 ook vanuit dié stelsel aangetrek het.

Geskoei op sy huidige baan, sal Sag DEG se hoofswerm binne die volgende paar honderdmiljoen jaar deur die Melkweg se galaktiese skyf beweeg, terwyl die stelsel self reeds besig is om opgeneem te word deur die groter Melkweg, wat ’n massa van sowat 10 000 keer dié van Sag DEG het.

Sterrekundiges het aanvanklik geglo Sag DEG het al verbrokkel en dat ’n groot deel daarvan reeds deel van die Melkweg is, maar Sag DEG beweeg steeds feitlik apart in ’n baan om die Melkweg, so naby as 50 000 ligjare van die Melkweg se kern. Simulasies het voorspel sterre wat deur geweldige getykragte uit die stelsel geruk word, sal in ’n lang stroom agter hom aantrek, en dié stroom is sedertdien waargeneem.




</doc>
<doc id="70326" url="https://af.wikipedia.org/wiki?curid=70326" title="Edelvalk">
Edelvalk

Die Edelvalk ("Falco biarmicus") is 'n roofvoël in die familie "Falconidae". Die wetenskaplike naam "biarmicus" kan vertaal word as "twee keer bewapen". Dit verwys na die skerp punte op die edelvalk se snawel. Die edelvalk is 'n groot valk, ongeveer 43–50 cm lank met 'n vlerkspan van 95–105 cm. Die Europese edelvalke ("Falco biarmicus feldeggi") het 'n leiklip- of bruingrys rugkant. Die meeste edelvalke in Afrika het 'n ligter blougrys rug. Die geslagte lyk eenders maar die onvolwasse edelvalke is bruiner van kleur.
Die edelvalk kom meestal in bergdele, woestyne en grasvlaktes voor. Dit vermy woudagtige gedeeltes. Die edelvalk jag in 'n horisontale vlugpad, in teenstelling met die Swerfvalk wat in 'n duikvlug jag. Die edelvalk neem sy prooi (meestal voëls) in die vlug. Dit lê 3-4 eiers op 'n kranslys of soms in 'n ou stoknes in 'n boom.

Hulle word suksesvol in gevangenskap geteel waar verbastering met die swerfvalk soms voorkom.





</doc>
<doc id="70327" url="https://af.wikipedia.org/wiki?curid=70327" title="Sextans-dwergsterrestelsel">
Sextans-dwergsterrestelsel

Die Sextans-dwergsterrestelsel of LEDA 88608 is ’n satellietstelsel van die Melkweg in die sterrebeeld Sekstant (Sextans). Dit is in 1990 ontdek deur die sterrekundiges Mike Irwin, M.T. Bridgeland, P.S. Bunclark en R.G. McMahon. Dit beweeg teen 224 km/s weg van die Melkweg.


</doc>
<doc id="70328" url="https://af.wikipedia.org/wiki?curid=70328" title="Anton Ackermann">
Anton Ackermann

Anton Ackermann (1911–1971) was 'n Afrikaanse akteur en die leier en regisseur van 'n reisende Suid-Afrikaanse toneelgeselskap.

Ackermann sluit hom in die vroeë jare dertig by die toneelgeselskap van Wena Naudé en Willem van Zyl aan. Hy het later saam met Pikkie Uys 'n eie geselskap gestig. Hulle het as 'n gewilde toneel-egpaar in die laat jare dertig en vroeë jare veertig bekend geraak met stukke soos "Wittebroodsdae", "Die hand van die gereg" (deur S. Ignatius Mocke) en "Koop my blomme" ('n verwerking van Pygmalion deur George Bernard Shaw en vertaal deur C.I.C. Uys).

Akteur:

Regisseur:

Skrywer:



</doc>
<doc id="70329" url="https://af.wikipedia.org/wiki?curid=70329" title="Ursa Major I-dwergsterrestelsel">
Ursa Major I-dwergsterrestelsel

Die Ursa Major I-dwergsterrestelsel of Ursa Major I dSph is ’n sferoïdale satellietstelsel van die Melkweg in die sterrebeeld Groot Beer (Ursa Major). Die ontdekking daarvan deur Beth Wilman en ander is in 2005 aangekondig.

Dit is ’n baie klein stelsel: net ’n paar duisend ligjare in deursnee. Sy absolute magnitude is na raming net -6,75 en dit is sedert 2006 die dofste sterrestelsel bekend naas die Boötes I- (-5,7) en die Ursa Major II-dwerg (-3,8). Dit is dus dowwer as sommige sterre in die Melkweg. Dit is al vergelyk met die Sextans-dwergsterrestelsel: albei is baie oud en arm aan metale.

Ursa Major I is na raming sowat 330 000 ligjare van die Son af – sowat twee keer so ver as die Groot Magellaanse Wolk, die Melkweg se grootste en helderste satelliet-sterrestelsel.

In 1949 het Edwin Hubble ’n ander struktuur ontdek wat eers bekend was as die Ursa Major-dwerg. Intussen is egter gevind Palomar 4 is ’n baie verafgeleë bolswerm (sowat 360 000 ligjare van hier).



</doc>
<doc id="70331" url="https://af.wikipedia.org/wiki?curid=70331" title="Ursa Major II-dwergsterrestelsel">
Ursa Major II-dwergsterrestelsel

Die Ursa Major II-dwergsterrestelsel of UMa II is ’n sferoïdale satellietstelsel van die Melkweg in die sterrebeeld Groot Beer (Ursa Major). Dit is in 2006 ontdek in data van die Sloan- Digitale Lugopname. Dit is sowat 98 000 ligjare van die Son af en beweeg in die rigting van die Son teen ’n snelheid van sowat 116 km/s.

Uma II is een van die Melkweg se kleinste en dofste satellietstelsels. Dit het ’n absolute magnitude van sowat −4, wat laer is as ’n tipiese bolvormige sterreswerm en selfs sommige sterre. Dit het egter ’n massa van 5 miljoen sonmassas. Die verhouding tussen ligsterkte en massa is sowat 2 000. Dié raming kan egter verkeerd wees aangesien die stelsel ’n ietwat onreëlmatige vorm het en dalk in die proses van gety-verbrokkeling is.

Die sterre in Uma II is meestal ouer as 10 miljard jaar, en is arm aan metale. Daar vind op die oomblik geen stervorming plaas nie.


</doc>
<doc id="70332" url="https://af.wikipedia.org/wiki?curid=70332" title="Ursa Minor-dwergsterrestelsel">
Ursa Minor-dwergsterrestelsel

Die Ursa Minor-dwergsterrestelsel of UMi-dwerg is ’n satellietstelsel van die Melkweg in die sterrebeeld Klein Beer (Ursa Minor). Dit is in 1954 ontdek deur A.G. Wilson van die Lowell-sterrewag in Arizona, VSA.

Die sterre in Umi is meestal ouer. Sowat 11 miljard jaar was daar ’n uitbarsting van stervorming wat sowat 2 miljard jaar geduur het. Dit lyk nie of daar tans enige stervorming plaasvind nie.


</doc>
<doc id="70333" url="https://af.wikipedia.org/wiki?curid=70333" title="Virgo-sterrestroom">
Virgo-sterrestroom

Die Virgo-sterrestroom is die voorgestelde naam vir ’n stroom sterre in die sterrebeeld Maagd (Virgo) wat in 2005 ontdek is. Daar word geglo dit is die oorblyfsels van ’n sferoïdale dwergsterrestelsel wat besig is om met die Melkweg saam te smelt. Dit is die grootste sterrestelsel wat van die Aarde af sigbaar is in terme van die gebied wat dit aan die naghemel beslaan.

Die stroom is ontdek in data van die Sloan Digitale Lugopname, wat gebruik is om ’n driedimensionele kaart van die Melkweg op te stel. Die eerste voorstel dat ’n nuwe sterrestelsel in die Maagd bestaan, is in 2001 gedoen.

Die stroom beslaan meer as 100 vierkante grade, en moontlik tot 1 000 vierkante grade (sowat 5% van die hemelbol wat op enige tyd sigbaar is, of 5 000 keer die gebied wat die volmaan beslaan). Dit bevat egter net ’n paar honderdduisend sterre. Baie van die sterre is al eeue lank bekend, maar daar is geglo hulle is normale sterre van die Melkweg. Hulle bevat egter minder metale as normale populasie I-sterre in die Melkweg.

Die stroom lê binne-in die Melkweg, sowat 30 000 ligjare van die Son en naby aan die vlak van die Sagittarius- Elliptiese Dwergsterrestelsel. Laasgenoemde is ’n klein stelsel wat ook besig is om met die Melkweg saam te smelt. Dit is egter sowat vier keer verder as die stroom en dit is dus onwaarskynlik dat die twee fisiek verwant is. Dit is wel moontlik dat die stroom ’n oorblyfsel is van die Sagittarius-dwerg terwyl hy verbrokkel in sy wentelbaan om die Melkweg. Die Virgo-stroom stem ook ooreen met die Monoceros-ring wat in 2002 gevind is en verbind word met die Canis Major-dwergsterrestelsel, wat eweneens met die Melkweg saamsmelt.



</doc>
<doc id="70334" url="https://af.wikipedia.org/wiki?curid=70334" title="Filippynse See">
Filippynse See

Die Filippynse See (Engels: "Philippine Sea", Japannees: フィリピン海, Chinees: 菲律宾海, Tagalog: "Dagat Pilipinas") is 'n see van die Stille Oseaan tussen die Japanse eilande Ryukyu, Kioesjoe, Honsjoe en Sjikokoe in die noorde, Palau in die suide, Taiwan en die Filippynse eilande Luzon, Mindanao en Visayas in die weste, die Noordelike Mariana-eilande en Guam in die ooste. Die Filippynse See grens aan die Oos-Chinese See in die noordweste, die Suid-Chinese See in die weste en Celebessee in die suidweste.

Die Filippynse See is een van die diepste seë ter wêreld met die Filippynse sloot wat 'n diepte van 11 034 m bereik. Die see het 'n oppervlakte van ongeveer 5 miljien km².


</doc>
<doc id="70335" url="https://af.wikipedia.org/wiki?curid=70335" title="Scutum-Centaurus-arm">
Scutum-Centaurus-arm

Die Scutum-Centaurus-arm (ook bekend as die Scutum-Crux-arm) is ’n lang, uitgespreide krom stroom sterre, gas en stof wat vanaf die lang staaf van die Melkweg na buite kronkel. Omdat die Melkweg ’n staafsterrestelsel is, is die stroom sterre bekend as ’n spiraalarm. Dit is een van twee groot spiraalarms en lê tussen die klein Carina-Sagittarius-arm en die Perseus-arm, die ander groot arm. Die Scutum-Centaurus-arm begin naby die kern as die "Scutum-arm" en draai dan stelselmatig in die "Centaurus-arm".

Die streek waar die arm met die staaf in verbinding kom, is ryk aan stervormingsgebiede. In 2006 is ’n groot sterreswerm met nuwe sterre wat 14 rooi superreuse bevat het, daar ontdek en RSGC1 genoem. In 2007 is ’n swerm van sowat 50 000 nuwe sterre met die naam RSGC2 net ’n paar honderd ligjare van daar af ontdek; daar word geglo dit is jonger as 20 miljoen jaar en bevat 26 rooi superreuse, die grootste groep van sulke sterre bekend. Ander swerms in hierdie gebied sluit in RSGC3 en Alicante 8.

 Hierdie artikel is vertaal uit die 


</doc>
<doc id="70337" url="https://af.wikipedia.org/wiki?curid=70337" title="Tasmansee">
Tasmansee

Die Tasmansee (Engels: "Tasman Sea", Māori: "Te Tai-o-Rehua") is 'n see van die Stille Oseaan en is geleë tussen Australië in die weste en Nieu-Seeland in die ooste. Die see is genoem ná die Nederlandse ontdekkingsreisiger Abel Tasman, wat onder andere in 1642 en 1643 Nieu-Seeland en Tasmanië ontdek het. Omstreeks 1770 het die Britse ontdekkingsreisiger James Cook tydens sy eerste ontdekkingsreis die see ondersoek.

Die Internasionale Hidrografiese Organisasie beskou die seegebied oos van die Australiese deelstate Nieu-Suid-Wallis, Victoria en Tasmanië as deel van die Tasmansee, terwyl die seegebied oos van Queensland deel van die Koraalsee uitmaak. Die grens tussen Nieu-Suid-Wallis en Queensland dui ook die grens tussen die twee seë aan.

Die Tasmansee is 2 800 km lank, tot 2 200 km wyd, het 'n oppervlakte van ongeveer 2 300 000 km² en 'n gemiddelde diepte van 5 200 m. Eilande in die Tasmansee sluit in Lord-Howe-eiland, Ball’s Pyramid en Norfolkeiland, wat almal tot Australië behoort, terwyl Nieu-Seeland se Noordeiland en Suideiland die oostelike grens van die see vorm. Die belangrikste nedersettings aan die see is Hobart, Newcastle en Sydney in Australië asook Auckland, Wellington en Wollongong in Nieu-Seeland.


</doc>
<doc id="70338" url="https://af.wikipedia.org/wiki?curid=70338" title="Perseus-arm">
Perseus-arm

Die Perseus-arm is een van die twee groot spiraalarms van die Melkweg. Die ander een is die Scutum–Centaurus-arm. Die Melkweg is ’n staafsterrestelsel met twee groot en ’n paar kleiner strome uitgespreide sterre, gas en stof wat vanaf die lang staaf in die middel na buite kronkel.

Die Perseus-arm lê tussen die klein Cygnus-arm en Carina-Sagittarius-arm. Dit is so genoem vanweë sy ligging na aan die sterrebeeld Perseus. Daar word gespekuleer dat die Orion-Cygnus-arm, wat die sonnestelsel en die Aarde insluit, in die Perseus-arm geleë is, maar dit is nog nie bevestig nie.

Die Perseus-arm bevat ’n paar Messier-voorwerpe:



</doc>
<doc id="70341" url="https://af.wikipedia.org/wiki?curid=70341" title="Die model van persoonlikheid aspekte">
Die model van persoonlikheid aspekte

Die model van persoonlikheid aspekte is 'n model van persoonlikheid wat sê dat persoonlikheid baie aspekte insluit, afhangende van die manier waarop dit beskou word. Die woord aspek verwys na tipes, stadiums, eienskappe, persepsies van persoonlikheid. Verskillende skrywers het verskeie aspekte en dimensies van persoonlikheid beskryf.


</doc>
<doc id="70342" url="https://af.wikipedia.org/wiki?curid=70342" title="Norma-Cygnus-arm">
Norma-Cygnus-arm

Die Norma-Cygnus-arm, wat die Norma-, Cygnus- en Buitenste Arm insluit, is een van die klein spiraalarms van die Melkweg. Die binneste deel is bekend as die "Norma-arm" en die buitenste deel as die "Cygnus-arm". Die "Buitenste Arm" lê nog verder wag van die kern van die Melkweg.

Die Melkweg is ’n staafsterrestelsel met twee groot en ’n paar kleiner strome uitgespreide sterre, gas en stof wat vanaf die lang staaf in die middel na buite kronkel en spiraalarms genoem word.



</doc>
<doc id="70343" url="https://af.wikipedia.org/wiki?curid=70343" title="Orion-Cygnus-arm">
Orion-Cygnus-arm

Die Orion-Cygnus-arm is ’n klein spiraalarm van die Melkweg van sowat 3 500 by 10 000 ligjare wat ons sonnestelsel en dus die Aarde insluit. Daarom word dit ook die Lokale Arm genoem.

Die Orion-Cygnus-arm is geleë tussen die Carina-Sagittarius-arm en die Perseus-arm. Laasgenoemde is een van die twee groot spiraalarms van die Melkweg. Ons sonnestelsel is min of meer in die helfte van die arm geleë, sowat 26 000 ligjare van die kern van die sterrestelsel af.

Verskeie Messier-voorwerpe is in die Orion-Cygnus-arm geleë:



</doc>
<doc id="70344" url="https://af.wikipedia.org/wiki?curid=70344" title="Carina-Sagittarius-arm">
Carina-Sagittarius-arm

Die Carina-Sagittarius-arm is een van die klein spiraalarms van die Melkweg. Elke spiraalarm is ’n lang, uitgespreide krom stroom sterre, gas en stof wat vanaf die sentrale staaf van die Melkweg na buite kronkel. Dit bevat dikwels miljarde sterre en duisende gaswolke. In die Carina-Sagittarius-arm is ’n groot aantal H II-gebiede, jong sterre en reuse- molekulêre wolke. Dit lê tussen die twee groot spiraalarms, die Scutum-Centaurus-arm en die Perseus-arm.

Die Carina-Sagittarius-arm is in twee dele verdeel. Vanaf die sentrale staaf lê die Sagittarius-arm, wat verder weg die Carina-arm word.

’n Paar Messier-voorwerpe kan met ’n amateur-teleskoop gesien word:



</doc>
<doc id="70345" url="https://af.wikipedia.org/wiki?curid=70345" title="Magellaanse Brug">
Magellaanse Brug

Die Magellaanse Brug is ’n stroom neutrale waterstof wat die twee Magellaanse Wolke verbind. Dit is in 1963 deur J.V. Hindman en ander ontdek. Die brug bestaan uit hoofsaaklik gas met ’n lae metaalinhoud, maar ’n paar sterre is wel daarin ontdek. Dit moenie met die Magellaanse Stroom verwar word nie; laasgenoemde verbind die Magellaanse Wolke met die Melkweg.



</doc>
<doc id="70347" url="https://af.wikipedia.org/wiki?curid=70347" title="Segue 3">
Segue 3

Segue 3 is ’n dowwe sterreswerm van die Melkweg in die sterrebeeld Vlieënde Perd wat in 2010 ontdek is in data van die Sloan Digitale Lugopname. Dit is sowat 55 000 ligjare van die Son af en beweeg weg van die Son teen ’n snelheid van 167,1 km/s.

Segue 3 is besonder dof; sy absolute magnitude is na raming sowat −1,2 of selfs 0, wat beteken die swerm is maar 100 tot 250 keer so helder as die Son. Dit het ’n effens afgeplatte vorm en toon tekens van verbrokkeling weens getykragte.

Die sterre van Segue 3 is ouer as 12 miljard jaar en is van die eerste sterre wat in die heelal gevorm het. Hulle het ’n lae metaalinhoud.



</doc>
<doc id="70348" url="https://af.wikipedia.org/wiki?curid=70348" title="Willman 1">
Willman 1

Willman I is ’n dwergsterrestelsel of sterreswerm met ’n besonder lae ligsterkte. Dit is genoem na Beth Willman van die Haverford-kollege, die belangrikste skrywer van ’n studie geskoei op die data van die Sloan Digitale Lugopname.

Dit is ’n elliptiese satellietstelsel van die Melkweg en sowat 120 000 ligjare van die Son af. Dit is naas Segue 3 die dofste sterrestelsel bekend, met ’n absolute magnitude van −2,7. Sy massa is na raming sowat 0,4 miljoen sonmassas, en die verhouding tussen sy ligsterkte en massa is dus sowat 800. Dit beteken Willman I word oorheers deur donker materie. 

Sy sterre is ouer as 10 miljard jaar en het ’n baie lae metaalinhoud.



</doc>
<doc id="70349" url="https://af.wikipedia.org/wiki?curid=70349" title="Koposov I">
Koposov I

Koposov I is ’n bolvormige sterreswerm in die Melkweg, in die sterrebeeld Maagd. Dit is sowat 157,5 000 ligjare van die Aarde af en is in 2007 ontdek deur ’n span sterrekundiges onder S. Koposov. Dit het ’n deursnee van sowat 9,8 ligjare en ’n absolute magnitude van -2.



</doc>
<doc id="70350" url="https://af.wikipedia.org/wiki?curid=70350" title="Koposov II">
Koposov II

Koposov II is ’n bolvormige sterreswerm in die Melkweg, in die sterrebeeld Tweeling. Dit is sowat 113 000 ligjare van die Aarde af en is in 2007 ontdek deur ’n span sterrekundiges onder S. Koposov. Dit het ’n deursnee van sowat 9,8 ligjare en ’n absolute magnitude van -1.



</doc>
<doc id="70354" url="https://af.wikipedia.org/wiki?curid=70354" title="Sterre met planete">
Sterre met planete

Daar is minstens 678 bekende sterre met planete in die heelal. Die meeste is van spektraaltipe F, G en K, want sterrekundiges vind die meeste planete om sterre wat met die Son ooreenstem. Ander is reusesterre wat al die waterstof in hul kern opgebruik het. Planete om reusesterre gee ’n aanduiding van hoe planetêre stelsels ontwikkel en hoe die planete se eienskappe verander met die evolusie van die sterre.

Daar is 549 sterre met een bevestigde planeet, en net 129 (sowat 17%) met meer as een. Die ster met die meeste bevestigde planete is HD 10180 met sewe; dit het ook twee onbevestigde planete. Die grootste ster is Epsilon Tauri (2,723 M) en die kleinste 2M J044144 (0,021 M). Die een met die meeste metale is 1RXS 1609 (0,616 dex, 4,13 × Son) en die een met die minste is HIP 13044 (−2,086, 0,0082 × Son). Die naaste ster met ’n planeet is Alpha Centauri B (4,36 ligjare) en die verste een MOA-2008-BLG-310L (23 807 ligjare). 

Die lys van sommige sterre hier onder is gesorteer volgens regte klimming. Die sterre se twee belangrikste eienskappe is massa en metaalinhoud, want dit bepaal hoe die planetêre stelsels vorm. Sterre met ’n groter massa en metaalinhoud het gewoonlik meer en groter planete.

"′n Geel agtergrond dui sterre met meer as een planeet aan."


</doc>
<doc id="70355" url="https://af.wikipedia.org/wiki?curid=70355" title="Tjello">
Tjello

'n Tjello is 'n strykinstrument met 'n kenmerkende klank en 'n bereik van byna 4 oktawe. Iemand wat die tjello speel word 'n tjellis genoem.




</doc>
<doc id="70357" url="https://af.wikipedia.org/wiki?curid=70357" title="Tekstiel">
Tekstiel

Tekstiel is die materiaal of lap wat gebruik word om klere, gordyne, lakens, en so meer te vervaardig. Die woord is afgelei van die Latynse woord "texere" wat geweef beteken.

Tekstiek word vervaardig deur die weef of brei van natuurlike of kunsmatige vesels. Voorbeelde van tekstiel gemaak van natuurlike vesels is katoen, wol, sy en linne. Voorbeelde van mensgemaakte vesels is nylon, politeen, viskose en poliëster.

Daar bestaan ook sogenaamde "tegniese tekstiele". Dit is tekstielprodukte wat vir nie-estetiese doeleindes vervaardig word, waar funksie die primêre maatstaf is. Tegniese tekstiele sluit in tekstiele vir motoraanwendings, mediese tekstiele (bv. inplantings), geotekstiele (versterking van grondhellings), agrotekstiele (tekstiele vir gewasbeskerming) en beskermende klere (bv. hitte- en stralingsbeskerming vir brandweerklere, gesmelte metaalbeskerming vir sweisers, messteekbeskerming en koeëlvaste baadjies en ruimtepakke).


</doc>
<doc id="70360" url="https://af.wikipedia.org/wiki?curid=70360" title="Esther Mentz">
Esther Mentz

Esther Mentz was 'n Suid-Afrikaanse operasangeres en aktrise. Mentz maak haar rolprentdebuut in 1944 in Donker Spore, een van die eerste vollengte Afrikaanse films. Sy was die vrou van die voormalige direkteur-generaal van die SAUK en stigterslid van die Suid-Afrikaanse Musiekregte-organisasie (Samro), dr. Gideon Roos.



</doc>
<doc id="70361" url="https://af.wikipedia.org/wiki?curid=70361" title="Gert van den Bergh">
Gert van den Bergh

Gert van den Bergh (1920–1968) was ’n Suid-Afrikaanse akteur.

Hy maak sy rolprentdebuut in 1942 in die dokumentêr Lig van 'n Eeu. Sy tweede rolprent (sy eerste vermaaklikheidsprent) was Pikkie se Erfenis in 1946. In 1965 ontvang Van den Bergh die Erepenning vir Speelkuns van die Suid-Afrikaanse Akademie vir Wetenskap en Kuns.

Sy vrou, Dulcie van den Bergh was ook ’n bekende aktrise. Sy seun, Regardt van den Bergh is ’n akteur, rolprentregisseur en draaiboekskrywer.



</doc>
<doc id="70362" url="https://af.wikipedia.org/wiki?curid=70362" title="Donker spore">
Donker spore

Donker Spore is 'n swart en wit Afrikaanse rolprent wat in 1944 uitgereik is. Die film is gebaseer op C.J. Langenhoven se boek, "Donker Spore: 'n Verhaal uit Ladismith".

Die rolprent is 'n drama. Dit het geen ouderdomsperk nie.


Sarel van Duine, vars uit die universiteit, doen aansoek vir werk as 'n verslaggewer by Die Burger. Hy beïndruk die redakteur, mnr Rompel, wat hom onmiddellik na Ladismith stuur om 'n skynbaar bonatuurlike moord te ondersoek. 'n Man genaamd Tys Lootsman is dood terwyl hy deur 'n pas huis toe gery het en, onverklaarbaar, is daar hoegenaamd geen leidrade nie. Sarel woon die verhoor by en bevriend die hoofgetuie, 'n plaaslike boer met die naam Koos Kok, wie die weduwee op soek na haar man vergesel het. Terwyl hy voorgee om agtergrond vir 'n reeks koerantartikels in te samel, ondersoek Sarel die moord tydens sy verblyf by oom Koos, tant Treinie en hul dogter, Liena. Naby hulle woon prof Mierdyk, een van Sarel se dosente, saam met sy dogter Elsie. Mierdyk het sedert die dood van sy vrou mal geword, terwyl 'n kluisenaar genaamd Windskut, wat selde gesien word, ook in die pas woon.



</doc>
<doc id="70365" url="https://af.wikipedia.org/wiki?curid=70365" title="Simon Beyers">
Simon Beyers

Simon Beyers is 'n swart en wit Afrikaanse rolprent wat op 12 Augustus 1947 uitgereik is. Die rolprent is gebaseer op 'n toneelstuk getiteld "Die Goeie Oue Tyd" wat in 1944 deur Sita (skuilnaam) geskryf is. Die toneelstuk is eers deur die Pierre de Wet Toneelgeselskap opgevoer en is later onder die titel "Simon Beyers" verfilm.

Die rolprent is 'n drama.




</doc>
<doc id="70366" url="https://af.wikipedia.org/wiki?curid=70366" title="Die pantoffelregering">
Die pantoffelregering

Pantoffelregering is 'n swart en wit Afrikaanse rolprent wat in 1947 uitgereik is.

Die rolprent is 'n komedie.




</doc>
<doc id="70367" url="https://af.wikipedia.org/wiki?curid=70367" title="Pikkie Uys">
Pikkie Uys

Pikkie Uys is/was die verhoognaam van die Suid-Afrikaanse aktrise Sannie Uys. Sy begin haar loopbaan as akteur by die geselskap van Wena Naudé en Willem van Zyl. In 1934, nadat Wena Naudé na die Nederlande reis om daar te gaan studeer, neem sy Wena se hoofrolle oor. Na Wena se terugkeer sluit sy by die Ackermann-Nell Geselskap aan. Anton Ackermann herdoop haar Pikkie Uys, die naam waaronder sy bekend geraak het. Sy trou later met Ackermann.



</doc>
<doc id="70369" url="https://af.wikipedia.org/wiki?curid=70369" title="Pinkie se erfenis">
Pinkie se erfenis

Pinkie se Erfenis is 'n swart en wit Afrikaanse rolprent wat in 1946 uitgereik is. Dit is die verfilmde weergawe van Pierre de Wet se verhoogdrama, Pinkie. De Wet is die regisseur en skrywer, maar vertolk ook die rol van 'n kreupel Pinkie wat op 'n blinde meisie verlief raak.

Die rolprent is 'n drama. Dit het geen ouderdomsperk nie. Pierre de Wet vertolk die rol van die kreupel Pinkie wat verlief raak op ’n blinde meisie, Naomi (Paula Styger). Dis gegrond op die verhoogstuk "Pinkie".




</doc>
<doc id="70372" url="https://af.wikipedia.org/wiki?curid=70372" title="Die kaskenades van Dr. Kwak">
Die kaskenades van Dr. Kwak

Die Kaskenades van Dr. Kwak is 'n swart en wit Afrikaanse rolprent wat op 5 April 1945 uitgereik is.

Die rolprent is 'n komedie.


'n Jong dokter, vars uit die mediese skool koop 'n praktyk vir 'n appel en 'n ei op 'n klein dorpie in die middel van nêrens. Met sy aankoms ontvang hy skokkende nuus van die dorpsmense: ""Niemand op die dorp raak ooit siek nie, en die vorige dokter het van aalmoese geleef. Niemand het ooit 'n dokter, apteker of begrafnisondernemer nodig nie."" vertel hulle hom.

Maar Dr Kwak weier om dit te glo, en kom met die apteker en die onderwyser bymekaar. Hy benadruk die belangrikheid daarvan dat die mediese wetenskap na die mense gebring moet word en dat hulle bewus gemaak moet word van die verskriklike gevare wat kieme inhou. Kort nadat Kwak aankondig dat hy Maandae gratis konsultasies aanbied, is sy spreekkamers vol, die plaaslike hotel is omskep in 'n hospitaal, en die hele dorp is in die bed. Dr Kwak, die hoteleienaar (nou matrone van die hospitaal) en die apteker glimlag almal breed. Maar geregtigheid seëvier in die gestalte van die ou dokter.



</doc>
<doc id="70374" url="https://af.wikipedia.org/wiki?curid=70374" title="Blouvalk">
Blouvalk

Die Blouvalk ("Elanus caeruleus") is 'n klein daglewende roofvoël in die familie Accipitridae. Dit is veral bekend vir sy gewoonte om oor oop grasvelde te sweef. Die Eurasiëse en Afrika spesie (Engels: "Black-winged kite") word soms gekombineer met die Australiese (Engels: "Black-shouldered kite" – –" Elanus axillaris") en die (Engels: "White-tailed kite" "Elanus leucurus") van Noord- en Suid-Amerika wat saam 'n superspesie vorm. Alhoewel dit hoofsaaklik op die vlaktes voorkom word dit soms op grasryke hange van heuwels in die hoër geleë gebiede van Asië gesien. Blouvalke is nie migrerend nie, maar beweeg oor kort afstande in reaksie op die weer.

Hierdie langvlerkroofvoël het lang vlerke met 'n wit, grys en swart verekleed en, soos 'n uil, het dit oë wat vorentoe wys met rooi irisse. Die lang valkagtige vlerke strek verby die stert wanneer die blouvalk sit. Die kort en vierkantige stert is sigbaar wanneer dit vlieg. Wanneer die blouvalk sit, dikwels op drade langs die pad, is dit meestal besig om sy vlerke te beweeg en ruk sy stert op en af ​om homself te balanseer. Die geslagte lyk eenders.

Die blouvalk kom hoofsaaklik voor op vlaktes en in semi-woestyne in sub-Sahara Afrika en tropiese Asië, maar dit kom ook in Europa in Spanje en Portugal voor.

Die nes is 'n los platform van takkies waarin 3 of 4 eiers gelê word. Die wyfie doen die meeste moeite met die bou van die nes. Die eiers is lig en roomkleurig met dieprooi kolle. Albei ouers broei, maar wanneer die kuikens uitbroei, spandeer die mannetjie meer tyd om kos te soek. Die wyfies voer aanvanklik die kuikens en jag naby die nes en sal ook voedsel van die mannetjie ontvang. Nadat die kuikens hulle vere gekry het is hulle vir 'n verdere 80 dae steeds afhanklik van hulle ouers vir kos. Aanvanklik vind die oordrag van kos by die broeiplek en later in die lug plaas.

Die blouvalk se prooi sluit sprinkane, krieke en ander groot insekte, akkedisse en knaagdiere in. Beseerde voëls, klein slange en paddas het is ook al aangeteken. Dit is op seldsame geleenthede waargeneem terwyl dit prooi in die vlug jag.

Hierdie voëls slaap kommunaal in groepe van 15 tot 35 (groter getalle in Europa) op 'n groot blaarryke boom.




</doc>
<doc id="70375" url="https://af.wikipedia.org/wiki?curid=70375" title="Paula Styger">
Paula Styger

Paula Styger was 'n Suid-Afrikaanse aktrise, joernalis en advertensiebestuurder. Sy maak haar verhoogdebuut in 1935 in André Huguenet se toneelstuk "Haar egskeiding". Daarna volg "Gevaarlike huwelik" in 1935, "Die Kwaksalwer" in 1939, "Ek het 'n man vermoor" en "Helshoogte" saam met hom. In 1942 sluit sy by die Pierre de Wet-geselskap aan, saam met James Norval en Anna Cloete, en tree op in verhoogproduksies soos "Pinkie" (1942–1943) en "Satansloon" (1942). In 1944, ná 'n ernstige operasie, roep sy die verhoog vaarwel en konsentreer op kommersiële kuns en die bemarkingsektor. Maar sy het nogtans in Pierre de Wet se rolprente opgetree.

Die stamvader van Paula Styger se familie, J.Styger, het as onderwyser uit Nederland na Suid-Afrika geëmigreer en was getuie in die saak oor die Gereformeerde Kerk tussen J. Herman (sendeling) en ds. Beyers. Dié saak het voor landdros George Croman op Burgersdorp gedien. Ná die dood van J. Styger (1867)is sy vrouw met 5 kinders terug na Nederland, terwyl sy seuns, J.J. Styger en D.T. Styger, toe nege en drie jaar oud, in Suid-Afrika agtergebly het. D.T. (David) Styger (28 Oktober 1864 – 22 Julie 1946), wat op die plaas Rooipoort en later Nooitgedacht gewoon het, was Paula se oupa. Hy was getroud met tant Annie (gebore 1866 en oorlede in die eeufeesjaar van die Gereformeerde kerk Burgersdorp, 1960) en het altesaam 44 jaar ononderbroke as diaken en ouderling in die gemeente gedien en was dikwels afgevaardigde na meerdere vergaderings. Uit dié huwelik is vyf kinders gebore, van wie die twee seuns D.G. Styger (1895–1945) en J.J. Styger was. 

Paula se vader, Douw Gerbrand Styger, het die plaas Rooipoort as woonplek ontvang en self etlike jare as Burgersdorpse diaken gedien. Hy het sy aanstaande, Alida Johanna (tant Alie) Kruger, tweede oudste dogter van Hans en Bettie Kruger van die plaas Wasbank, distrik Burgersdorp, tydens die Tweede Vryheidsoorlog ontmoet. Ds. Dirk Postma het hulle in 1906 in die ou Gereformeerde kerk op Burgersdorp in die huwelik bevestig. Uit dié huwelik is ook vyf kinders gebore van wie twee ook seuns was, D.T. Styger en J.J. Styger. 

Anna Maria Styger was die middelste van haar ouers se vyf kinders. Sy het haar skooljare op Burgersdorp deurgebring en ’n bynaam op skool gekry wat ontwikkel het tot die toneelnaam waaronder sy later in die hele Unie bekend sou word, Paula Styger. Sy het reeds op driejarige ouderdom toneeltalent getoon en bewys gelewer dat sy beroepspeelster sou word. Sy het baie daarvan gehou om op die eetkamertafel te staan en haar versies op te sê, en dan het sy gewoonlik ’n fooi vir haar voordrag ontvang.

Eers nadat sy die skool verlaat het, het Paula Styger ’n ernstige studie van die drama en toneel begin maak en ’n drang en begeerte geopenbaar om haar lewe daaraan te wy. Teen haar ouers se sin het sy met die akteur André Huguenet in aanraking gekom en die gevolg van dié onderhoud was dat sy in Desember 1934 haar eerste kontrak geteken en op 16 Januarie 1935 in Kaapstad by sy geselskap aangesluit het. Styger het besef haar besluit sou baie liggaamlike en geestelike krag vereis, maar met haar streng Calvinistiese opvoeding, gesonde agtergrond, persoonlikheid, talent en morele ewewig was sy gestewel en gespoor om haar loopbaan te begin.

In haar loopbaan as verhoogaktrise het sy in die volgende toneelstukke opgetree: "Haar egskeiding" deur Clemence Dane (1935); "Die doodsvonnis" deur Emlyn Williams (1937); "Gevaarlike huwelik" deur Martin Vale (1937); "Tamboer in die nag" (radiodrama) deur Hendrik Brand (1937); "By die ou meulstroom" deur Jean Jacques Barnard (1938); "Die kwaksalwer" deur Dorothy Brandon (1938); "Die tweede Grieta" deur J.H.H. de Waal (1939); "Is jy ’n bokryer?" verwerk deur Dirk Mostert (1940); "Helshoogte" ("Wuthering Heights") deur Emily Brontë (1941); en "Absalom, my seun" deur St. John Ervine (1942). 

Met laasgenoemde toneelstuk het Paula Styger haar verbintenis met Huguenet se geselskap beëindig. Op 1 Augustus 1942 stig Pierre de Wet sy toneelgeselskap met Styger as sy hoofdame. In 1942 tree sy op in "Satansloon" deur Patrick Hamilton, in 1943 in "Pinkie" deur De Wet self en in 1944 in "Korrels en kaf" (vier eenbedrywe). Ook in 1944 tree sy op in die radiodrama "Agamemnon", 'n vertaling van die werk deur Aeschylus, en in die verhoogstuk "Die goeie oue tyd" deur Sita. In 1945 kom "Pinkie se erfenis" deur De Wet aan die beurt waarin sy teenoor onder andere Gideon Roos speel, die eerste Afrikaanse vollengte-klankprent, vervaardig in Suid-Afrika deur die firm Utolo (Bpk.) van Johannesburg.

Met haar toere vir die Huguenet- en De Wet-geselskap het Paula Styger die Unie platgereis en die geleentheid gekry om kennis te maak met en onthaal te word deur skoolkinders, boere-ooms en –tantes, onderwysers, predikante, doktore en professore aan verskeie universiteite, vooraanstaande skrywers, skilders, beeldhouers, sangers, musici en medici. Sy was ook ’n welkome gas by regsgeleerdes, landsregeerders, administrateurs, prokureur-generaals, buitelandse gesante en goewerneur-generaals.

Styger het haar werk in ’n ernstige lig beskou. In Burgersdorp se "Eeufees-Gedenkboek" van 1946 skryf P.J.T. de Wet, waarskynlik na aanleiding van korrespondensie met Styger: "Sy besef terdeë dat die Toneel een van die magtigste faktore is in die lewe van ’n volk. Sy weet dat dit in baie opsigte die sigbare stempel is van wat aangaan in die siel van die gemeenskap waarin sy leef. Dat wat op die toneel plaasvind tot ’n groot mate die weerspieëling is van strominge en gestaltes binne die volkslewe. Sy weet ook dat die Toneel nie alleen vermaaklik is nie; dit is ook opvoeding. Daarom is die werk van die toneelspeler ’n werk met ’n roeping, ’n ernstige roeping!"

Op 29 Mei 1945 het ’n ramp die Styger-huis getref met die afsterwe van Paula se vader. Vir haar was dit ook 'n persoonlike terugslag. Soos P.J.T. de Wet dit stel: "Haar ouerhuis was vir haar ’n anker in die lewe en ’n vesting waar sy na liggaam en gees kon uitrus. Tuis, op die ou woonplaas Rooipoort, vind sy in die teenwoordigheid van haar moeder ’n kalmte en rustigheid wat salwend is ná die gejaagde en vermoeiende reise, en haar vader was vir haar ’n bron van geestelike krag en besieling in haar lewe. Sy het egter die troos en aangename herinnering dat hy kort voor sy dood vir haar ’n wonderlike boodskap nagelaat het, naamlik: 'Nou besef ek haar doel met die Afrikaanse Toneel en ek sien in haar ’n boodskap aan ons Afrikaanse Volk.'"

Paula Styger was nooit getroud nie. 




</doc>
<doc id="70382" url="https://af.wikipedia.org/wiki?curid=70382" title="Burgerlike solidariteitsooreenkoms">
Burgerlike solidariteitsooreenkoms

Die Burgerlike solidariteitsooreenkoms (Frans: "Pacte civil de solidarité", kort "PACS") is 'n burgerlike verbintenis met gemeenskap van goedere, gesamentlike belasting en erfregtelike voordele wat in 1999 in Frankryk ingevoer is.

Alhoewel dit nie afhanklik van seksuele oriëntasie is nie, word hierdie regstrument tans hoofsaaklik deur heteroseksuele pare aangewend (95 persent volgens amptelike statistieke). Selfdegeslagpare gaan die ooreenkoms aan omdat hulle in Frankryk tans nie amptelik in die huwelik kan tree nie.

In teenstelling met huwelike word die ooreenkoms nie in aanwesigheid van 'n burgemeester aangegaan nie, maar in 'n geregshof onderteken. Nogtans maak die wet voorsiening vir 'n plegtigheid in 'n raadsaal wat deur 'n burgemeester bygewoon word. So gryp veral burgemeesters van linkse partye die kans om 'n plegtigheid vir elke paar te hou wat die ooreenkoms sluit en dit graag deur 'n burgemeester of stedelike administrasie wil laat bevestig.

Die PACS verplig pare tot wedersydse ondersteuning, alhoewel die besonderhede hiervan individueel gereël mag word. Die gemeenskaplike aanneming van kinders word nie toegestaan nie. Volgens Franse reg mag egter ook 'n enkelpersoon 'n kind aanneem.



</doc>
<doc id="70383" url="https://af.wikipedia.org/wiki?curid=70383" title="HD 10180">
HD 10180

HD 10180 is ’n ster baie soos die Son in die sterrebeeld Suidelike Waterslang wat bekend is as die ster met dalk sover bekend die meeste planete – moontlik nege, waarvan sewe bevestig is. Dit is dus dalk die grootste planetêre stelsel, insluitend ons sonnestelsel.

Die ster is sowat 127 ligjare (39 parsek) van die Aarde af. Sy skynbare helderheid is 7,33 mag en dit kan dus nie met die blote oog gesien word nie, maar wel met ’n klein teleskoop.

Die sterreklassifikasie van die ster is G1V, wat beteken dit is ’n hoofreeksster wat energie in sy kern opwek deur die fusie van waterstof. Sy massa is 6% groter as dié van die Son. Dit het ’n 20% groter metaalinhoud (elemente benewens waterstof en helium) as die Son. Met ’n geraamde ouderdom van 7,3 miljard jaar is dit ’n stabiele ster met geen noemenswaardige magneet-aktiwiteit nie. Sy geraamde rotasieperiode is sowat 24 dae.

In 2010 het ’n navorsingspan onder Christophe Lovis van die Universiteit van Genève aangekondig die ster het minstens vyf planete, en dalk tot sewe. Op 6 April 2012 het die sterrekundige Mikko Tuomi van die Universiteit van Hertfordshire ’n verslag in "Astronomy and Astrophysics" gepubliseer wat voorstel dat die ster nege planete het. Nadat die data hersien is, is verdere bewyse gevind van die ster se heel binneste planeet (b) sowel as van twee bykomende planete (i en j).

Die stelsel bevat vyf planete met ’n minimum massa van 12 tot 25 keer dié van die Aarde (vergelykbaar met dié van Uranus en Neptunus) en met wentelbaanradiusse van 0,06, 0,13, 0,27, 0,49 en 1,42 AE, net minder as Mars s’n.

Die planeet HD 10180 b is moontlik min of meer so groot soos die Aarde (minimum massa 1,4 keer die Aarde s'n). HD 10180 c, wat omtrent so groot soos Uranus is, is moontlik ’n gasreus. HD 10180 i is ’n moontlike, maar onbevestigde planeet nie baie groter as die Aarde nie wat in 2012 deur Mikko Tuomi ontdek is.

HD 10180 d is omtrent die grootte van Neptunus en moontlik ook ’n gasreus. HD 10180 e is moontlik nog ’n gasreus, maar is waarskynlik omtrent twee keer so groot soos Neptunus. HD 10180 j is ’n moontlike, maar onbevestigde planeet omtrent so groot soos die Aarde of dalk ’n gasdwerg wat in 2012 deur Mikko Tuomi ontdek is.

HD 10180 f is min of die meer dieselfde soort planeet as HD 10180 e. HD 10180 g is ’n gasreus groter as Neptunus (dalk 24 keer die massa van die Aarde). HD 10180 h is sover bekend die grootste en verste planeet. Dit is waarskynlik ’n gasreus omtrent so groot soos Saturnus (met ’n minimum massa van 65 keer dié van die Aarde).




</doc>
<doc id="70385" url="https://af.wikipedia.org/wiki?curid=70385" title="HD 40307">
HD 40307

HD 40307 is ’n oranje K-tipe hoofreeksster sowat 42 ligjare (12,83 parsek) van die Aarde af in die sterrebeeld Skilder. Sy massa is na raming effens minder as dié van die Son. Die ster het sover bekend ses planete wat om hom wentel. Drie planete is in 2008 ontdek en nog drie in 2012. Een van hulle, HD 40307 g, is ’n planeet soortgelyk aan die Aarde met ’n wentelperiode van sowat 200 dae en kan dalk vloeibare water op sy oppervlak hê. Nog navorsing is nodig om vas te stel of dit lewe kan huisves.

HD 40307 is ’n K-tipe ster en straal dus oranje lig uit. Sy radius en massa is sowat ’n driekwart van die Son s’n. Sy temperatuur is net onder 5 000 kelvin. Dit is relatief hoog vir ’n K-tipe ster en is naby dié van ’n G-tipe ster soos die Son. Die sterrekundiges wat die planete om 40307 ontdek het, meen hul metaalinhoud sal bepaal of hulle terrestriaal soos die Aarde of gasplanete soos Jupiter en Saturnus is.

Ondanks sy nabyheid aan die Aarde kan HD 40307 nie met die blote oog gesien word nie.

Vyf van HD 40307 se planete wentel baie naby aan die ster, met die verste een van hulle wat twee keer so naby is as Mercurius aan die Son. Die heel verste planeet is omtrent so ver as Venus van die Son en val binne die gebied waar water kan voorkom.

Die minimum massa van die planete wissel van drie tot tien keer dié van die Aarde.




</doc>
<doc id="70391" url="https://af.wikipedia.org/wiki?curid=70391" title="Hans die skipper">
Hans die skipper

Hans-die-Skipper is 'n Afrikaanse rolprent wat op 31 Desember 1952 vrygestel is. Dit is gegrond op die roman van D.F. Malherbe wat deur die regisseur Bladon Peake tot 'n draaiboek en rolprent verwerk is.

Die rolprent is 'n drama.


Hans die skipper speel hom af op 'n klein vissersdorp waar Hans, ou seerot wie se hele lewe om die see draai, saam met sy vrou en seun, Johan, woon. Hans wil hê sy seun moet ook 'n visser word, maar Johan wil nie op die dorp bly nie. Sy seun sprei sy vlerke en pa en seun raak mettertyd van mekaar vervreem. Na jare van swerf, hoor die seun dat sy pa op sterwe lê en haas hom terug om by die sterfbed weer versoen te raak.



</doc>
<doc id="70392" url="https://af.wikipedia.org/wiki?curid=70392" title="Albie van der Bijl">
Albie van der Bijl

Albie van der Bijl is/was 'n Afrikaanse akteur.



</doc>
<doc id="70393" url="https://af.wikipedia.org/wiki?curid=70393" title="Kepler-11">
Kepler-11

Kepler-11 is ’n ster baie soos die Son, maar effens groter, in die sterrebeeld Swaan. Dit is sowat 2 000 ligjare (613 parsek) van die Aarde af. Dit is binne sigafstand van Nasa se Kepler-ruimteteleskoop. Op 2 Februarie 2011 is aangekondig die planetêre stelsel is van die mees kompakte stelsels wat nog ontdek is. Dit was die eerste ster met ses planete wat ontdek is. Al die planete is groter as die Aarde, met die grootstes omtrent so groot soos Neptunus.

Kepler-11 en sy planete is deur Nasa se Kepler-ruimtetuig ontdek. Dié tuig soek sterre wat ’n verdowwing ondergaan. Dié verdowwing kan ’n teken wees van planete wat voor die ster verbybeweeg soos van die Aarde af gesien. Kepler-11 was die eerste planeet wat ontdek is met meer as drie planete wat voor hom verbybeweeg.

Kepler-11 is na die Kepler-sending genoem; dit is die elfde ster wat deur Kepler ontdek is wat bevestigde planete het. Die planete is (in volgorde van die ster af): Kepler-11b, Kepler-11c, Kepler-11d, Kepler-11e, Kepler-11f en Kepler-11g.

Kepler-11 is ’n G-tipe ster met ongeveer 95% van die massa en 110% van die radius van die Son. Dit het ’n oppervlaktemperatuur van sowat 5 680 kelvin en is 8 miljard jaar oud. (Die Son is sowat 4,6 miljard jaar oud en het ’n oppervlaktemperatuur van 5 778 kelvin.)

Die skynbare magnitude van die ster is 13,7 en daarom kan dit nie met die blote oog gesien word nie.

Al ses sterre beweeg voor die ster verby, soos van die Aarde af gesien. Die geraamde massa van planete Kepler-11b tot Kepler-11f stem ooreen met dié tussen die Aarde en Neptunus. Almal se geraamde digthede is laer as dié van die Aarde en dit dui daarop dat nie een van hulle dieselfde samestelling as die Aarde het nie. Dit lyk of planete Kepler-11d, e en dalk f ’n atmosfeer van heelwat waterstof het, terwyl b en c waarskynlik ’n aansienlike hoeveelheid ys bevat, asook óf waterstof óf helium óf albei.

Die stelsel is een van die kompakste stelsels bekend; die wentelbaan van Kepler-11b tot Kepler-11f sal maklik pas binne die wentelbaan van Mercurius, met Kepler-11g nie veel verder nie. Tog is daar aanduidings dat die stelsel oor miljarde jare stabiel kan bly.

Daar kan nog sterre in die stelsel wees wat nie voor die ster verbybeweeg nie, maar hulle sal nie op dieselfde manier as die ander opgespoor kan word nie.

Relatiewe grootte en posisie van die ses planete van Kepler-11, in vergelyking met die binneste sonnestelsel.



</doc>
<doc id="70396" url="https://af.wikipedia.org/wiki?curid=70396" title="55 Cancri">
55 Cancri

55 Cancri is ’n dubbelster sowat 41 ligjare van die Aarde af in die sterrebeeld Kreef (Cancer). Die stelsel bestaan uit ’n G-tipe hoofreeksster en ’n kleiner rooi dwerg. Hulle is meer as 1 000 AE van mekaar af (duisend keer die afstand tussen die Aarde en die Son).

Sedert 2011 is vyf planete bevestig wat om die hoofster, 55 Cancri A (die geel dwerg), wentel. Daar kan meer planete wees. Die binneste planeet, 55 Cancri e, beweeg voor die ster verby soos van die Aarde af gesien.

Die 55 Cancri-stelsel is taamlik na aan ons sonnestelsel: sowat 40,3 ligjare. Die hoofster het ’n skynbare helderheid van 5,95 en kan dus deur ’n verkyker gesien word. As dit baie donker is, kan dit net-net met die blote oog gesien word. Die rooi dwerg het ’n skynbare helderheid van 13 en kan net met ’n teleskoop gesien word.

Die hoofster is ’n oranje ster van tipe K0IV-V. Dit is óf ’n hoofreeksster óf ’n subreus; dis kleiner as die Son en het ’n effens kleiner massa. Dit het meer metale as die Son. Dit maak dit moeilik om die ster se ouderdom en massa te bepaal, maar sy ouderdom word gewoonlik op sowat 5,5 miljard jaar geraam. Ander studies gee ramings van tussen 7,4 miljard en 8,7 miljard jaar.

55 Cancri B is ’n rooi dwerg sowat 1 065 AE van die hoofster, en is baie kleiner en dowwer as die Son. Ondanks die afstand tussen hulle, lyk dit of die twee sterre swaartekraggebonde is. Daar is aanduidings dat komponent B self ’n dubbelster is, maar dit is onseker.

Die eerste ster wat ontdek is, is b, wat HR 3522b genoem is deur sy ontdekkers (HR 3522 is ’n alternatiewe naam vir 55 Cancri). Die planeet is egter meer bekend as 55 Cancri b.

In 1998 is die ontdekking van ’n moontlike stofring om 55 Cancri A aangekondig, maar dit kon nie bevestig word nie.

Ná verdere metings is die ontdekking van ’n planeet in 2002 aangekondig met ’n wentelafstand van sowat 5 AE. Dit is 55 Cancri d genoem. Nog ’n moontlike planeet, 55 Cancri c, is terselfdertyd ontdek.

Die ontdekking van 55 Cancri e is in 2004 aangekondig. Dit het ’n massa van 8,3 keer dié van die Aarde. Die metings wat tot dié ontdekking gelei het, het ook die bestaan van 55 Cancri c bevestig.

In 2007 is die ontdekking van 55 Cancri f aangekondig. 55 Cancri was dus die eerste bekende vyfplaneetstelsel. Planeet f het dieselfde massa as c gehad en is binne die ster se gebied wat moontlik lewe kan bevat. Daar word nie geglo die planeet self het lewe nie, maar hipotetiese mane kan wel minstens mikrobiese lewe huisves.

Daar kan moontlik nog planete wees in die stelsel se stabiele sone, tussen f en d.

’n Boodskap is op 6 Julie 2003 van die Aarde na 55 Cancri gestuur. Dit is "Cosmic Call 2" genoem en sal die ster in Mei 2044 bereik.




</doc>
<doc id="70397" url="https://af.wikipedia.org/wiki?curid=70397" title="Aardmassa">
Aardmassa

Aardmassa (M) is die massaeenheid wat gelyk is aan die massa van die Aarde. = . Die eenheid word dikwels gebruik om ander ruimteliggame se massa uit te druk.



</doc>
<doc id="70398" url="https://af.wikipedia.org/wiki?curid=70398" title="Jupitermassa">
Jupitermassa

Jupiter-massa (M of M) is die massaeenheid wat gelyk is aan die massa van Jupiter. 1 M = 1,8986 × 10 kg of 317,83 aardmassas. Die eenheid word dikwels gebruik om ander ruimteliggame se massa uit te druk.


</doc>
<doc id="70399" url="https://af.wikipedia.org/wiki?curid=70399" title="Aardradius">
Aardradius

Omdat die Aarde nie ’n perfekte sfeer is nie, kan geen enkele waarde gebruik word as sy natuurlike radius nie. Afstande wissel van 6 353 tot 6 384 km. Verskeie maniere om die Aarde as ’n sfeer voor te stel, lewer ’n gemiddelde radius van 6 371 km. Dié mate staan bekend as en word dikwels gebruik om die radius van ander hemelliggame weer te gee.


</doc>
<doc id="70400" url="https://af.wikipedia.org/wiki?curid=70400" title="Jupiterradius">
Jupiterradius

Jupiter se gemiddelde radius van 69 911 km word dikwels gebruik om die radius van ander groot hemelliggame weer te gee. Dit staan bekend as 1 R.



</doc>
<doc id="70401" url="https://af.wikipedia.org/wiki?curid=70401" title="Inspan">
Inspan

Inspan is 'n Afrikaanse rolprent wat op 10 Junie 1953 uitgereik is.

Die rolprent is 'n avontuur en drama.




</doc>
<doc id="70402" url="https://af.wikipedia.org/wiki?curid=70402" title="Japie van Niekerk">
Japie van Niekerk

Japie van Niekerk is 'n Suid-Afrikaanse akteur.



</doc>
<doc id="70408" url="https://af.wikipedia.org/wiki?curid=70408" title="Hemigrammocharax">
Hemigrammocharax

Hemigrammocharax is ‘n genus wat hoort tot die familie "Distichodontidae". Die spesies wat tot die genus hoort is klein en slank met vertikale bane op die lyf en oogkol op die basis van die stertvin. By die genus is die sylyn onvolledig

Die volgende spesies kom in Suider-Afrika voor:




</doc>
<doc id="70410" url="https://af.wikipedia.org/wiki?curid=70410" title="Veelbalk-sitarien">
Veelbalk-sitarien

Die Veelbalk-sitarien ("Hemigrammocharax multifasciatus") is 'n varswater vis wat voorkom in die boonste gedeelte van die Zambezirivier en die Okavango-, Kunene- en Kafueriviere. Dit kom ook in die Kongorivierstelsel voor. In Engels staan die vis ook bekend as die "Multibar citharine".

Die vis het 'n onvolledige sylyn en die lyf is slank en plat met 'n gepunte kop; die oë is relatief groot. Die vis is deurskynend, lig olyfkleurig met 16-25 vertikale strepe op die lyf en daar is 'n swartkol op die basis van die stertvin. Die vis word 45 mm lank.

Die vis verkies water met baie plantegroei in of vlak mere. Hulle vreet klein ongewerweldes en wortels van plante en broei in die somer.





</doc>
<doc id="70411" url="https://af.wikipedia.org/wiki?curid=70411" title="Breëbalk-sitarien">
Breëbalk-sitarien

Die Breëbalk-sitarien ("Nannocharax macropterus") is 'n varswater vis wat voorkom in die boonste gedeelte van die Zambezirivier en die Okavango- en Kafueriviere. Dit kom ook in die Kasairivier in die Kongorivierstelsel voor. In Engels staan die vis ook bekend as die "Broadbar citharine".

Die vis het 'n volledige sylyn en die lyf is slank met lang, gepunte vinne. Die kop is gepunt met groot oë. Die vis is deurskynend, lig olyfkleurig aan die bokant en wit aan die onderkant. In die middel van die lyf is 8-9 donker horisontale kolle wat 'n aaneenlopende band vorm. Die vis word 60 mm lank.

Die vis verkies, vloeiende water met baie plantegroei van groot riviere. Hulle vreet klein insekte en ongewerweldes vanaf die oppervlakte.





</doc>
<doc id="70416" url="https://af.wikipedia.org/wiki?curid=70416" title="Nannocharax">
Nannocharax

Nannocharax is ‘n genus wat hoort tot die familie "Distichodontidae". Die genus is bykans dieselfde as die "Hemigrammocharax" behalwe dat die sylyn volledig is. Slegs een spesie kom in Suider-Afrika voor.

Die volgende spesie kom in Suider-Afrika voor:




</doc>
<doc id="70417" url="https://af.wikipedia.org/wiki?curid=70417" title="Neolebias">
Neolebias

Neolebias is ‘n genus wat hoort tot die familie "Distichodontidae". Die genus word gevind in die Kongorivierstelsel. By die genus is die sylyn kleiner en daar is dertien spesies bekend waarvan slegs een in Suider-Afrika voorkom.

Die volgende spesie kom in Suider-Afrika voor:

Die ander spesies is:




</doc>
<doc id="70418" url="https://af.wikipedia.org/wiki?curid=70418" title="Balk-dwergsitarien">
Balk-dwergsitarien

Die Balk-dwergsitarien ("Neolebias lozii") is 'n varswater vis wat voorkom op die Barotse vloedvlakte in die boonste gedeelte van die Zambezirivier. In Engels staan die vis bekend as die "Banded neolebias".

Die vis word 20 mm lank.

Die vis verkies water met digte plantegroei en kom saam voor met klein baars, lampogies en ander klein vissies. Hulle vreet klein water organismes.





</doc>
<doc id="70421" url="https://af.wikipedia.org/wiki?curid=70421" title="Vlermuisvalk">
Vlermuisvalk

Die Vlermuisvalk ("Macheiramphus alcinus") is 'n roofvoël wat in Sub-Sahara Afrika en suid Asië tot in Nieu-Guinee voorkom. Dit is na sy prooi vernoem, wat hoofsaaklik uit vlermuise bestaan. Die Vlermuisvalk vereis 'n oop ruimte om te jag, maar sal op enige plek van digte reënwoude tot semi-droogte gebiede voorkom.

Die Vlermuisvalk is 'n slanke, medium-grootte roofvoël, ongeveer 45 cm lank. Dit het 'n lang vlerke en tipiese valk silhoeët. Volwassene Vlermuisvalke is donkerbruin of swart, met 'n wit vlek op die keel en bors en 'n wit streep bo en onder elke oog. Onvolwasse Vlemuisvalke is bruin gevlek en het meer wit vere as volwassenes.

Vlermuise is die mees algemene prooi van die Vlermuisvalk, maar hulle sal ook klein voëltjies, soos swaeltjies en naguiltjies, of selfs insekte eet. Hulle prooi word teen 'n hoë spoed in die lug gejaag en gevang. Ongeveer 50% van hul jag is suksesvol.

Hofmakery behels toertjies in die lug. Die nes word met stokke gebou en is ongeveer 90 cm in deursnee en 30 cm diep. Die wyfie is alleen verantwoordelik vir die uitbroei van die eiers. Die manlike Vlermuisvalk help dikwels met die kos. Die eiers neem ongeveer een maand om uit te broei en albei ouers help om hul kleintjies te voed.




</doc>
<doc id="70423" url="https://af.wikipedia.org/wiki?curid=70423" title="Kadawer">
Kadawer

'n Kadawer is 'n dooie liggaam. Die term word veral in die mediese wêreld gebruik vir 'n liggaam wat vir dissektering geoormerk is. Daar word meestal na die dooie liggaam van 'n dier as 'n "karkas" verwys. Die liggaam van 'n mens word meestal as 'n "lyk" of "stoflike oorskot" beskryf.


</doc>
<doc id="70424" url="https://af.wikipedia.org/wiki?curid=70424" title="Roofvoël">
Roofvoël

Roofvoëls verwys meestal na twee nie-verwante ordes van voëls, naamlik: die Accipitriformes en die Falconiformes. Hulle is oor die algemeen vleisetende voëls wat vir hulle prooi jag. Hulle vang gewoonlik hulle prooi op die grond, in die lug of in die water. Sommige spesies vreet die karkasse van ander diere. As gevolg van hulle predatoriese gedrag is hulle gewoonlik aan die bokant van die voedselketting.

Hierdie voëls is meestal groot en het skerp sintuie (soos goeie visie) wat hulle hul prooi help opspoor. Hulle het ook sterk kloue met skerp naels. Hulle snawels is groot en skerp sodat dit vleis kan skeur. 

Roofvoëls is nie al voëls wat gewerwelde diere vreet nie. Meeue, uile, kraaie en verskeie ander spesies maak ook op gewerwelde diere jag.

Alle roofvoëls (orde "Falconiformes") word gekenmerk deur 'n skerp, stewige snawel met 'n haak aan die voorpunt van die bo-snawel. Oor die basis van die snawel is daar ŉ wasagtige vlies (keroma) waarin die neusgate open. Die pote is oor die algemeen sterk en het 4 tone met krom kloue. Van die kloue wys 3 vorentoe en een agtertoe. Alle roofdiere is karnivore of vleiseters. 

Die meeste van hulle maak aktief jag op hul prooi, terwyl 'n paar spesies slegs van aas leef. Die gehaakte snawel en pole met kloue word ook by uile aangetref, maar verder is daar geen taksonomiese verwantskap tussen roofvoëls en uile nie. Ekologies gesproke is uile egter wel roofvoëls. Die meeste roofvoëls het breë vlerke en hulle is sterk vlieërs. Veral die groter soorte sweef dikwels op opgaande lugstrome, maar ook die kleiner, sterker vlieërs kan goed sweef. 

By die meeste roofvoëls is die wyfies ongeveer 20 tot 100 % grater as die mannetjies, maar by aasvoëls (familie "Aegypiidae") is die mannetjies ongeveer 10 tot 15 % groter as die wyfies. Die standvoëls (die meeste roofvoëls) vorm gewoonlik vaste pare, terwyl die migrerende roofvoëls meestal jaarliks nuwe pare vorm. Die oë van roofvoëls is baie goed ontwikkel en hul gesigsvermoë is uitstekend. Dit word onder meer teweeggebring deur 'n relatief groot beeld wat op die retina gewerp word en deur 'n hoë konsentrasie keëltjies en stafies. 

Ook die gehoorvermoë is betreklik goed ontwikkel (behalwe by die Amerikaanse kondors en aasvoëls (familie "Cathartidae"), maar die reuksin is swak ontwikkel. Alle roofvoëls is daglewend, maar sommige is net voor sonop of net na sononder meer aktief, terwyl 'n paar Indiese aasvoëls ook soms snags, wanneer die maan skyn, die oorblyfsels van tiervangste eet. Roofvoëls se massas wissel van ongeveer 35 gram in die geval van "Microhierax" tot 10 tot 14 kg in die geval van die Andiese kondor. 

Laasgenoemde het 'n vlerkspan van ongeveer 3,4 m. Die meeste roofvoëls leef alleen of in pare en vlieg daagliks oor groot gebiede. 'n Tipiese digtheid vir roofvoëls is een paar per 15 km. 'n Paar van die kleiner roofvoëlspesies vorm ook swerms.

Verreweg die meeste roofvoëls maak jag op ander diere, wat wissel van insekte tot klein bokkies. Dit gebeur egter selde dat die massa van die prooi, selfs van die groter roofvoëls, 6 kg oorskry. Die prooi word met die kloue gevang nadat die roofvoël skielik op die prooi afgeduik het. Die snawel word dan meestal gebruik om die prooi mee dood te maak en te verskeur. 

Veral die kloue is baie goed aangepas by die tipe prooi wat 'n roofvoël vang. Die wat hoofsaaklik van ander voëls leef, het byvoorbeeld lang en dun tone met dun en skerp kloue. Slangarende het kort, dik tone, waarmee hulle slange goed kan vasgryp, terwyl visetende roofvoëls skerppuntige uitsteeksels op hul voetsole het wat die hantering van gladde visse vergemaklik. Die spesies wat hoofsaaklik op klein soogdiere leef, het groot tone met dik, sterk kloue. 

Omdat aasvoëls selde hul eie prooi vang, het hulle nie sulke goed ontwikkelde kloue nodig nie, en oor die algemeen is hul kloue relatief swak ontwikkel. Ook die struktuur van die snawel wissel na gelang van die voel se jaggewoontes. Die tandvormige struktuur wat op die snawels van valke aangetref word, word dikwels gebruik om die prooi se nek mee te breek. Sommige aasvoëls het betreklik sterk snawels nodig om deur die vel van 'n dooie dier te dring, terwyl ander aasvoëls wag tot die growwe dele klaar geëet is en dan van die sagter, binneste vleis eet. 

Sulke spesies het meestal ŉ dunner, langer bek wat allerhande openings kan binnedring sodat hulle die sagte vleis kan bykom. Die meeste roofvoëls het groot gebiede waarin hulle jag en in die meeste gevalle is daar baie meer kos as wat die voëls nodig het. Die grootte van hul territoriums word skynbaar eerder deur hul territoriale gedrag as deur die beskikbare hoeveelheid voedsel bepaal. Aasvoëls is oor die algemeen nie territoriaal geneig nie en verdedig slegs hul nes en onmiddellike omgewing.

Paring by roofvoëls word dikwels voorafgegaan deur uitgebreide baltsvertonings wat verskillende vorme kan aanneem. Die voëls kan byvoorbeeld van hul sitplek af skree of vanuit die lug. Soms bestaan die vertoning uit golwende vlugte waartydens hulle afduik en weer opswiep, en dit gaan dikwels met 'n lang skree gepaard. In ander gevalle nader die mannetjie en die wyfie mekaar met uitgestrekte kloue, gryp mekaar vas en slaan in die lug bollemakiesie. 

Baltsvertonings kom meer by woudlewende spesies voor as by spesies wat in oop gebiede hou. Roofvoëls lê nooit baie eiers nie; die kleiner spesies le die meeste eiers. Oor die algemeen le die roofvoëls in die trope ook minder eiers as die in gematigde wêrelddele. Die broeityd van die eiers duur tussen 28 en 55 dae, terwyl die totale broeityd van 3 (die kleiner roofvoëls) tot 15 maande (die kondors en kroonarend) in beslag neem. Die Amerikaanse aasvoëls (familie "Cathartidae") en die meeste valke (familie "Falconidae") maak nie hul eie neste nie, maar gebruik holtes in bome, kranse, ander voëls se neste, ensovoorts, om hul eiers in te lê. 

Baie van die arende gebruik jaar na jaar dieselfde nes en daar is gevalle bekend waar verskillende geslagte van dieselfde voëlspesie ŉ nes 50 jaar lank aaneen gebruik het. Wanneer die kuikens uitbroei, vang die mannetjie meestal vir homself, vir sy wyfie en vir die kuikens kos. Sodra die kleintjies in staat is om self vleis te kan skeur, begin die wyfie ook kos vang.

Tydens die lewensloop van 'n roofvoël kan daar stadia onderskei word: Die kuikenstadium duur van die kuiken uit die eier broei totdat hy die nes verlaat - 'n tydperk wat wissel van 23 dae by sommige sperwers, tot 150 dae by die kondors. In die trope duur die stadium oor die algemeen langer as in die gematigde dele. Die afhanklike stadium, met ander woorde van die kuiken die nes verlaat totdat dit heeltemal onafhanklik van sy ouers is, duur ongeveer 1 tot 11 maande. 

Wanneer die kuiken die nes verlaat, leer hy om te vlieg; die leerproses duur ongeveer 3 tot 8 weke. Nadal die kuiken geleer het om te vlieg, word hy steeds deur die ouers gevoed. Die onvolwasse stadium, van ŉ klein voël onafhanklik van sy ouers word totdat dit geslagsryp is, duur in die geval van die kleiner roofvoëlspesies slegs 9 maande. Hulle word binne een jaar volwasse. By die groter roofvoëls, soos die kondors en die berghaan, kan die onvolwasse stadium tot 7 jaar duur. 

Die sterftesyfer van roofvoëls is gedurende hierdie stadium die hoogste en 50 tot 75 % van roofvoëls bereik nooit volwassenheid nie. Tydens die onvolwasse stadium kan roofvoëls verskillende veredragte hê. Die veredrag van 'n onvolwasse roofvoël van een spesie lyk dikwels baie soos die van die volwasse of onvolwasse voël van 'n ander spesie. Die volwasse stadium word gekenmerk deur 'n tipiese, permanente veredrag en die bereiking van geslagsrypheid. Mannetjies en wyfies paar nou en bly dikwels lewenslank bymekaar. 

Paring, nesmaak, broei en die grootmaak van kleintjies is 'n tipiese bedrywigheid van volwasse roofvoëls. Die lewensduur van roofvoëls in die natuur wissel van minder as 3 jaar in die geval van ŉ paar kleiner spesies tot ongeveer 26 jaar. In gevangenskap leef hulle oor die algemeen langer en daar is een geval bekend waar 'n berghaan 55 jaar in gevangenskap geleef het.

Afgesien daarvan dat die aasvoëls van die Ou Wêreld deur sommige deskundiges in dieselfde familie as die arende ingedeel word, en deur ander as 'n afsonderlike familie beskou word, is daar oor die algemeen eenstemmigheid oor die klassifikasie van roofvoëls. Hulle word meestal in 5 families ingedeel. Die familie "Cathartidae", algemeen bekend as die kondors en aasvoëls van die Nuwe Wêreld, bestaan uit 6 spesies wat tot die Amerikaanse kontinente beperk is. 

Hul tone is relatief swak ontwikkel en aangepas vir loop en hard loop, en die 3 voorste tone is effens geweb. Hulle is grotendeels aaseters en het daarom relatief swak ontwikkelde snawels. Soms eet hulle egter ook eiers, klein voëltjies, vrugte, ensovoorts. Die kondors is van die grootste roofvoëls. Die Andiese kondor ("Vultur gryphys") is byvoorbeeld meer as 1 m lank en het ŉ vlerkspan van ongeveer 3,4 m. Die voël word in die Andesgebergte en ander berge in die weste van Suid-Amerika aangetref. 

Die Kaliforniese kondor ("Gymnogyps californianus") was vroeër algemeen in die VSA, maar vandag is daar slegs ongeveer 40 voëls in die suide van Kalifornië oor. Die familie "Sagittariidae" bevat slegs een spesie, naamlik die sekretarisvoël ("Sagittarius serpentarius"). Die kop van 'n sekretarisvoël lyk baie soos die van 'n arend, maar met sy lang pote is dit uitstekend by 'n landlewende leefwyse aangepas. Sekretarisvoëls kan egter ook goed vlieg, en hulle slaap en maak nes in lae bome.

Die familie "Accipitridae" om vat ongeveer 205 spesies uiteenlopende roofvoëls soos arende, woue, jakkalsvalke, sperwers en aasvoëls. Tipiese kenmerke van die familie is sterk kloue, 'n bo-snawel sonder die "tand" wat by egte valke aangetref word, en breë vlerke wat gewoonlik gerond is. Die familie word veral deur Suid-Afrikaanse deskundiges in 2 afsonderlike families ingedeel, naamlik die "Aquilidae" (arende, ensovoorts) en die "Aegypiidae" (aasvoëls). 

Die familie "Aegypiidae" is tot die Ou Wêreld beperk en staan daarom as die aasvoëls van die Ou Wêreld bekend. Altesaam 7 spesies kom in Suid-Afrika voor en een van die bekendstes is die koloniale kransaasvoëls ("Gyps coprotheres"), waarvan kolonies onder meer in die Magaliesberg en naby Bredasdorp aangetref word. Die aasvoëls is, soos hul naam aandui, byna uitsluitlik aaseters en vervul daarom 'n belangrike funksie in die natuur. 

Die familie "Aquilidae" is die grootste roofvoëlfamilie en het ŉ wêreldwye verspreiding. Sommige van hulle migreer, maar die meeste is standvoëls. Hoewel hulle gewoonlik lewende diere as voedsel vang, eet die meeste lede van hierdie familie ook aas. Die woue, waarvan daar 2 spesies in Suid-Afrika voorkom, het lang vlerke, meestal 'n mikstert en relatief swak ontwikkelde pote. Hulle bestee baie van hul tyd deur in die lug te sweet. Die geelbekwou ("Milvus aegyptius") is die volopste van die 2 en word onder meer oral in Suider-Afrika aangetref. 

Van die arende is daar in Suid-Afrika 14 spesies standvoëls en 3 migrante. Die arende is saam met die Amerikaanse kondors die grootste roofvoëls. 'n Tipiese kenmerk van die egte arende is dat die hele poot met vere bedek is, maar by die slangarende is die tarsus (onderste deel van die poot) nie met vere bedek nie. Arende is gewoonlik na 6 jaar geslagsryp, en die wyfies is meestal groter as die mannetjies. Hulle verkies oor die algemeen bergagtige en minder dig begroeide gebiede. 

Die 2 spesies jakkalsvalke in Suid-Afrika is van middelmatige grootte en het kaal pole en 'n kort stert, waarvan die punt nie gerond is nie. Hulle het hul naam gekry vanweë die tipiese jakkalsagtige geluide wat hulle voortbring. Sowel die gewone jakkalsvalk ("Buteo rufofuscus") as die bruin jakkalsvalk ("Buteo buteo") is volop in Suider-Afrika, eersgenoemde veral in bergagtige dele. Die sperwers en witvalke het breë, geronde vlerke en 'n lang stert en pole. 

Hulle is baie rats en beweeglik en leef hoofsaaklik van ander voëls. Altesaam 9 spesies word in Suider-Afrika in 'n verskeidenheid habitatte aangetref, maar die sperwers verkies oor die algemeen woude en beboste gebiede. Die vleivalke het skraal, lang vlerke en 'n lang stert. Hulle vlieg stadig en laag oor die grond en wanneer hulle 'n prooi gewaar, draai hulle blitsig om en duik na benede. In Suider-Afrika word 3 spesies aangetref, en hulle staan soms ook as paddavreters bekend. 

Die kaalwangvalk ("Polyboroides radiatus"), die vlermuisvalk ("Macheiramphus alcinus") en die visvalk ("Pandion haliaetus") is 3 spesies wat ook tot die familie "Aquilidae" behoort, maar nie heeltemal by een van bogenoemde groepe in pas nie. Die visvalk word soms as ŉ afsonderlike familie, die "Pandionidae", beskou. Die vlermuisvalk is anders as ander roofvoëls deurdat hy feitlik al sy kos binne ŉ halfuur na sononder vang. Sy prooi bestaan uit vlermuise en voëls soos windswaels wat gedurende daardie tyd van die dag aktief is. 

Die prooi word tydens die vlug heel ingesluk. Die grootste arende is die breëkoparend ("Polemaetus" "bellicosus"), die kroonarend ("Polemaetus coronatus"), die witkruisarend ("Aquila verreauxii") en die lammergeier ("Gypaetus" "barbatus"). Die witkruisarend word oral in Suider-Afrika in veral bergagtige of heuwelagtige gebiede aangetref, en in die Matoposgebied in Zimbabwe is die voorkomsdigtheid tot een paar per 11,4 km. Die roofvoël leef byna uitsluitlik van dassies en kan tot 400 dassies per jaar verorber. 

Ondanks die nut wat hulle sodoende vir die landbou inhou, word hulle soos baie ander roofvoëls nog dikwels geskiet of vergiftig omdat hulle na bewering vee vang. Witkruisarende le meestal 2 eiers op 'n keer, die een 'n rukkie na die ander, maar die oudste kuiken byt die kleiner kuiken na ŉ rukkie dood. Dieselfde verskynsel word by die kroonarend, die grootbruinarend ("Aquila rapax") en die grootjagarend ("Aquila fasciata") aangetref. Ook die breëkoparend leef grotendeels van dassies, maar eet ook 'n verskeidenheid ander diersoorte soos hase, ape en slange. 

Hoewel die voël oorspronklik oral in Suider-Afrika voorgekom het, is die roofvoël reeds in baie dele van die land uitgeroei omdat hy na bewering lammers vang. Die nuttige rol van hierdie en ander roofvoëls in die bestryding van plae word al hoe meer beset en dit is moontlik dat die voël sy verspreidingsgebied weer sal vergroot. In onversteurde gebiede soos die Nasionale Krugerwildtuin is hulle nog betreklik volop. Die kroonarend kom slegs in woude voor en die grootste bedreiging vir hierdie voël is die vernietiging van woude. 

Die voël eet 'n verskeidenheid diersoorte soos dassies, klein bokkies en ape en is veral vir sy indrukwekkende vertoonvlugte tydens die balts bekend. Die lammergeier is 'n aasvoëlagtige arend met 'n baie wye verspreiding in Afrika en Asië, maar oral waar hy voorkom, is hy betreklik skaars. In Suider-Afrika is die voël tot die Drakensberge in Lesotho en KwaZulu-Natal en Oos-Kaap beperk. Lammergeiers eet veral aas en hulle laat bene van groot hoogtes af neerval om oop te breek sodat hulle die murg kan bykom. 

Die slangarende eet, soos hul naam aandui, hoofsaaklik slange. Hulle kan dus beskou word as "neutrale" roofvoëls, omdat hulle regstreeks geen nut vir die mens het nie, maar ook geen skade aanrig nie. Wanneer die volwasse voëls slange vir hul kleintjies aandra, sluk hulle die slange half pad in en laat die kleintjies dit dan weer uit hul keel trek. Slangarende is nie immuun teen slanggif nie, maar die vere en skubbe op hul pote beskerm hulle sodanig dat die byt van ŉ slang geen uitwerking op hulle het nie. 

Die grootte van die slange wat hulle vang, wissel baie en daar is een geval bekend waar 'n bruin slangarend ("Circaetus cinereus") ŉ mamba van 3 m na 'n hewige geveg baasgeraak het. Die visarend ("Haliaetus vocifer") het skubberige pote met skerppuntige uitsteeksels op die skubbe, wat hom in staat stel om gladde visse met gemak vas te hou. Benewens vis - wat visarende slegs kan vang as hul le naby die oppervlak swem - eet hulle ook aas en watervoëls, en dikwels roof hulle ook die prooi van ander voëls. 

Visarende word oral in Afrika suid van die Sahara naby water aangetref en hulle jag ook dikwels langs die kus. Die visvalk ("Pandion" "haliaetus") is, hoewel dit wêreldwyd versprei is, in Suid-Afrika skaarser as die visarend. In teenstelling met die visarend duik die visvalk onder water wanneer hy sy prooi vang. Visvalke word dikwels deur visarende van hul prooi beroof. Die berghaan ("Terathopius" "ecaudatus") is wydverspreid oor die savannes van Afrika suid van die Sahara, en is onder meer vir sy sierlike vlugvertonings bekend. Hierdie arend se Engelse naam, Bataleur Eagle, kom dan ook van die Franse woord "bataleur", wat "akrobaat" beteken.

Hierdie arende vlieg normaalweg betreklik laag en vinnig en kantel heen en weer terwyl hulle vlieg. Van tyd tot tyd voer hulle pronkvlugte uit waartydens hulle allerhande toertjies doen. Die berghaan is vroeër as ŉ aasvreter beskou, maar  hulle vang ook voëls so groot soos tarentale ook heelwat voëls wat selfs so groot soos tarentale is, vang. Hulle bou ŉ betreklike klein nes, maar hulle neem dikwels eenvoudig die neste van ander roofvoëls oor om hul kleintjies in groot te maak. 

Die broeityd van 55 dae is die langste van alle Afrikaanse arende. Die kuiken bly 110 dae in die nes. Nadat hy die nes verlaat het, duur dit nog 7 jaar voordat die voel volwassenheid bereik en sy tipiese helderkleurige vere kry. Seker een van die bekendste en nuttigste roofvoëls in Suid-Afrika is die blouvalk ("Elanus caeruleus"), wat in werklikheid nie 'n valk is nie, maar 'n arend. Wat minder bekend is, is dat hierdie voël dikwels na sononder jag. 

Blouvalkies vreet hoofsaaklik insekte en muise en roei groot hoeveelhede daarvan uit. Hoewel baie van die arende ook as valke bekend staan (byvoorbeeld die blouvalk), is die uitsonderlikste kenmerk van die egte valke (familie "Falconidae") 'n tandagtige uitsteeksel aan weerskante van die boonste deel van die snawel net agter die haak. Voorts het hulle lang, gepunte vlerke en gespierde pole met stewige, geboë kloue. Van die 58 spesies wat wêreldwyd aangetref word, kom 10 in Suider-Afrika voor. 

Daar is 2 duidelike metodes waarvolgens valke jag. Een groep valke vang hul prooi deur vinnig daarop af te duik en dit met die kloue te gryp, terwyl die ander groep in die lug bokant hul prooi rondfladder. Wanneer hulle iets gewaar, val hulle op die prooi neer. Die kleiner valke leef hoofsaaklik van insekte, terwyl die groteres 'n verskeidenheid prooie soos knaagdiere en klein voëls vang. Valke leef meestal in pare saam, maar 'n paar spesies vorm groot swerms, veral wanneer hulle migreer.

Foto's van 'n paar roofvoëls:





</doc>
<doc id="70425" url="https://af.wikipedia.org/wiki?curid=70425" title="Mormyridae">
Mormyridae

Mormyridae (Bottelneuse) is 'n visfamilie van die orde Osteoglossiformes en kom slegs in Afrika voor. Die familie bestaan uit agtien genera met 200 spesies. In Engels staan die familie bekend as "Snout fishes".

Die lang, amper slurpagtige snoet is kenmerkend van die familie.

Die volgende genera en gepaardgaande spesies is deel van die familie:











</doc>
<doc id="70426" url="https://af.wikipedia.org/wiki?curid=70426" title="Osteoglossiformes">
Osteoglossiformes

Osteoglossiformes (Beenagtige tonge) is 'n vis-orde wat hoort tot die klas "Actinopterygii".

Die volgende families is deel van die orde Osteoglossiformes:





</doc>
<doc id="70428" url="https://af.wikipedia.org/wiki?curid=70428" title="Stephen Booth">
Stephen Booth

Stephen Booth (* 1952) is 'n Engelse skrywer van misdaadromans. Hy het veral bekendheid verwerf met sy "Cooper and Fry"-romanreeks wat in Derbyshire afspeel.

Booth is as seun van Jim en Edna Booth in Burnley, Lancashire gebore. Op tweejarige leeftyd het hy met sy ouers na Blackpool verhuis waar hy later by "Arnold School" skoolgegaan het. Tans woon hy met sy vrou naby Retford in Nottinghamshire.

Booth was 27 jaar lank as joernalis vir 'n verskeidenheid dagblaaie, tydskrifte en radiostasies werksaam, waaronder die "Wilmslow Advertiser", "Huddersfield Examiner", en die "Worksop Guardian", en het in hierdie tyd reeds 'n aantal kortverhale gepubliseer. In 2001 het hy joernalisme laat vaar en hom as voltydse skrywer bekwaam. 

Booth se romans handel oor twee jong polisiemanne in Derbyshire, Ben Cooper en Diane Fry, wat moorde probeer oplos. Die Cooper-en-Fry-reeks van romans bestaan uit (in chronologiese volgorde):





</doc>
<doc id="70430" url="https://af.wikipedia.org/wiki?curid=70430" title="Sonradius">
Sonradius

Sonradius is ’n meeteenheid wat gebruik word om die grootte van sterre aan te dui in vergelyking met die radius van die Son:


</doc>
<doc id="70431" url="https://af.wikipedia.org/wiki?curid=70431" title="Kraftwerk">
Kraftwerk

Kraftwerk (Duits: "kragsentrale") is 'n Duitse musiekprojek en musiekgroep wat deur Ralf Hütter en Florian Schneider in 1970 in Düsseldorf gestig en steeds aktief is.

Kraftwerk het danksy sy baanbrekerswerk op die gebied van elektroniese popmusiek internasionale bekendheid verwerf en in die 1970's en vroeë 1980's belangrike invloed op musiekstyle soos synthie-pop, electro-funk of Detroit Techno uitgeoefen. Die Amerikaanse dagblad "New York Times" het na die groep in 1997 as die "Beatles van elektroniese dansmusiek" verwys.

In sy musiek verbind Kraftwerk drywende, herhalende ritmes met pakkende melodieë en 'n minimalistiese, suiwer elektroniese instrumentalisasie. Die groep se eenvoudige lirieke word soms deur 'n vocoder voorgedra of deur teks-tot-spraaksagteware gegenereer.


</doc>
<doc id="70438" url="https://af.wikipedia.org/wiki?curid=70438" title="Kepler-20">
Kepler-20

Kepler-20 is ’n ster sowat 950 ligjare van die Aarde af in die sterrebeeld Lier. Dit het ’n stelsel van vyf bevestigde planete. Die skynbare helderheid van die ster is 12,51 en dit kan dus nie met die blote oog gesien word nie. Dit is effens kleiner as die Son, met ’n radius van 94% en ’n massa van 91% dié van die Son. Die effektiewe temperatuur van sy fotosfeer is teen 5 466 kelvin effens koeler as dié van die Son. Dit is egter ook ’n geel dwerg van spektraaltipe G8.

In 2011 was dit nog nie bekend of dit ’n hoofreeksster is nie. Sy metaalinhoud is waarskynlik dieselfde as die Son s’n. Dit kan ouer as die Son wees, maar die foutgrens is taamlik groot.

Die span van die Kepler-ruimteteleskoop het op 20 Desember 2011 aangekondig dat ’n vyfplaneetstelsel ontdek is met drie klein gasreuse en die eerste twee aardgrootte-planete, Kepler-20e (die eerste bekende planeet kleiner as die Aarde wat om ’n hoofreeksster wentel) en Kepler-20f, wat om ’n Son-tipe ster wentel. Hoewel hulle omtrent so groot soos die Aarde is, is hulle baie nader aan hul ster as die Aarde en hulle val dus nie in die bewoonbare sone nie; hul verwagte oppervlaktemperatuur is 760 °C en 427 °C onderskeidelik. Die ander drie Neptunus-tipe planete, Kepler-20b, c en d, is net so na aan die ster.

Planete e en f se massa is onseker omdat dit te klein is om met huidige tegnologie deur middel van radiale snelheid vas te stel.




</doc>
<doc id="70439" url="https://af.wikipedia.org/wiki?curid=70439" title="Kepler-33">
Kepler-33

Kepler-33 is ’n ster in die sterrebeeld Lier met vyf bekende planete. Dit het begin om uit die hoofreeks te beweeg; dit het rofweg 161,5% van die Son se radius, maar net 116,4% van sy massa. Dit is waarskynlik ’n G-tipe ster. Sy afstand is onbekend.

Die ontdekking van ’n vyfplaneetstelsel is op 26 Januarie 2012 aangekondig. Anders as ander sterre wat via die Kepler-ruimteteleskoop bevestig is, is hul massa onbekend. Te oordeel na hul radiusse, kan b ’n groot Aarde-tipe of klein Neptunus-tipe planeet wees, terwyl die ander vier waarskynlik laasgenoemde is.



</doc>
<doc id="70440" url="https://af.wikipedia.org/wiki?curid=70440" title="Sosiale markekonomie">
Sosiale markekonomie

Sosiale markekonomie is 'n maatskaplike en ekonomiese ideaal waardeur vrye ondernemingsgees in 'n mededingende markekonomie met maatskaplike vooruitgang verbind word. Hierdie vooruitgang word juis deur ekonomiese sterkte bewerkstellig.

Die term is veelvuldig interpreteerbaar en word dus dikwels as politieke trefwoord beskou. Die term en konsep van 'n sosiale markekonomie is oorspronklik deur Alfred Müller-Harnack (1901-1978) ingevoer wat dit as 'n Ireense formule beskou het waarvolgens die beginsel van 'n vrye mark met dié van sosiale gelykberegtiging verbind word. Die Duitse minister van ekonomiese sake, Ludwig Erhard, het die term later oorgeneem, al was 'n markekonomie vir hom op sigself sosiaal en was daar dus geen behoefte aan enige regstelling van staatskant af nie.

Die konsep van 'n markekonomie berus op gedagtes wat met verskillende swaartepunte reeds in die 1930's en 1940's as deel van 'n historiese en veelvuldige ekonomiese stroming ontwikkel is wat destyds neo-liberalisme genoem is (maar nie met huidige neo-liberale konsepte van 'n fundamentalistiese markekonomie verwar moet word nie). Ordoliberalisme, met Walter Eucken, Franz Böhm, Alexander Rüstow en Wilhelm Röpke as sy belangrikste verteenwoordigers, het deel uitgemaak van hierdie stroming.

Huidige konsepte van 'n sosiale markekonomie baseer steeds op daardie gedagtes, word egter deur 'n meer pragmatiese ingesteldheid gekenmerk wat byvoorbeeld in die konjunktuur- en sosiale beleid na vore tree. Die staat verseker dat burgers, wat as gevolg van ouderdom, siekte, ongeskiktheid of werkloosheid geen inkomste op 'n vrye mark kan verdien nie, deur sosiale maatreëls beskerm word. Sodoende is sosiale markekonomie allesbehalwe 'n "derde opsie" naas kapitalisme en 'n sentraal beplande ekonomie, maar eerder 'n aangepaste model van 'n vrye markekonomie waarin die staat as koördineerder die negatiewe uitwerkings van 'n kapitalistiese markgebaseerde stelsel teenwerk.

Tans word die term "sosiale markekonomie" veral gebruik om na die ekonomiese en sosiale modelle van die Bondsrepubliek Duitsland en die Republiek van Oostenryk te verwys. In Wes-Duitsland het die term tussen 1949 en 1966 en nog eens tussen 1982 en 1998 die rigsnoer vir die regeringsbeleid gegee en is later as 'n voorbeeld vir ander ekonomieë aangeprys.

Die reële ekonomiese en maatskaplike orde van Wes-Duitsland het die teoretiese model van 'n markekonomie net in bepaalde opsigte as leidraad gebruik en is derhalwe dikwels as "Rynse kapitalisme" bestempel. In die staatsverdrag, wat tussen die Bondsrepubliek Duitsland en die Duitse Demokratiese Republiek in 1990 aangegaan is om die hereniging van dié twee Duitse state te reël, is die sosiale markekonomie as gemeenskaplike ekonomiese basis vir die monetêre, ekonomiese en sosiale unie van die twee voormalige Duitse state aanvaar.

Die Europese Unie strewe volgens die Lissabon-ooreenkoms na 'n "mededingende sosiale markekonomie" met werkgeleenthede vir almal en sosiale vooruitgang.


</doc>
<doc id="70441" url="https://af.wikipedia.org/wiki?curid=70441" title="Upsilon Andromedae">
Upsilon Andromedae

Upsilon Andromedae (ook υ And genoem) is ’n dubbelster sowat 44 ligjare van die Aarde af in die sterrebeeld Andromeda. Die hoofster, Upsilon Andromedae A, is ’n geelwitdwergster effens jonger as die Son. Die tweede ster in die stelsel, Upsilon Andromedae B, is ’n rooidwerg in ’n wye wentelbaan.

Vier planete (soos in 2010) wentel om die hoofster. Al vier is waarskynlik Jupiter-agtige planete. Upsilon Andromedae was beide die eerste veelvoudige planeetstelsel wat om ’n hoofreeksster ontdek is en die eerste veelvoudige planeetstelsel in ’n veelvoudige sterstelsel.

Upsilon Andromedae is taamlik na aan ons sonnestelsel geleë: sowat 44 ligjare. Upsilon Andromedae A het ’n skynbare helderheid van 4,09 en kan dus selfs in effens onsuiwer toestande met die blote oog gesien word. Die dowwer ster is net met ’n teleskoop sigbaar.

Upsilon Andromedae A is ’n geelwitdwergster met ’n sterreklassifikasie van F8V – soortgelyk aan die Son, maar jonger, helderder en met ’n groter massa. Volgens die Genève-Kopenhagen-opname is dit sowat 3,1 miljard jaar oud en het dit dieselde verhouding van yster tot waterstof as die Son. Teen sowat 1,3 sonmassas is sy leeftyd korter as dié van die Son. Die hoeveelheid ultravioletstraling op enige van die planete in sy bewoonbare sone sal dieselfde wees as dié wat die Aarde van die Son kry.

Upsilon Andromedae B is ’n rooidwerg met ’n sterreklassifikasie van M4.5V en is skynbaar sowat 750 AE van die hoofster af. Die ware afstand is onbekend. Die ster is in 2002 ontdek in data van die 2MASS-lugopname. Sy massa is kleiner as dié van die Son en hy is baie dowwer.

Die binneste planeet van die Upsilon Andromedae-stelsel, b, is in 1996 ontdek en is in Januarie 1997 aangekondig saam met die ontdekking van die planeet van Tau Boötis en die binneste planeet van 55 Cancri. Die ontdekking is gedoen deur Geoffrey Marcy en R. Paul Butler, albei sterrekundiges aan die San Francisco-staatsuniversiteit. Dit lyk of die planeet verantwoordelik is vir verhoogde aktiwiteit in die chromosfeer van sy ster.

In 1999 het sterrekundiges aan die San Francisco-staatsuniversiteit en die Harvard-Smithsonian-sentrum vir Astrofisika onafhanklik van mekaar tot die slotsom gekom dat daar waarskynlik drie planete in die stelsel is. Die buitenste twee planete is c en d genoem in volgorde van die ster af. Albei hierdie planete het groter eksentrisiteit in hul wentelbane as enige van die planete van ons sonnestelsel, insluitende die dwergplaneet Pluto. Upsilon Andromedae d is in die stelsel se bewoonbare sone.

’n Vierde planeet, Upsilon Andromedae e, is in 2010 ontdek.




</doc>
<doc id="70442" url="https://af.wikipedia.org/wiki?curid=70442" title="Mu Arae">
Mu Arae

Mu Arae (ook genoem μ Ara, μ Arae of HD 160691) is ’n hoofreeksster van spektraaltipe GV sowat 50 ligjare van die Aarde af in die sterrebeeld Altaar (Ara). Die ster het ’n stelsel van vier planete, waarvan drie ’n massa het naby aan dié van Jupiter.

Die ster het ’n massa van sowat 10% meer as die Son. Dit is aansienlik ouer: sowat 6,34 miljard jaar. Sy radius is 36% groter as die Son s’n en hy is 90% helderder. Die ster is metaalryk en die verhouding tussen yster en waterstof is sowat twee keer so groot as in die Son. Mu Arae het ook meer helium.

Die ster, wat nes die Son ’n G-tipe ster is, betree dalk sy fase as reusester en is besig om uit waterstof in sy kern te raak. Dit word weerspieël in die onsekerheid oor sy helderheidsklas, tussen IV (die subreusesterre) en V (hoofreekssterre soos die Son).

Die eerste planeet se ontdekking is in 2001 aangekondig deur die Anglo-Australiese Planeetsoekspan. Daar is geglo Mu Arae b is in ’n hoogs eksentrieke wentelbaan van sowat 743 dae. In 2004 is ’n tweede planeet, nou bekend as Mu Arae e, ontdek. Daar is toe geglo dit is in ’n wentelbaan van 8,2 jaar met ’n hoë eksentrisiteit. Later in 2004 is die ontdekking van ’n klein binneste planeet, Mu Arae c, met ’n massa van omtrent dié van Uranus en ’n wentelbaan van nege dae, aangekondig.

In 2006 het twee spanne, onder leiding van Krzysztof Goździewski en Francesco Pepe onderskeidelik, aangekondig dat die ster ’n vierde planeet, Mu Arae d, het met ’n wentelbaan van sowat 311 dae. Dit het gelei tot hersiene parameters vir die ander planete, met laer eksentrisiteit. Met die ontdekking van die laaste planeet was Mu Arae die eerste bekende ster met vier planete naas 55 Cancri.




</doc>
<doc id="70443" url="https://af.wikipedia.org/wiki?curid=70443" title="Richard G. Morris">
Richard G. Morris

Richard Graham Michael Morris (gebore 1948) is 'n Britse neurowetenskaplike. Hy is veral bekend danksy die ontwikkeling van die Morris-waterdoolhof, een van die leertoetse vir knaagdiere wat tans die meeste gebruik word, en vir sy werk oor die funksie van die hippokampus, ’n deel van die brein. 

Hy is die direkteur van die Sentrum vir Kognitiewe en Senuweestelsels in Edinburg en ’n hoogleraar in neurowetenskap aan die Universiteit van Edinburg. 

Sedert 1997 is hy 'n fellow van die Royal Society. Morris is in 2007 benoem tot kommandeur in die Orde van die Britse Ryk.



</doc>
<doc id="70444" url="https://af.wikipedia.org/wiki?curid=70444" title="Pous Pius X">
Pous Pius X

Die heilige Pous Pius X was die 257ste pous van die Rooms-Katolieke Kerk vir 11 jaar en 17 dae, van 1903 tot 1914. Hy is bekend weens die instelling van die kindernagmaal en die bestryding van modernistiese dwalinge.

Pous Pius X is gebore as Giuseppe Melchiorre Sarto op 2 Junie 1835 in Riese, Lombardye. Hy was 'n seun van Giovanni Battista Sarto en Margarita Sanson, vermoedelik 'n immigrant uit Pole. Hy het drie broers en ses susters gehad. Hy is gedoop op 3 Junie 1835. Sy familie was baie arm en hy het sy skoolopleiding gesien as 'n groot voorreg. Hy kry 'n beurs vir priesteropleiding en begin sy kerklike loopbaan as priester in Tombolo. Uiteindelik word hy kardinaal-patriarg van Venesië. Op 4 Augustus 1903 volg hy Pous Leo XIII en word gekroon op 9 Augustus 1903 deur kardinaal Luigi Macchi. Hy regeer tot sy dood op 20 Augustus 1914 en word opgevolg deur Pous Benedictus XV. Die naam ‘Pius’ beteken 'die vrome'.

Sarto word op 18 September 1858 tot priester gewy en kry Tombolo as sy eerste gemeente. Hy studeer verder terwyl hy werk en konsentreer op die teologie van Thomas van Aquino en kerklike reg. In 1867 word hy aartspriester van die katedraal in Salzano. In die vroeë 1870’s word hy kanunnik van die katedraal in Treviso en rektor van die seminarie in die stad. Op 10 November 1884 word hy aangestel as biskop van Mantua deur Pous Leo XIII. Op 12 Junie 1893 word hy kardinaal met San Bernardo alle Terme as titelkerk. Drie dae na sy benoeming as kardinaal word hy patriarg van Venesië.


Na die dood van Pous Leo XIII was die verwagting dat die kardinaal-staatssekretaris kardinaal Mariano Rampolla del Tindaro pous sou word. Sy verkiesing is egter geveto deur keiser Frans Josef I van Oostenryk. Die rede daarvoor was waarskynlik dat Rampolla dat Frankryk, Rusland en Duitsland gesteun het, eerder as Oostenryk en Pole. Giussepi Sarto is toe verkies omdat hy as konserwatief 'n teenstelling tot Rampolla was.

Die eerste daad van Pius X was om die vetomag van staatshoofde af te skaf en te dreig dat enige kardinaal wat sy veto tot voordeel of in opdrag van 'n wêreldlike mag sou uitbring, geëkskommunikeer sou word. Hy tree streng op teen die modernisme veral in Frankryk, Duitsland en die Verenigde Koninkryk. In 1907 publiseer hy die ensikliek “Pascendi Dominici Gregis” wat die kerk probeer suiwer van die moderniste. Die uitwerking daarvan was problematies. Pius se opvolger Pous Benedictus XV het die stryd later verswak en die modernisme het herleef onder latere pouse. Pius X bestry ook die fundamentalisme van die verligting, die liberalisme en die kommunisme. Hy was voorstander van vrywillige liefdadigheid onder leiding van die kerk, eerder as sosialisme deur die staat. Hy tree ook op teen korrupsie en simonie in die kerk. Met sy pouslike brief “Tra le sollecitudini” van 1903 probeer hy die Gregoriaanse kerkmusiek te herstel. Een jaar later gee hy die Benediktynse klooster in Solsesmes opdrag om 'n nuwe “Graduale” (gesangboek) op te stel waarin die Gregoriaanse musiek in al sy glorie herstel is. Op 5 April 1906 ekskommunikeer Pius die Maria-aanbidders (“Mariavite”) Feliksa Kozlowska en Jan Maria Michal Kowalski. Kozlowska was die eerste vrou wat ooit deur 'n pous geëkskommunikeer is. Pius X is veral bekend weens die bevordering van die nagmaalgebruik in die Rooms-Katolieke Kerk. Hy het leeftydsgrens vir nagmaalgebruik van 12 of 14 tot 7 jaar verminder. Die pous sterf 'n paar weke naas die uitbreek van die Eerste Wêreldoorlog.

Pous Pius X het 50 nuwe kardinale aangestel in 7 konsistories. Weens die omvang van die lys word dit hier gehou.




Pius X is op 3 Junie 1951 salig verklaar deur Pous Pius XII. Dieselfde pous het Pius X heilig verklaar op 29 Mei 1954 veral as teken teen die modernisme. Sy feesdag is op 21 Augustus maar in die tridentynse liturgie op 3 September.



Saamgestel en vertaal uit die , , en Wikipedia en aangevul uit ander bronne soos aangedui.


</doc>
<doc id="70446" url="https://af.wikipedia.org/wiki?curid=70446" title="Lys van kardinale aangestel deur Pous Pius X">
Lys van kardinale aangestel deur Pous Pius X

Pous Pius X die 257ste pous van die Rooms-Katolieke Kerk van 1903 tot 1914 het 50 nuwe kardinale aangestel in 7 konsistories.










</doc>
<doc id="70447" url="https://af.wikipedia.org/wiki?curid=70447" title="Gliese 876">
Gliese 876

Gliese 876 is ’n rooi dwergster sowat 15 ligjare van die Aarde af in die sterrebeeld Waterdraer. Dit is die vierde naaste ster aan die Son wat ’n bevestigde planeetstelsel is en die naaste ster wat meer as een planeet het – daar is altesaam vier.

Twee planete is in die ster se bewoonbare sone geleë, maar hulle is moontlik gasreuse soortgelyk aan Jupiter.

Gliese 876 is redelik na aan die sonnestelsel – sowat 15,3 ligjare. Dit is egter so flou dat dit net deur ’n teleskoop gesien kan word. As ’n rooi dwerg is dit baie ligter as ons Son; dit het na raming sowat 32% van die Son se massa. Sy radius is ook kleiner en hy is koeler. Al hierdie faktore maak dat die ster slegs 1,24% so helder as die Son is, waarvan die grootste deel infrarooistrale is.

Dit is moeilik om die ouderdom en metaalinhoud van koel sterre te meet, maar na raming is Gliese 876 sowat 6,5 tot 9,9 miljard jaar oud, na gelang van die teoretiese model wat gebruik word, en het dit sowat 75% van die son se hoeveelheid yster. Die ster kan egter so jonk as 0,1–5 miljard jaar wees.

Gliese 876 is ’n veranderlike ster. Sy helderheid wissel met sowat 0,04 mag.

Twee onafhanklike spanne onder leiding van onderskeidelik Geoffrey Marcy en Xavier Delfosse het op 23 Junie 1998 die bestaan van ’n planeet om Gliese 876 aangekondig. Dit is ontdek deur die ster se radiale snelheid te meet en is Gliese 876 b genoem.

Op 4 April 2001 is ’n tweede planeet, Gliese 876 c, binne die wentelbaan van b ontdek. Eugenio Rivera en J. Lissauer het gevind dat die twee planete ’n sterk swaartekrag-interaksie ondervind terwyl hulle om die ster wentel, en dit veroorsaak dat die wentelbaan-elemente vinnig verander.

Op 13 Junie 2005 het ’n span onder leiding van Rivera ’n derde planeet, Gliese 876 d, binne die wentelbane van die twee Jupiter-grootte-planete ontdek. Die vierde planeet, Gliese 876 e, is op 23 Junie 2010 ontdek.

Nie een van die planete beweeg voor die ster verby soos van die Aarde af gesien nie en dit maak dit moeilik om hul eienskappe te bestudeer.

Die buitenste drie bekende planete het waarskynlik buite die stelsel gevorm en is daarna deur die ster aangetrek.

Gliese 876 d is die binneste planeet, en met sy massa van net 5,88 keer dié van die Aarde, kan hy ’n digte terrestriële planeet wees.
Gliese 876 c is ’n reuseplaneet van sowat 0,62 M. Dit neem 30,34 dae om om die ster te wentel. Sy wentelbaan is binne die bewoonbare sone en daar kan vloeibare water op sy mane se oppervlak wees indien hulle bestaan.

Gliese 876 b het ’n massa van omtrent twee keer dié van Jupiter en neem sowat 61 dae om om die ster te wentel op ’n afstand van net 0,208 AE, nader as wat Mercurius aan die Son is. Die teenwoordigheid van vloeibare water op sy mane is moontlik indien hulle bestaan.

Gliese 876 e het ’n soortgelyke massa as Uranus en sy wentelbaan word in 124 dae voltooi.




</doc>
<doc id="70448" url="https://af.wikipedia.org/wiki?curid=70448" title="Senqunyanerivier">
Senqunyanerivier

Die Senqunyanerivier is 'n rivier in die sentrale deel van Lesotho. Die naam beteken "Klein-Oranjerivier" in Sotho.

Die Senqunyanerivier ontspring op die westelike hange van die Malutiberge. By die bron is die bymekaarkompunt van drie distrikte: Maseru, Berea en Leribe. Die Senqunyanerivier vloei eers suidwes en dan suidwaarts. By Ha Marakabei volg dit die pad wat uit die Laaglande van Lesotho lei na Thaba Tseka in die weste. Dit vorm byna oral langs sy loop distriksgrense: die grens van Berea- en Thaba-Tsekadistrikte strek selfs in sy geheel langs die Senqunyanerivier.

Net voordat dit uitmond in die Mohaledam, word 'n deel van die Lesotho-Hoogland-waterprojek bereik. Die Senqunyanerivier sluit na ongeveer 200 kilometer aan by die Senqu- of Oranjerivier by Ha Nkau, en vorm die grens tussen die distrikte van Mohaleshoek en Quthing, op pad na Suid-Afrika.



</doc>
<doc id="70449" url="https://af.wikipedia.org/wiki?curid=70449" title="Karel die Stoute">
Karel die Stoute

Karel die Stoute (Dijon, 10 November 1433 – Nancy, 5 Januarie 1477) was die hertog van Boergondië, Brabant, Limburg en Luxemburg, en die graaf van Vlaandere, Artesië, Henegouwen, Holland, Zeeland en Namen. Hy was die seun van Filips die Goeie en Isabella van Portugal. Sy naam verwys na sy durf oftewel "stoutmoedigheid", en nie na sy onvanpaste gedrag nie.

Hy vestig die rekenkamer en die parlement in Mechelen. Karel het een dogter, Maria, maar geen seuns gehad nie.

Karel het verskeie tale gepraat. Hy was bekend as 'n uitmuntende, maar soms wreedaardige militêre aanvoerder. Hy was begerig om 'n ambisieuse ryk op te bou wat van die Middellandse See tot aan die Noordsee strek, in navolging van die ou koninkryk van Lotharius. As deel van hierdie projek het hy die Hertogdom Lotaringe in 1477 ingeval, waar hy tydens die Slag van Nancy omgekom het.

Hy is in die Onze-Lieve-vrouekerk in Brugge begrawe. 


</doc>
<doc id="70450" url="https://af.wikipedia.org/wiki?curid=70450" title="Joseph Beuys">
Joseph Beuys

Joseph Heinrich Beuys [ˈjoːzɛf ˈbɔʏs] (* 12 Mei 1921 in Krefeld; † 23 Januarie 1986 in Düsseldorf) was 'n Duitse aksiekunstenaar, beeldhouer, tekenaar, kunsteoretikus en professor aan die "Kunstakademie Düsseldorf".

Sy omvangryke werk is gegrond op humanistiese, sosiaal-filosofiese en antroposofiese beginsels en het sy hoogtepunt in Beuys se "uitgebreide definisie van kuns" en sy konsep van "sosiale beeldhouwerke" as "Gesamtkunstwerk" of algehele kunswerk bereik waarmee Beuys in die laat 1970's samelewing en politiek op 'n kreatiewe manier wou beïnvloed. Gedurende sy leeftyd is vurige debatte oor sy kuns gevoer, maar tans word hy as een van die beduidendste kunstenaars van die tweede helfte van die 20ste eeu beskryf en as "ideaaltipiese teenspeler" van Andy Warhol beskou.


</doc>
<doc id="70454" url="https://af.wikipedia.org/wiki?curid=70454" title="Malibamat'so-rivier">
Malibamat'so-rivier

Die Malibamat'so-rivier is 'n groot rivier in die ooste van Lesotho. Die rivier ontspring op die noordegrens van Lesotho en vloei 'n lang afstand suidwaarts voordat dit by die Senqurivier (die Sothonaam vir die Oranjerivier) aansluit. 

Ongeveer in die helfte van sy loop word water van die rivier opgegaar in die reuse Katsedam, Afrika se hoogste dam op 1 993 meter (6,539 voet) bo seevlak.



</doc>
<doc id="70456" url="https://af.wikipedia.org/wiki?curid=70456" title="Makhalengrivier">
Makhalengrivier

Die Makhalengrivier is 'n rivier in die weste van Lesotho. Die rivier vloei suidwes vanaf die Malutiberge verby die dorpe Molimo-Nthuse, Makhaleng, Ramabanta en Qaba. Dit vloei uiteindelik by die internasionale grens in die Oranjerivier in. 

Die vallei van die rivier is deel van verskeie bergpasse, soos die Molimo-Nthuse-pas ("God Help Me Pass") en die "Poorte van Paradys-pas" ("Gates of Paradise Pass").




</doc>
<doc id="70458" url="https://af.wikipedia.org/wiki?curid=70458" title="Hans Ferdinand Linskens">
Hans Ferdinand Linskens

Hans Ferdinand Linskens (Lahr, Duitsland, 22 Mei 1921-13 Augustus 2007) was 'n Duitse plantkundige en genetikus. Hy was professor in plantkunde aan die Radboud Universiteit Nijmegen van 1957 tot 1986. Linskens was die hoofredakteur van "Theoretical and Applied Genetics" (1977-1987) en "Sexual Plant Reproduction". Behalwe redakteur van tydskrifte was hy ook 'n invloedryke redakteur van handboeke.

Linskens was lid van die Deutsche Akademie der Naturforscher Leopoldina, Linnean Society of London, Koninklijke Nederlandse Akademie van Wetenschappen, en die Académie Royale des Sciences de Belgique.


</doc>
<doc id="70459" url="https://af.wikipedia.org/wiki?curid=70459" title="Slag van Nancy">
Slag van Nancy

Die Slag van Nancy was 'n veldslag wat op 5 Januarie 1477 naby Nancy, die destydse hoofstad van die Hertogdom Lotaringe, plaasgevind het. Die hertog van Lotaringe, Renatus II, vra die Switserse Bondgenootskap om bystand teen hertog Karel die Stoute van Boergondië wat die hoofstad van Lotaringe onder beleg geplaas het. Die 6000 troepe van die Switserse Bondgenootskap vernietig die 10000 man lëer van hertog Karel van Boergondië. Tydens die geveg is Karel die Stoute dodelik gewond en op die slagveld oorlede. Renatus het die jaar tevore tydens die Slag van Murten die Switserse Bondgenootskap teen Karel die Stoute bygestaan. Dit het die Boergondiërs se pogings om Lotaringe te onderwerp tot 'n einde gebring.

Buiten die feit dat Lotaringe sy onafhanklikheid behou het, is die geveg ook van belang omdat hy die uitbreiding van Boergondië gestuit het. Dit het Frankryk die geleendheid gebied om sy magsposisie teenoor die van sy groot teenstander Boergondië te versterk. Hierna het Frankryk dan ook stelselmatig die voormalige besittings van Boergondië ingepalm, soos Pikardië.


</doc>
<doc id="70460" url="https://af.wikipedia.org/wiki?curid=70460" title="Klein Karoo (rolprent)">
Klein Karoo (rolprent)

Klein Karoo is ’n Afrikaanse rolprent wat op 1 Februarie 2013 in teaters oral in Suid-Afrika begin draai het. Tydens die openingsweek het die rolprent beter by die loket gevaar as Steven Spielberg se "Lincoln", wat op dieselfde dag begin draai het. Meer mense het oor dié naweek na Klein Karoo gaan kyk as na "Life of Pi", "Les Misérables" of "Argo of Django Unchained".

Die rolprent is ’n romantiese komedie. Dit het 'n OL-ouderdomsperk (ouerleiding vir jong kinders).


’n Jong onderwyseres van Oudtshoorn, Cybil Ferreira, sal enigiets in haar vermoë doen om te verseker dat haar projek by die plaasskooltjie Kalfieskraal voortgaan. Die grond waarop Kalfieskraal gebou is, is te koop en die potensiële kopers stel nie in die projek belang nie. So kom Frans Coetzee in die prentjie. Frans is ’n rolprentvervaardiger met ’n gebreekte hart, wat in die Klein-Karoo is om saam met sy span ’n dokumentêr oor opheffingswerk in die omgewing te maak - en hopelik in die proses te vergeet van liefde, vrouens, en al die moeilikheid wat daarmee gepaartgaan. Cybil en Frans se paadjies kruis en beide se wêrelde word totaal omver gegooi.




</doc>
<doc id="70461" url="https://af.wikipedia.org/wiki?curid=70461" title="Eilandnasie">
Eilandnasie

'n Eilandnasie is 'n onafhanklike land, wat uit een eiland, 'n eilandgroep of dele van eilande bestaan en nie deel uitmaak van 'n kontinent nie. Eilandnasies verskil daardeur van binnelandse en kusnasies.

Van die tans 193 lidlande van die Verenigde Nasies is 47, ongeveer 1/4, eilandnasies.

Die grootste eilandnasie volgens oppervlakte is Indonesië, gevolg deur Madagaskar, Papoea-Nieu-Guinee, Japan, die Filippyne, Nieu-Seeland en die Verenigde Koninkryk.



</doc>
<doc id="70462" url="https://af.wikipedia.org/wiki?curid=70462" title="Stanislas Leszczynski">
Stanislas Leszczynski

Stanisław Bogusław Leszczyński (Lemberg, 20 Oktober 1677 - Lunéville, Lotaringe, 23 Februarie 1766) was die koning van Pole en later die hertog van Lotaringe. Hy stam van 'n ou adellike Poolse familie af. Stanislas was 'n verligte heerser en geïnteresseerd in die kunste en wetenskap. Hy was belese en het verskeie tale gepraat. Place Stanislas in Nancy is na hom vernoem, en daar is 'n standbeeld van hom in die middel van die plein.


</doc>
<doc id="70463" url="https://af.wikipedia.org/wiki?curid=70463" title="Place Stanislas">
Place Stanislas

Place Stanislas is 'n plein in die stad Nancy in Lotaringe in Frankryk. Die plein is in opdrag van die laaste hertog van Lotaringe Stanislas Leszczynski deur die argitek Emanuel Héré ontwerp en tussen 1751 en 1755 gebou. Sy huidige naam is in 1831 deur die inwoners van Nancy aan hom gegee in herinnering aan hulle voormalige hertog wat allerwee vir sy opheffingswerk beroemd was. Place Stanislas word tot UNESCO se wêrelderfenisgebied toegereken, en as een van die mooiste pleine in Frankryk beskou. Die plein is oorspronklik bedoel om as 'n skakel tussen die "Ville Neuve", die nuwe stadsuitbreidings, en die historiese sentrum van Nancy te dien. Hy het sedertdien 'n algemene toeristeaantreklikheid sowel as 'n alledaagse leefruimte vir die inwoners geword.



</doc>
<doc id="70465" url="https://af.wikipedia.org/wiki?curid=70465" title="Karl Mannheim">
Karl Mannheim

Karl Mannheim (* 27 Maart 1893 – † 9 Januarie 1947) of Károly Mannheim was ’n Hongaarsgebore Duitse ekonoom en sosioloog en een van die grondleggers van die klassieke sosiologie. Hy was ook die stigter van die “sosiologie van kennis”.

Mannheim is in Budapest gebore en het daar en in Berlyn, Parys en Heidelberg gestudeer. In Budapest, aan die Universiteit van Budapest, het die D.Phil.-graad behaal. In 1914 het hy lesings van Georg Simmell bygewoon. Gedurende die kortstondige periode van Sowjet Hongarye in 1919 het hy klas gegee in onderwyskolleges. Die werk was te danke aan sy vriend György Lukács wie se politieke omskakeling na kommunisme hy egter nie gedeel het nie. Na die opkoms van die harde teen-rewolusionêre regime in Hongarye, het Mannheim na Duitsland uitgewyk. In Duitsland het Mannheim van Freiburg na Heidelberg getrek en in 1921 het hy met Julia Lang, ’n sielkundige, getrou. Van 1922 tot 1925 het hy in Heidelberg gewerk onder die Duitse sosioloog Alfred Weber, broer van die bekende sosioloog Max Weber. In 1926 het Mannheim voldoen aan die vereistes om te kan klas gee in sosiologie in Heidelberg. In 1930 het hy ’n sosiologieprofessor geword aan die Goethe-Universiteit Frankfurt am Main. Gedurende hierdie periode (die lente van 1930 tot die lente van 1933) was Norbert Elias en Hans Gerth sy assisstente met Elias die senior vennoot. Gretha Kuckhoff het ook vir hom gewerk maar in 1933 vertrek om aan die Londense Skool vir Ekonomie (LSE) te gaan studeer en om voor te berei vir Mannheim se emigrasie daarheen.

Nadat hy in 1933 sy professorskap verloor het, het hy voor die nuwe regering gevlug en in Brittanje gaan woon waar hy aangestel is as lektor in sosiologie aan die LSE. In 1941 is hy deur sir Fred Clarke, direkteur van die Instituut vir Opvoeding aan die Universiteit van Londen, genooi om op tydelike basis klas te gee naas sy werk aan die LSE. In Januarie 1946 het hy die voorsitter geword van onderwys aan die Instituut vir Onderwys. Hy het die pos beklee totdat hy ’n jaar later oorlede is. Gedurende sy tyd in Engeland het Mannheim ’n sentrale rol vervul in ‘The Moot’ wat deur J.H. Oldham saamgeroep is. Dit was ’n Christelike dink-tenk wat gemoeid was met die rol van kultuur in die gemeenskap.

Mannheim se biografie, een van intellektuele en geografiese migrasie, is geskryf in drie oorhoofse dele: Hongaars (tot 1919), Duits (1919-1933) en Brits (1933-1947). Onder sy waardevolle intellekruele bronne was György Lukács, Oszkár Jászi, Georg Simmel, Martin Heidegger, Edmund Husserl, Karl Marx, Alfred en Max Weber, Max Scheler en Wilhelm Dilthey. In sy werk het hy gepoog omafgeleide elemente van Duitse historisisme, Marxisme, fenomenologie, sosiologie en Anglo-Amerikaanse pragmatisme te sintetiseer.


</doc>
<doc id="70466" url="https://af.wikipedia.org/wiki?curid=70466" title="Landingeslote land">
Landingeslote land

'n Landingeslote land is 'n land sonder direkte seetoegang. Binneseë soos die Kaspiese See en die Aralsee word nie in aanmerking geneem nie.

Van die tans 193 lidlande van die Verenigde Nasies is 44, ongeveer 1/4, landingeslote lande, waarvan twee – Liechtenstein en Oesbekistan – net aan ander landingeslote lande grens. Drie lande – Lesotho, San Marino en die Vatikaanstad – word net deur een enkele land omring en is daarmee enklawes. Sewe lande – Andorra, Bhoetan, Liechtenstein, Moldowa, Mongolië, Nepal en eSwatini – is tussen twee lande geleë.

Die grootste landingeslote land volgens oppervlakte is Kasakstan en die enigste een wat op twee kontinente – Asië en Europa – geleë is. Die landingeslote land met die hoogste bevolking is Ethiopië. Geen landingeslote land is op 'n eiland geleë nie, sodat almal oor die kontinentale landmassas versprei is. Daar is nie 'n landingeslote land in Noord-Amerika of Oseanië nie.



</doc>
<doc id="70468" url="https://af.wikipedia.org/wiki?curid=70468" title="Sevens Center">
Sevens Center

Die Sevens Center is 'n winkelsentrum in Düsseldorf, Duitsland wat in Oktober 2000 in die bekende winkellaan Königsallee geopen is.

Oorspronklik is elkeen van die winkelsentrum se sewe verdiepings volgens 'n tema ontwerp, van daar ook die naam "Sevens". In 2011 is egter begin om die sentrum se binneruimte te herbou. So is die sentrum onder meer van 'n nuwe roltrapstelsel voorsien voordat dit op 17 November 2011 heropen is.

Die sentrum is weer herbou om in die Kersseisoen van 2012 meer passante te lok en 'n verbinding met die nabygeleë winkelsentrum "Kö-Galerie" te skep.

Die elektronika-winkel Saturn, wat oor vyf verdiepings strek, is die ankerhuurder van die Sevens Center, terwyl die sogenaamde Mall in die eerste verdieping deur mode- en leefstyl-winkels oorheers word. Nege restaurants en kroeë het in die onderste verdieping ontstaan.

Vir die winkelruimte van altesaam 19 000 m² is daar 35 huurders, waaronder ontwerper-winkels soos "Philipp Plein" en Giorgio Armani asook "Desigual".



</doc>
<doc id="70470" url="https://af.wikipedia.org/wiki?curid=70470" title="Nigel Farage">
Nigel Farage

Nigel Paul Farage [ˈfærɑːʒ] is 'n Britse politikus en voormalige leier van die Verenigde Koninkryk se Onafhanklikheidsparty ("UK Independence Party, UKIP"), 'n pos wat hy twee keer tussen September 2006 en November 2009 en nog eens tussen November 2010 en September 2016 beklee het. Hy is 'n lid van die Europese Parlement as afgevaardigde vir die kiesafdeling Suidoos-Engeland, asook die mede-voorsitter van die Euroskeptiese "Europe of Freedom and Democracy"-groep.

Farage het die Konserwatiewe Party in 1992 ná die ondertekening van die Maastricht-verdrag verlaat om 'n stigtingslid van die UKIP te word. Hy was onsuksesvol in die Europese en Britse verkiesings sedert 1994, maar het uiteindelik in die verkiesings vir die Europese Parlement in 1999 'n setel as afgevaardigde vir Suidoos-Engeland gewen nadat 'n stelsel van streeksgebonde kandidatelyste ingevoer is. Farage is in 2004 en 2009 herverkies.

In September 2006 is Farage as leier van die UKIP aangewys en het dié party se verkiesingsveldtog vir die Europese Parlementsverkiesing in 2009 gevoer. Die UKIP het betreklik goed in die verkiesing gevaar en die tweede sterkste party geword met twee miljoen van die uitgebragte stemme, nog voor die Arbeidersparty (Labour) en die Liberale Demokrate. In November 2009 het Farage as UKIP-partyleier bedank om in die Britse algemene verkiesing van 2010 teen die destydse speaker van die Britse Laerhuis, John Bercow, in die Buckingham-kiesafdeling te staan. Farage was onsuksesvol in dié poging en kon slegs die derde hoogste persentasie van die uitgebragte stemme op hom verenig. Kort nadat verkiesingslokale op 6 Mei 2010 geopen het, is Farage in 'n vliegtuigongeluk in Nottinghamshire beseer.

In November 2010 is Farage weer as leier van die UKIP aangewys nadat die vorige voorsitter, Lord Pearson of Rannoch, bedank het. Farage het veral bekendheid met sy vurige en soms ook omstrede toesprake in die Europese Parlement verwerf. Op 4 Julie 2016 het hy bekend gemaak dat hy as UKIP-partyleier bedank.



</doc>
<doc id="70472" url="https://af.wikipedia.org/wiki?curid=70472" title="Spiraalsterrestelsel">
Spiraalsterrestelsel

’n Spiraalsterrestelsel is ’n soort sterrestelsel wat aanvanklik deur Edwin Hubble beskryf is in sy 1936-werk "The Realm of the Nebulae". Dié stelsels bestaan uit ’n plat, roterende skyf van sterre, gas en stof en ’n bolvormige, sentrale verdikking. Dit word omring deur ’n baie dowwer halo van sterre, waarvan baie bolswerms vorm.

Die naam kom van die spiraalagtige strukture wat van die middel van die stelsel na buite loop. Voortdurende stervorming vind in die spiraalarms plaas en hulle is helderder as die omringende skyf vanweë die jong, warm OB-sterre wat in hulle voorkom.

Rofweg twee derdes van alle spiraalstelsels het ’n bykomende komponent in die vorm van ’n staafvormige struktuur, wat van die middelste bol af loop; aan die einde daarvan begin die spiraalarms. Ons eie Melkweg is ’n staaf-spiraalsterrestelsel, hoewel die staaf self moeilik sigbaar is vanuit ons posisie in die galaktiese skyf. Die mees oortuigende bewyse vir ’n staaf in die Melkweg kom van ’n onlangse opname deur die Spitzer-ruimteteleskoop van sterre in die galaktiese middel.

Saam met onreëlmatige sterrestelsels maak spiraalstelsels sowat 60% van sterrestelsels in die plaaslike deel van die heelal uit. Hulle word gewoonlik in minder digte gebiede aangetref en selde in die middel van sterrestelselswerms.

Spiraalsterrestelsels bestaan uit vier afsonderlike komponente:

Hubble het spiraalstelsels geklassifiseer van klas Sa vir stelsels met baie digte arms tot Sc vir dié met baie "los" arms. Klas SBa tot SBc is vir staaf-spiraalstelsels. Daar is ook ’n S0-klas vir spiraalstelsels met ’n ronde voorkoms, wat beskou word as ’n brug tussen elliptiese en spiraalvormige stelsels.

Die bol is ’n groot, digte groep sterre. Volgens die Hubble-klassifikasie bestaan die bol van Sa-stelsels gewoonlik uit populasie II-sterre – ou, rooi sterre met ’n klein metaalinhoud. Verder is die bol van Sa- en SBa-stelsels geneig om groot te wees. In teenstelling daarmee is die bol van Sc- en SBc-stelsels baie kleiner en bestaan dit uit jong, blou populasie I-sterre.

In die middel van baie galaktiese bolle kom waarskynlik ’n supermassiewe swartkolk voor. Sulke swartkolke is nog nooit direk waargeneem nie, maar baie indirekte bewyse bestaan daarvoor.

Die meeste sterre in ’n spiraalstelsel is óf naby ’n enkele vlak (die galaktiese vlak) geleë wat om die galaktiese middel wentel óf in ’n bol om die galaktiese kern. Sommige sterre kom egter in ’n sferoïdale halo of galaktiese sferoïed voor. Sulke sterre kom moontlik van kleiner stelsels wat met die spiraalstelsel saamgesmelt het. Die Sagittarius- Elliptiese Dwergsterrestelsel smelt byvoorbeeld met die Melkweg saam en waarnemings wys dat sekere sterre in die Melkweg se halo van die dwergstelsel af kom.

Anders as die skyf, bevat die halo byna geen stof nie en bestaan dit uit populasie II-sterre, baie ouer sterre met minder metale as die populasie I-sterre in die skyf, maar soortgelyk aan dié in die bol. Die halo bevat ook baie bolswerms.

Die oudste spiraalsterrestelsel bekend is BX442. Op 11 miljard jaar is dit meer as 2 miljard jaar ouer as enige ander stelsel. Navorsers glo die stelsel se vorm word veroorsaak deur die swaartekraginvloed van ’n metgesel-dwergstelsel. Rekenaarmodelle wat op dié aanname gegrond is, wys BX442 se spiraalstruktuur sal nog sowat 100 miljoen jaar bestaan.





</doc>
<doc id="70473" url="https://af.wikipedia.org/wiki?curid=70473" title="Elliptiese sterrestelsel">
Elliptiese sterrestelsel

’n Elliptiese sterrestelsel is ’n sterrestelsel wat min of meer ovaalvormig is. Hulle het ’n egalige voorkoms wat helderheid betref. Dit is een van die drie hoofklasse sterrestelsels wat oorspronklik deur Edwin Hubble beskryf is in sy 1936-werk "The Realm of the Nebulae", saam met spiraal- en lensvormige sterrestelsels.

Die stelsels se vorms wissel van byna ovaalvormig tot baie plat, en die hoeveelheid sterre in hulle van tienmiljoene tot meer as ’n biljoen. Hubble het aanvanklik opgemerk dat elliptiese stelsels dalk eindelik spiraalstelsels word, maar dit is later verkeerd bewys. Sterre in elliptiese stelsels is baie ouer as dié in spiraalstelsels.

Die meeste elliptiese sterrestelsels bestaan uit populasie II-sterre – ou, rooi sterre met min metale – en het dus ’n rooi kleur. Hulle het min interstellêre materiaal en minimale stervorming, en word dikwels omring deur groot getalle bolswerms. Hulle maak sowat 10–15% van die stelsels in die Virgo-superswerm uit, maar is nie die oorheersende soort sterrestelsel in die heelal nie.

Die dinamiese eienskappe van elliptiese stelsels en dié van die bol van spiraal- en lensvormige sterrestelsels stem ooreen, en dit dui daarop dat hulle deur dieselfde fisiese prosesse gevorm word, hoewel dié mening omstrede is. Elliptiese dwergsterrestelsels se eienskappe wissel tussen dié van gewone elliptiese stelsels en dié van bolswerms. Sferoïdale dwergsterrestelsels lyk soos ’n aparte klas: hul eienskappe stem meer ooreen met dié van onreëlmatige en spiraalstelsels.

Benewens die Hubble-klasse, ná gE (elliptiese reuse), is ’n klas D en cD. Hulle stem ooreen met die kleiner stelsels, maar is meer uitgesprei en het groter halo's. Sommige lyk selfs meer soos lensvormige sterrestelsels.

Daar word geglo alle helder elliptiese stelsels het ’n supermassiewe swartkolk in hul kern, en dat die grootte daarvan afhang van die groote van die sterrestelsel.





</doc>
<doc id="70474" url="https://af.wikipedia.org/wiki?curid=70474" title="Wie laaste lag">
Wie laaste lag

Wie Laaste Lag is 'n Afrikaanse rolprent wat op 26 Desember 1985 uitgereik is.

Die rolprent is 'n komedie.

Hester Bentley Helene Truter
Jos Gordon Vorster


Die rolprent handel oor 'n werknemer (Eric Nobbs) wat vir die Ontvanger van Inkomste werk en per ongeluk 'n geheime rekenaarkode ontsyfer. Hy kom op 'n reuse-slenter met staatsgeld af. 'n Gekullery waarby sy baas (James Borthwick) betrek word. Gewapen met dié plofbare inligting, verplaas hy die swendelaars se onregverdig verkreë winste na sy eie bankrekening. Wanneer sy baas hom stief behandel, begin hy die inligting, brokkie vir sappige brokkie, aan die pers uitlek.



</doc>
<doc id="70477" url="https://af.wikipedia.org/wiki?curid=70477" title="Eric Nobbs">
Eric Nobbs

Eric Nobbs is 'n Suid-Afrikaanse akteur.



</doc>
<doc id="70478" url="https://af.wikipedia.org/wiki?curid=70478" title="Noordeiland">
Noordeiland

Die Noordeiland (Engels: "North Island", Māori: "Te Ika-a-Māui") vorm saam met die Suideiland die twee hoofeilande van Nieu-Seeland; hulle word deur die Cookstraat van mekaar geskei. Die Noordeiland het 'n oppervlakte van 113 729 km² en 'n bevolking van 3 749 200 in 2018 gehad. Dit is die 14de grootste eiland ter wêreld, die tweede grootste van Nieu-Seeland en die mees bevolkte eiland van die eilandnasie.
Die Noordeiland grens in die weste aan die Tasmansee en in die ooste aan die oop Suidelike Stille Oseaan. Oorkant die Tasmansee is Australië geleë.

Die Māorinaam van die eiland ("Te Ika-a-Māui") beteken "die vis van die Māui", wat van die vorm van die eiland afgelei is. Die twee grootste stede op die Noordeiland is Auckland (1 377 200) en Wellington (393 400).


</doc>
<doc id="70479" url="https://af.wikipedia.org/wiki?curid=70479" title="Suideiland">
Suideiland

Die Suideiland (Engels: "South Island", Māori: "Te Wai Pounamu" en "Te Waka a Māui") vorm saam met die Noordeiland die twee hoofeilande van Nieu-Seeland; hulle word deur die Cookstraat van mekaar geskei. Die Suideiland het 'n oppervlakte van 150 437 km² en 'n bevolking van 1 135 500 in 2018 gehad. Dit is die 12de grootste eiland ter wêreld, die grootste van Nieu-Seeland en die tweede mees bevolkte eiland van die eilandnasie.
Die Suideiland grens in die weste aan die Tasmansee en in die ooste aan die oop Suidelike Stille Oseaan. Oorkant die Tasmansee is Australië geleë.

Die Māoriname van die eiland beteken "Jadewater" ("Te Wai Pounamu") en "die kano van die Māui" ("Te Waka a Māui"), wat van die vorm van die eiland afgelei is. Die twee grootste stede op die Suideiland is Christchurch (363 200) en Dunedin (126 900). Van Nieu-Seeland se hoogste bergpieke is in die Nieu-Seelandse Alpe op die Suiderland geleë. Mount Cook is met 3 724 meter bo seevlak die hoogste bergpiek van Nieu-Seeland, gevolg deur Mount Tasman met 3 497 meter.


</doc>
<doc id="70485" url="https://af.wikipedia.org/wiki?curid=70485" title="James Borthwick">
James Borthwick

James Borthwick ’n Suid-Afrikaanse TV-, verhoog- en rolprentakteur. Hy is veral bekend vir sy komiese rolle, soos dié van Willy in die SAUK-reeks "On the Couch". Hy het ook in sepies soos "Erfsondes", "Fees van die Ongenooides" en "Konsternasie Oppie Stasie" gespeel.

Borthwick begin sy loopbaan in 1974 by die destydse Sukovs en onderskei hom as ’n sterk karakterspeler. Hy is Engelssprekend, maar is ewe tuis op die Afrikaanse verhoog. In 1978 ontvang hy die Piers Nicholson-prys. Hy het in Anton Tsjechof se "Oom Wanja" (vertaal deur Karel Schoeman; regie deur Janice Honeyrnan), asook talle ander stukke gespeel. Hy was ook in flieks soos Stander (2003) en Die Prince van Pretoria (1993) te sien. Vir sy rol in die musiekblyspel "Evita" het hy hy die Fleur du Cap-toekenning vir beste optrede in ’n musiekblyspel ontvang.

Hy is met die aktrise Rika Sennet getroud. Hulle het saam in die pantomimes "Sneeuwitjie en die sewe dwergies" en "As die kat weg is" gespeel. Hulle dogter Hanna is ook ’n aktrise.



</doc>
<doc id="70493" url="https://af.wikipedia.org/wiki?curid=70493" title="Janie du Plessis">
Janie du Plessis

Janie du Plessis is 'n Suid-Afrikaanse aktrise en TV-aanbieder. Sy studeer aanvanklik Regte aan die Randse Afrikaanse Universiteit, maar verander later van rigting en bied verskeie TV-programme soos "Teletien", "Graffiti" en later "Revue Plus" op M-Net aan. Haar pa is die skrywer Pienkes du Plessis.





</doc>
<doc id="70494" url="https://af.wikipedia.org/wiki?curid=70494" title="Die prince van Pretoria">
Die prince van Pretoria

Die Prince van Pretoria ("sic") is 'n Afrikaanse rolprent wat in 1993 uitgereik is. Die rolprent het 'n begroting van ongeveer 1 miljoen rand gehad. Die persoon waarop die prent gebaseer is, Glendon Macgregor, het homself op 15 Julie 1993 op 21-jarige ouderdom in 'n parkade vergas.

Die rolprent is 'n komedie.


Die rolprent is gebaseer op 'n ware gebeurtenis in Pretoria in 1990, toe 'n jong man skielik sy verskyning as die kroonprins van Liechtenstein maak. Vir 14 dae word hy getrakteer op alles wat Pretoria op sy beste aan so 'n vorstelike besoeker kon bied, insluitend 'n wedstryd van die Blou Bulle op Loftus Versfeld, voordat konsternasie uitbreek as die plaaslike kelner van Sunnyside net so skielik verdwyn as wat hy verskyn het.



</doc>
<doc id="70496" url="https://af.wikipedia.org/wiki?curid=70496" title="Soli Philander">
Soli Philander

Soli Philander is 'n Suid-Afrikaanse akteur. Hy is veral bekend vir die TV-reeks "Liriekeraai" wat op kykNET uitgesaai is. Hy het ook die program "Are You Smarter Than A 5th Grader?" op M-Net aangebied.



</doc>
<doc id="70497" url="https://af.wikipedia.org/wiki?curid=70497" title="Kaalgat tussen die daisies">
Kaalgat tussen die daisies

Kaalgat tussen die Daisies is 'n Afrikaanse rolprent wat in 1997 uitgereik is.

Die rolprent is 'n komedie. Dit het 'n ouderdomsperk van 13 (vir swak taal).


'n Ongelukkige voorval met die Weskus se dronkgat tandarts veroorsaak dat ds. Izak Meiring uit die kerk geskop word. Wat doen 'n mens as jy afgedank word, veral as hy nog 'n wit Afrikaanse man is? Jy vat maar die werkie wat jou aangebied word. In dié geval, bestuurder van 'n mansklub waar daar gedobbel, gestrip en gedrink word. "'n Paradys vir 'n predikant" sê Sakkie se assistent, klein Kareltjie Rautenbach. "Waar anders kry jy so ´n konsentrasie van siele wat gered moet word?" Kareltjie maak vir die predikant 'n toga met 'n ou testamentiese tema sodat hy soos Potiphar van ouds kan lyk. Die rede? Sodat se gemeente hom nie sal herken nie. Neef, die aardskurk wat die Klub Kafee Paradys besit, sien hier 'n goudmyn en betrek Kareltjie (erg teen sy sin) ook as 'n stripper. 



</doc>
