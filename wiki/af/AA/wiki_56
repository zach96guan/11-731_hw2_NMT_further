<doc id="70498" url="https://af.wikipedia.org/wiki?curid=70498" title="Lensvormige sterrestelsel">
Lensvormige sterrestelsel

’n Lensvormige sterrestelsel is tussen ’n elliptiese en spiraalsterrestelsel volgens Edwin Hubble se klassifikasie. Hulle het ’n skyf (soos spiraalstelsels) wat die meeste van hul interstellêre materiaal opgebruik of verloor het en dus baie min stervorming handhaaf. Hulle kan egter ’n aansienlike hoeveelheid stof in hul skyf oorhê. Daarom het hulle meestal ouer sterre (soos elliptiese stelsels) – hul sterre is gewoonlik meer as ’n miljard jaar oud.

Lensvormige sterrestelsels is uniek omdat hulle ’n sigbare skyf en prominente bol het. Nes elliptiese en spiraalstelsels kan hulle ook ’n sentrale staaf hê. Hulle het nie so baie vorms soos byvoorbeeld spiraalstelsels nie en daarom word hulle geklassifiseer volgens die hoeveelheid stof wat teenwoordig is of die teenwoordigheid of afwesigheid van ’n sentrale staaf. Die verskillende klasse is S0, S0 en S0 wanneer dit gebaseer is op die hoeveelheid stof in die skyf en SB0, SB0 en SB0 wanneer dit op die sentrale staaf gebaseer is.

Bolswerms word meer dikwels in lensvormige sterrestelsels aangetref as in spiraalstelsels met dieselfde massa en helderheid.

Die vorm en beweging van lensvormige stelsels gee in ’n mate ’n aanduiding van hoe hulle gevorm word. Hul skyf en moontlike stowwerige voorkoms dui aan dat hulle spiraalstelsels kan wees waarvan die arms verdwyn het. Die afwesigheid van gas, teenwoordigheid van stof en die gebrek aan onlangse stervorming is alles eienskappe wat ’n mens van ’n spiraalstelsel sal verwag wat al sy gas vir die vorming van nuwe sterre opgebruik het. Moore en ander meen ook dat swaartekraginvloede van ander, nabygeleë sterrestelsels, die proses in digte gebiede kan aanhelp.

Lensvormige stelsels is egter helderder as spiraalstelsels, wat daarop dui dat hulle waarskynlik nie oorblyfsels van laasgenoemde is nie. Dit lyk eerder of hulle ontstaan deur die samesmelting van twee stelsels, wat die totale stermassa vergroot en die nuwe stelsel sy skyfagtige, armlose voorkoms gee. Dit verduidelik ook die voorkoms van groot hoeveelhede bolswerms in dié stelsels. Dié teorie het egter ook tekortkomings wat nog nie bevredigend opgelos is nie.




</doc>
<doc id="70500" url="https://af.wikipedia.org/wiki?curid=70500" title="Gys de Villiers">
Gys de Villiers

Gysbert Dirk de Villiers (gebore 4 November 1960, Roodepoort) is 'n Suid-Afrikaanse akteur en beeldhouer. Hy is veral bekend vir sy rol as "Zieg Combrink" in M-Net se sepie Binnelanders vanaf 2005 tot 2006.

Gysbert Dirk de Villiers is op 4 November 1960 in Roodepoort gebore as die jongste van vyf kinders van Dirk de Villiers, die bekende filmregisseur, en die aktrise Addy de Villiers. Sy oudste broer Valken is in ’n vliegtuigongeluk oorlede. Hy matrikuleer aan Hoërskool Linden in Johannesburg, waar hy lid is van twee musiekgroepe, Die drie slaptjips en Bronco. Sy verpligte militêre diensplig ondergaan hy vanaf 1978 eers in Kimberley en daarna in 1979 in Windhoek, waar hy vir die eerste keer met die teater kennis maak wanneer hy ’n klein rol in "Die drie Van der Walts" vertolk. Hierna studeer hy in 1980 vir ’n jaar drama aan die Universiteit van Kaapstad, waarna hy sy studies opskop en eers vryskut akteur en dan in 1983 en 1984 voltydse akteur is by die Transvaalse Raad vir Uitvoerende Kunste (TRUK). Hy speel in hierdie tyd in verhoogdramas soos "Die spinner", "Diepe grond" en "Sing jy van bomme". Hoewel hy veral naam maak as akteur, is hy ook musikant, beeldhouer en skrywer. In die jare tagtig is hy lid van die progressiewe rockgroep Koos, vir wie hy baskitaar speel, en hy het al ’n uitstalling van sy beeldhouwerk gehou.

Nadat hy vir tien jaar meesal op die verhoog optree, speel hy vanaf 1993 in verskeie televisiedramas, hoewel die verhoog sy eerste liefde bly. Hy speel onder andere in die televisiereekse "Triptiek", "Arende", "Die vierde kabinet", "Donkerland", "Malan en Kie" en vir ’n rukkie in die sepies "Sewende Laan" en "Binnelanders". Van sy filmrolle sluit in "City of blood", "The stick", "On the wire", "Dangerous ground", "Tarzan and the lost city", "Desert diners", "Inside out", "Kaalgat tussen die daisies", "Boetie gaan border toe", "Paljas", "Zoop in Afrika", "Durban poison", "Bidsprinkaan", F.W. de Klerk in "Long walk to freedom", "Jimmy in pienk" en "Verraaiers", laasgenoemde sy eerste hoofrol in ’n rolprent. Hy tree verder as akteur op in verskeie ander opvoerings, soos "Die sakeman van Venesië" (waarvoor hy die Johannesburg Stadskouburg-toekenning kry as beste akteur in ’n ondersteunende rol), "Psychedelic Cowboy and Sister Nun", "Imbumba / Samesyn", "Siener in die suburbs", "Wood for the trees" en "Uit die bloute".

Hy is een van die glanspersoonlikhede wat in 2009 aan die realiteitsprogram op televisie, "Survivor S.A.: Santa Carolina", deelneem. Op 1 Julie 2006 trou hy met Jaci Smith. Hulle bly eers in Linden en daarna Westdene in Johannesburg, waarna hulle na Knysna verhuis. Na sewe jaar verhuis hulle terug na Johannesburg. Vir sy vyftigste verjaarsdag hou hulle vakansie in Amerika, waarna hulle besluit om aansoek te doen vir verblyfregte en werkspermitte om in New York te werk. Op 29 Maart 2015 vlieg hulle na New York, nadat hulle groen kaarte bekom het, waar hy stukwerk doen deur in kortfilms op te tree.

Sy drama "Elsie se nommers" voer hy in Engels op as "Fafi" by die New York Fringe Festival en kry ’n goeie resensie daarvoor in die "New York Theatre Guide".

Hy skryf die kabarette "Suig" en "Die Afrikaner", wat veral op kunstefeeste opgevoer word. "Suig" wen in 2003 die Anglogold Smeltkroesprys vir Beste Nuwe Afrikaanse verhoogteks en die Beeld Plus Aartvarkprys vir innoverende werk op die Aardklopfees en word ook genomineer vir twee Naledi-pryse in 2005. Die aksie hierin speel deels af in ’n simboliese tronk, waar die uitgesuigdes aangehou word. Die vrou wat hulle gedreineer het, is die muse wat elkeen uitdaag om weer die bronne van kreatiwiteit binne hulle te ontdek.

In "Die Afrikaner" neem hy in ’n musiekteaterstuk die gehoor deur meer as 350 jaar van die Afrikaner se geskiedenis. Hy maak gebruik van verskillende grepe en gebeurtenisse uit die geskiedenis wat hy dan telkens vanuit ’n ander perspektief uitbeeld, om te probeer uitpluis wie en wat die Afrikaner werklik is.

"Elsie se nommers" is gebaseer op voorvalle in sy eie verlede en debuteer in 2015 by die Innibosfees. Die hoofkarakter, Elsie, is ’n swart huishulp wat help met die kinders grootmaak, maar vakansies nie in dieselfde see as die wit kinders mag swem nie. Die “nommers” van die titel verwys na die onwettige dobbelspel Fafi wat in die townships gespeel is.

In 2013 vertaal hy Greig Coetzee se drama oor militêre diensplig, "White men with weapons", en voer dit as "Wit manne se wapens" by kunstefeeste en elders op.

In 1985 wen hy twee Beste Akteur-toekennings, van AA Vita en Dalro, vir sy rol in "Die spinner".

Vir die dansproduksie "The double room" is hy in 2001 bekroon as beste eietydse manlike danser, ten spyte van die feit dat hy geen formele dansopleiding ontvang het nie.

Hy word ook in 2007 genomineer vir ’n Fleur du Cap-prys vir Beste Vertoning in ’n Kabaret vir sy rol in "Imbumba/Samesyn".




</doc>
<doc id="70501" url="https://af.wikipedia.org/wiki?curid=70501" title="Onreëlmatige sterrestelsel">
Onreëlmatige sterrestelsel

’n Onreëlmatige sterrestelsel is ’n sterrestelsel wat nie ’n kenmerkende vorm het soos ’n spiraal- of elliptiese sterrestelsel nie. Sulke stelsels val nie in enige gewone klas soos deur Edwin Hubble bepaal nie en hul voorkoms is soms chaoties – hulle het nie ’n sentrale bol of duidelike spiraalarms nie. Saam maak hulle omtrent ’n kwart van alle sterrestelsels uit. Die meeste onreëlmatige stelsels was eens elliptiese of spiraalstelsels, voordat swaartekragsteurnisse hulle misvorm het. Hulle bevat groot hoeveelhede gas en stof.

Daar is twee Hubble-hoofklasse:



’n Derde soort klas is die onreëlmatige dwergsterrestelsels. Hulle is "dI" of "dIrrs". Hierdie soort stelsels word deesdae belangrik geag om die algehele evolusie van sterrestelsels te verstaan omdat hulle min metale en baie gas bevat; daar word geglo hulle stem ooreen met die vroegste sterrestelsels in die heelal.

Sommige onreëlmatige sterrestelsels is klein spiraalstelsels wat deur die swaartekrag van ’n groter, nabygeleë stelsel misvorm is.

Die Magellaanse Wolke is eers as onreëlmatige sterrestelsels geklassifiseer, maar intussen is gevind hulle het staafspiraalstrukture. Hulle is intussen herklassifiseer as "SBm", ’n vierde soort staafspiraalstelsel bekend as die Magellaanse staafspiraaltipe.



</doc>
<doc id="70503" url="https://af.wikipedia.org/wiki?curid=70503" title="Dwergsterrestelsel">
Dwergsterrestelsel

’n Dwergsterrestelsel is ’n klein sterrestelsel wat uit tot verskeie miljarde sterre bestaan, ’n klein aantal in vergelyking met die Melkweg se 200–400 miljard. Die Groot Magellaanse Wolk met sy 30 miljard sterre word soms as ’n dwergstelsel geklassifiseer, terwyl ander dit beskou as ’n volle sterrestelsel wat om die Melkweg wentel.

Volgens die huidige teorie vorm die meeste sterrestelsels, insluitende dwergstelsels, saam met donkermaterie of uit gas wat metale bevat. Nasa se ruimtetuig die Galaxy Evolution Explorer het egter dwergstelsels geïdentifiseer wat gevorm het uit gas sonder metale. Hierdie stelsels is gevind in die Leo-ring, ’n wolk van waterstof en helium rondom twee massiewe sterrestelsels in die sterrebeeld Leeu.

Omdat dwergsterrestelsels so klein is, word hulle soms deur nabygeleë spiraalstelsels uitmekaargeruk totdat hulle eindelik saamsmelt.

Daar is baie dwergstelsels in die Lokale Groep. Hierdie klein stelsels wentel dikwels om groter stelsels soos die Melkweg, Andromeda- en Triangulum-sterrestelsel. In 2007 is voorgestel dat baie dwergstelsels geskep is deur getykragte tydens die vroeë evolusie in die Melkweg en Andromeda. Gety-dwergstelsels vorm wanneer sterrestelsels bots. Strome galaktiese materiaal word geruk uit die groter stelsels en uit die halo's van donkermaterie om hulle.

Meer as 20 bekende dwergstelsels wentel om die Melkweg en na aanleiding van onlangse waarnemings glo sterrekundiges die grootste bolswerm in die Melkweg, Omega Centauri, is eintlik die kern van ’n dwergsterrestelsel met ’n swartkolk in sy middel wat die een of ander tyd deur die Melkweg opgeneem is.

Daar is baie vorms dwergsterrestelsels:

Die term hobbit-sterrestelsel is onlangs voorgestel vir stelsels kleiner en dowwer as dwergstelsels.

Ultra-kompakte dwergsterrestelsels is ’n klas van baie kompakte stelsels wat onlangs ontdek is. Hulle het ’n besonder groot aantal sterre, en daar word geglo hulle is sowat 200 ligjare breed en bevat sowat ’n honderdmiljoen sterre. Die teorie is dat dit die kerns van dwergstelsels is wat hul gas en buitenste sterre verloor het weens gety-interaksies terwyl hulle deur sterryke sterreswerms beweeg het. Hulle kom voor in die Virgo-, Fornax-, Abell 1689-, Coma- en ander sterreswerms.





</doc>
<doc id="70504" url="https://af.wikipedia.org/wiki?curid=70504" title="Die groen faktor">
Die groen faktor

Die Groen Faktor is 'n Afrikaanse rolprent wat op 31 Augustus 1984 uitgereik is. 

Die rolprent is 'n komedie - 'n satire op Afrikaanse politiek.


Die rolprent dryf die spot met die destydse kleurvraagstuk en die politieke klem op rassesuiwerheid. 'n Plattelandse NP-verkiesingskandidaat (Cobus Rossouw) ontdek tot sy groot verleentheid dat hy in die aanloop tot die verkiesing op onverklaarbare wyse besig is om letterlik groen word. Om dinge te vererger tref die regering onderskeid tussen liggroenes en donkergroenes.



</doc>
<doc id="70507" url="https://af.wikipedia.org/wiki?curid=70507" title="Galaktiese uitbulting">
Galaktiese uitbulting

’n Galaktiese uitbulting of bol (Engels: "bulge") is die sentrale, bolvormige verdikking in spiraalsterrestelsels. Die historiese siening is dat sulke uitbultings elliptiese sterrestelsels is wat toevallig ’n skyf sterre om hulle het, maar hoëresolusiefoto's deur die Hubble-ruimteteleskoop het onthul dat baie van hulle eienskappe het wat meer met spiraalstelsels ooreenstem. Daar word nou geglo dat daar twee soorte uitbultings is, dié soos spiraalstelsels en dié soos elliptiese stelsels.

Uitbultings met eienskappe soos elliptiese stelsels word dikwels klassieke uitbultings genoem omdat hulle ooreenstem met die historiese siening. Hulle het hoofsaaklik ouer populasie II-sterre en daarom het hulle ’n rooi tint. Hul wentelbane is ook lukraak in vergelyking met die vlak van die sterrestelsel en dit gee die uitbulting ’n sferiese voorkoms.

Vanweë die gebrek aan gas en stof vind daar feitlik geen stervorming in dié uitbultings plaas nie.

Baie uitbultings het eienskappe wat meer ooreenstem met spiraalsterrestelsels. Hul sterre is in ’n geordende wentelbaan op dieselfde vlak as die buitenste skyf.

Navorsing deur middel van die Hubble-teleskoop wys dié uitbultings is nie heeltemal sonder stof nie, maar toon ingewikkelde strukture. Dit lyk dikwels soos ’n spiraalsterrestelsel, maar is baie kleiner. Daar vind ook stervorming plaas. Die tempo van stervorming stem ooreen met dié van skyf-sterrestelsels. Soms bevat skyfagtige uitbultings kernringe waar die tempo van stervorming hoër is as normaalweg in die skyf van sterrestelsels. Daar is nog geen uitsluitsel oor hoe dié soort uitbultings gevorm word nie.

Daar word geglo die meeste uitbultings en elliptiese sterrestelsels het ’n supermassiewe swartkolk in die middel. Die massa van die swartkolk is wederkerig in betrekking met die uitbulting se eienskappe.



</doc>
<doc id="70508" url="https://af.wikipedia.org/wiki?curid=70508" title="Marie du Toit">
Marie du Toit

Marie du Toit (gebore Maria Postma, Burgersdorp, Kaapkolonie, 24 Junie 1881 – Pretoria, Suid-Afrika, 3 Augustus 1966) was die eggenote van die teoloog prof. dr. J.D. du Toit, beter bekend as die digter en Psalmberymer Totius, en die jongste van ds. Dirk Postma, eerste leraar van die Gereformeerde Kerke in Suid-Afrika, se ses kinders uit sy vyfde en laaste huwelik. Sy was die enigste van sy 20 kinders (van wie vyf nie volwassenheid bereik het nie) wat die eeufeesviering van die Gereformeerde Kerk in 1959 kon meemaak.

Marie se vader is op 20 Desember 1869 met haar moeder, Johanna Wilhelmina van Biljon (27 Mei 1854 – 12 Junie 1901) getroud. Hy was 51 en sy bruid 14. Dit was twee maande en 17 dae ná die afsterwe van sy vierde vrou, Susanna Lasea Kruger. Hul eerste kind, Brechtje, is op 26 Maart 1871 gebore. Sy is later getroud met ds. J.A. (Koos) van Rooy en is oorlede op 20 Maart 1936 op Bethulie in die Suid-Vrystaat. Helenius het net twee jaar en twee weke oud geword. Die derde kind en enigste seun uit dié huwelik wat volwassenheid bereik het, Willem, was ook ’n Gereformeerde predikant soos sy vader en halfbroers Petrus, Martinus, Dirk en Stephanus. Ná Willem volg Laurika in 1875, prof. J.A. du Plessis se eerste vrou, en daarna Aletta in 1876, prof. Du Plessis se tweede vrou. Laasten kom Marie aan die beurt, vier jaar en sewe maande ná Aletta. Marie se broerskind Laurika (’n dogter van ds. Willem Postma) het roem verwerf as beeldhouer, terwyl haar suster Aletta die lewe geskenk het aan Wicus, later ’n professor aan PUK. Nadat Marie se moeder op 36-jarige ouderdom weduwee geword het, moes sy in die onderhoud van haar vyf kinders voorsien deur studente van die Teologiese Skool Burgersdorp as loseerders in te neem. Tydens die Tweede Vryheidsoorlog was sy in Pretoria dikwels by pres. Paul Kruger aan huis. Sy is in 1901 in Kaapstad oorlede ná ’n smartlike lyding.

Marie du Toit het in 1959, tydens die eeufeesviering van die kerkverband waarvan haar vader die eerste leraar was, enkele van haar herinneringe in "Gedenkboek: die Gereformeerde vrou, 1859–1959" gedeel. Sy skryf dat sy ’n gelukkige jeug gehad het en dat haar vader nie meer so streng was teenoor haar as wat hy met die ouer kinders was nie. "Almal het van my as die jongste so baie gemaak – ek was dus ’n troetelkindjie. My oudste broer (ds. Petrus Postma) het my gedoop, en ek is na sy vrou vernoem. Die oudste seun doop dus die jongste kind van sy vader.

"Ek dink nog baie dae aan die gelukkige tyd wat ons groot gesin in die pastorie gehad het. Op die plaas Wonderboom het ons baie aangename vakansies by my grootouers, ouderling W. van Biljon en sy eggenote, deurgebring. Soms het ons saam met my vader met 'n perdewa gereis. Toe ek vyf jaar oud was, het ons hele gesin die gevreesde poksiekte gekry. Net my vader het verskoon gebly en hy moes met hulp van vreemdes wat reeds die siekte gehad het, die versorging doen."

Omstreeks dié tyd is Marie vir die eerste keer skool toe en wel saam met twee susters, Laurika en Aletta, na die Vrije Christelike School op haar geboortedorp. Van dié tyd het sy in 1959 geskryf: "Aan ons eerste onderwysers, wat seker maar 'n karige salaris ontvang het, moet ek hulde bring, naamlik die latere ds. P. Snyman van Heidelberg, Tvl., ds. J.A. van Rooy wat sy eie studie vir B.A. moes laat vaar om die skool te help en mnr. Karel Coetsee."

Die pastoriekinders op Burgersdorp het altyd uitgesien na die sitting van die kuratore van die Teologiese Skool, veral vanweë die fooitjies wat hulle gekry het. Sy skryf: "Broer Petrus, ds. L.J. du Plessis en ds. A. Coetsee van Reddersburg, asook ander kuratore het ná vader se dood dikwels by ons tuisgegaan. Later het ek weer die eer gehad om in Potchefstroom as predikantsvrou die kuratore te ontvang en toe het my kinders weer die persentjies gekry."
In haar jonger jare was daar van die kerklike stryd nie veel te bespeur nie. Wat sy wel goed kon onthou, was "die beroering wat daar was met die benoeming van prof. J. Lion Cachet. Op 'n Sondag ná die benoeming het daar in "Die Kerkbode" van die NG Kerk 'n berig gestaan dat ds. M.P.A. Coetsee van Burgersdorp aansoek gedoen het om by die NG. Kerk opgeneem te word. My grootvader was net in die dorp en het nog dieselfde middag uitgery na oom Stoffel van Wijk om die saak te bespreek." 

Van haar vader se rede by geleentheid van die viering van sy 50-jarige bediening in Mei 1890, kon sy amper 70 jaar later net die eerste woorde onthou: "Niet ons, o Heer, niet ons . . ." 

Marie was net nege jaar oud toe haar vader op Sondag 28 Desember 1890 ná ’n lang siekte oorlede is. Sy kon amper 70 jaar later onthou dat dit dié dag Nagmaal was op Burgersdorp en toe die middagdiens sou begin, is hy plotseling oorlede. "Ek onthou nog," het sy in 1959 vertel, "hoe die gemeente in kennis gestel is en weet nie of die diens nog gehou is nie. In elke geval – daar het baie mense na die huis gekom. Die begrafnis moes so gereël word dat ds. D. Postma, destyds predikant van Pretoria, dit kon bywoon. Hoe hy gereis het, weet ek nie, maar ek vermoed dat hy per koets na Kimberley moes gaan. Destyds was die gewoonte nog om die lyk op 'n baar na die kerkhof te dra. Ek kan nog onthou hoe die draers telkens in die straat moes rus en dan weer deur ander vervang moes word."

Marie Postma is op 2 Augustus 1903 met dr. J.D. du Toit getroud nadat hy pas teruggekeer het van Nederland waar hy aan die Vrije Universiteit Amsterdam gepromoveer het op die proefskrif "Het Methodisme". ’n Maand later het sy en haar man hulle op Potchefstroom gaan vestig nadat hy die beroep daarheen aangeneem net as opvolger van dié gemeente se eerste leraar, ds. J.L. Maury, wat in daardie jaar sy emeritaat aanvaar het nadat hy die gemeente bedien het sedert 1877. Dit was die enigste gemeente waarin sy as pastoriemoeder sou staan, want in 1911 is dr. Du Toit aangestel as hoogleraar aan die Teologiese Skool Potchefstroom waar hy sou dien tot 1949. Mev. Du Toit sê oor dié lang tyd op Potchefstroom: "(Ek en my man) het die oorgang meegemaak van die eenvoudige patriargale lewe na die veeleisende moderne tyd. As ek nou op Potchefstroom kom, dan maak ek vergelykinge tussen die indrukwekkende geboue van Teologiese Skool en PU vir CHO en die buitekamer op Burgersdorp waar die Skool tot stand gekom het. Maar mens voel dankbaar dat die Here die werk wat so in swakheid begin is, wou seën."

Marie du Toit is in die winter van 1966 in die ouderdom van 85 jaar in die Andrew McColm-hospitaal in Pretoria oorlede. Haar man is ook in Pretoria oorlede, 13 jaar voor haar. Ná sy afsterwe het sy weduwee by haar oudste seun, prof. Stephanus du Toit op Potchefstroom ingewoon. Sy is aldaar in die hoofbegraafplaas begrawe.

Deur haar liefdevolle sorg, haar Christelike blymoedigheid en humor, haar meelewing met sy werk en probleme, het sy dit vir haar man moontlik gemaak om hom tot met sy dood aan sy veelvuldige en veeleisende pligte te wy. 

In "Gedenkboek: die Gereformeerde vrou: 1859–1959" is van haar geskryf: "Onder die besef dat haar man 'n groot taak het om te volbring, versorg sy hom en haar kinders met groot nougesetheid en sorgsaamheid. Mev. Du Toit is 'n vrou met 'n sterk en edel karakter. In murg en been is sy Calvinis, geesteskind van die Gereformeerde Kerk. Die karaktereienskappe wat sy geopenbaar het, naamlik humor, gevatheid, opgewektheid. vriendelikheid en gasvryheid, het die teerbesnaarde digter in tye van somberheid en neerslagtigheid onderskraag en opgebeur. In die donkerste tydperk van hulle lewe (ná die dood van twee kinders kort ná mekaar), het die grootheid van haar sieleadel en die krag van haar persoonlikheid op die voorgrond getree en bewondering afgedwing."



</doc>
<doc id="70509" url="https://af.wikipedia.org/wiki?curid=70509" title="Marié du Toit">
Marié du Toit

Marié du Toit is 'n Suid-Afrikaanse aktrise en draaiboekskrywer. Sy het tussen 1961 en 1978 in verskeie rolprente verskyn. Sy is met 'n erepenning bekroon vir haar uitstaande vertolking in die rolprent Die Kandidaat, wat deur oud-president C.R. Swart aan haar oorhandig is.
As aktrise:

As skrywer:


</doc>
<doc id="70510" url="https://af.wikipedia.org/wiki?curid=70510" title="Interaktiewe sterrestelsel">
Interaktiewe sterrestelsel

Interaktiewe sterrestelsels is sterrestelsels waarvan die swaartekragvelde mekaar versteur. ’n Voorbeeld van ’n klein interaksie is wanneer ’n satellietstelsel die spiraalarms van die primêre stelsel versteur. ’n Voorbeeld van ’n groot interaksie is die botsing van twee stelsels.

’n Interaksie tussen ’n sterrestelsel en een van sy satelliete is algemeen. Die satelliet se swaartekrag kan een van die groter stelsel se spiraalarms aantrek of die satelliet kan in die primêre stelsel vasbeweeg (bv. die Sagittarius- Elliptiese Dwergsterrestelsel). Dit kan ’n mate van stervorming veroorsaak.

Botsings tussen sterrestelsels is ook taamlik algemeen in die heelal. Vanweë die uiters dun verspreiding van materiaal in sterrestelsels is dit nie botsings in die ware sin van die woord nie, maar eerder ’n swaartekrag-interaksie. Botsings kan daartoe lei dat twee stelsels saamsmelt. Dit gebeur wanneer twee stelsels bots en nie genoeg momentum het om daarna aan te beweeg nie. As die een stelsel baie groter as die ander een is, sal die groot stelsel redelik ongeskonde bly terwyl die klein stelsel uitmekaargeruk en deel van die groot stelsel sal word.

Simulasies van botsings tussen sterrestelsels op rekenaars is nou algemeen, met al die realistiese fisiese faktore soos swaartekrag, gasverspreiding en stervorming wat in ag geneem word. ’n Versameling van sulke simulasies kan gevind word op die webtuiste van die Paryse Sterrewag.

Galaktiese kannibalisme verwys na die proses waardeur ’n groot sterrestelsel ’n kleiner stelsel opneem vanweë ’n swaartekrag-interaksie. Die resultaat is dikwels ’n onreëlmatige sterrestelsel, of soms ’n elliptiese sterrestelsel.

Sommige sterrekundiges glo dat galaktiese kannibalisme tans plaasvind tussen ons Melkweg en die Magellaanse Wolke. Hulle noem as bewys die strome waterstof wat die Melkweg deur swaartekrag uit die Magellaanse Wolke aantrek.

Sterrekundiges het geraam dat die Melkweg en die Andromeda-sterrestelsel in sowat 4,5 miljard jaar sal bots. Daar word geglo die twee spiraalsterrestelsels sal saamsmelt en ’n elliptiese stelsel vorm.




</doc>
<doc id="70511" url="https://af.wikipedia.org/wiki?curid=70511" title="Sterrestroom">
Sterrestroom

’n Sterrestroom is ’n groep sterre wat om ’n sterrestelsel wentel en eers ’n bolswerm of dwergsterrestelsel was, maar intussen deur swaartekrag uitmekaargeskeur en oor sy wentelbaan versprei is.




</doc>
<doc id="70512" url="https://af.wikipedia.org/wiki?curid=70512" title="Satelliet-sterrestelsel">
Satelliet-sterrestelsel

’n Satelliet-sterrestelsel wentel om ’n groter sterrestelsel vanweë swaartekragaantrekking. Wanneer een stelsel baie groter as ’n ander is, word die groot een die primêre sterrestelsel genoem en die klein een die satelliet.


</doc>
<doc id="70513" url="https://af.wikipedia.org/wiki?curid=70513" title="Galaktiese halo">
Galaktiese halo

Die galaktiese halo is ’n rofweg sferiese komponent van ’n sterrestelsel wat verder as die sigbare hoofdeel daarvan strek. 

Die onderskeid tussen die halo en die hoofdeel is die duidelikste in spiraalsterrestelsels, waar die sferiese vorm ’n kontras vorm met die plat skyf. In ’n elliptiese sterrestelsel is daar nie ’n skerp kontras nie.


</doc>
<doc id="70514" url="https://af.wikipedia.org/wiki?curid=70514" title="Interstellêre medium">
Interstellêre medium

Interstellêre medium of ISM is die materiaal wat bestaan tussen groepe sterre in ’n sterrestelsel. Dit sluit in gas, stof en kosmiese strale.

Die ISM is in alle fases uiters versprei in vergelyking met standaarde op Aarde. In koel, digte gebiede kan die digtheid tot 10 molekules per cm wees. In warm, verspreide gebiede is materiaal meestal geïoniseer en kan die digtheid so laag as 10 ions per cm wees. Vergelyk daarmee die digtheid van rofweg 10 molekules per cm vir vloeibare water. Wat massa betref, is 99% van die interstellêre medium gas en 1% stof. In die gas is 89% van atome waterstof, 9% helium en 2% ander elemente, wat in sterrekunde metale genoem word.

In astrofisika speel die ISM ’n uiters belangrike rol. Sterre vorm in die digste streke van die ISM, molekulêre wolke, en vul die ISM aan met materiaal en energie deur planetêre newels, sterwinde en supernovas. Hierdie interaksie tussen sterre en die ISM help die tempo bepaal waarteen ’n sterrestelsel sy gasinhoud opgebruik, en dus hoe lank hy stervorming kan volhou.

Dié tabel wys die komponente van die Melkweg se interstellêre medium.



</doc>
<doc id="70515" url="https://af.wikipedia.org/wiki?curid=70515" title="Steruitbarsting-sterrestelsel">
Steruitbarsting-sterrestelsel

’n Steruitbarsting-sterrestelsel (Engels: "starburst galaxy") is ’n sterrestelsel wat ’n buitengewoon aktiewe stervorming ondergaan. Sterrestelsels het dikwels ’n steruitbarsting ná ’n botsing of amper-botsing met ’n ander sterrestelsel. Die tempo van stervorming in sulke stelsels is so groot dat as die tempo gehandhaaf sou word, die gasbronne waaruit die sterre gevorm word, opgebruik sou wees in tye baie korter as die ouderdom van die stelsel. Daarom word geglo steruitbarstings is tydelik. Bekende steruitbarsting-sterrestelsels sluit in Messier 82, NGC 4038/NGC 4039 (die Antennae-stelsels) en IC 10.

Verskeie definisies bestaan vir die term "steruitbarsting-sterrestelsel" en daar is nie ’n vasgestelde een waaroor alle sterrekundiges saamstem nie. Die meeste glo egter dat ’n definisie op die een of ander manier met hierdie drie faktore te doen moet hê:

Die klassifikasie van ’n steruitbarsting-sterrestelsel self is nie maklik nie, aangesien steruitbarstings in enige soort sterrestelsel kan voorkom. Daar is egter sekere soorte wat onderskei word:




Eerstens moet ’n steruitbarsting ’n groot voorraad gas beskikbaar hê om sterre te vorm. Die uitbarsting self kan aan die gang gesit word deur ’n nabye ontmoeting met ’n ander stelsel (soos met M81/M82), ’n botsing met ’n ander stelsel (soos met die Antennae) of ’n ander proses wat materiaal na die middel van die sterrestelsel forseer.

Uiterste toestande heers in ’n steruitbarsting. Die groot hoeveelheid gas beteken besonder groot sterre word gevorm. Jong, warm sterre ioniseer die gas (hoofsaaklik waterstof) om hulle en dit skep H II-gebiede. Groepe baie warm sterre is bekend as OB-verbindings. Dié sterre brand baie helder en baie vinnig, en sal moontlik as supernovas ontplof aan die einde van hul bestaan. Ná die supernova-ontploffing sal die uitgeworpe materiaal uitsit en ’n supernova-oorblyfsel word. Hierdie oorblyfsels reageer met die omliggende omgewing in die steruitbarsting (die interstellêre medium) en kan die terrein wees van natuurlik gevormde masers.

Deur nabygeleë steruitbarsting-sterrestelsel te ondersoek, kan ons meer leer oor die geskiedenis van die vorming en evolusie van sterrestelsels. Baie van die heel verafgeleë sterrestelsels in die Hubble-diepveld is byvoorbeeld bekende steruitbarsting-sterrestelsels, maar hulle is te ver om deeglik te bestudeer. Die bestudering van nabygeleë voorbeelde en hul eienskappe kan ons ’n idee gee van wat aan die begin van die heelal gebeur het omdat die lig wat ons nou sien, uitgestraal is toe die heelal veel jonger was. Ongelukkig is dié soort stelsel baie seldsaam in ons lokale heelal en meer volop verder weg – en dit is ’n aanduiding dat daar miljarde jare gelede meer van hulle was. Die sterrestelsels was toe ook nader aan mekaar en hul swaartekrag het dus ’n groter invloed op mekaar uitgeoefen.

Messier 82 is ’n tipiese steruitbarsting-sterrestelsel. Sy hoë vlak van stervorming is vanweë sy nabye ontmoeting met die nabygeleë spiraalstelsel Messier 81. Kaarte van die gebiede wat met radioteleskope gemaak is, wys groot strome neutrale waterstof verbind die twee stelsels, ook vanweë die nabye ontmoeting. Radiobeelde van die sentrale streek van M82 wys ook ’n groot aantal supernova-oorblyfsels wat ontstaan het nadat massiewe sterre wat in die steruitbarsting gevorm het, die einde van hul bestaan bereik het.



</doc>
<doc id="70516" url="https://af.wikipedia.org/wiki?curid=70516" title="Donker sterrestelsel">
Donker sterrestelsel

’n Donker sterrestelsel is ’n hipotetiese sterrestelsel wat uit donkermaterie bestaan. Die naam kom van die feit dat hulle geen waarneembare sterre het nie en teoreties onsigbaar is. Daar is eksperimentele bewyse wat die bestaan van donker sterrestelsels steun, hoewel sterrekundiges geen beslissende bewyse daarvoor het nie.

Sterrekundiges het die eerste keer vermoed daar bestaan donker, onsigbare sterrestelsels toe hulle die stelsel Messier 99 (NGC 4254) bestudeer het. Hierdie ongewone stelsel lyk of dit een van twee komponente van ’n kosmiese botsing is: die gas syfer weg in ’n konstante stroom en een van die arms is uitgestrek. Die ander komponent is egter nêrens te sien nie. Die navorsers het bereken dat ’n voorwerp met ’n massa van 10 sonmassas binne die afgelope 100 miljoen jaar naby Messier 99 verbybeweeg het en dat dit die gasstroom veroorsaak en een van die arms beïnvloed.

In 2000 het sterrekundiges die gaswolk VIRGOHI21 ontdek en probeer uitwerk wat dit was en hoekom dit so ’n swaartekraguitwerking op Messier 99 het. Ná jare sonder enige verduidelikings het sommige afgelei dat VIRGOHI21 ’n donker sterrestelsel is.

Die grootte van donker sterrestelsels is onbekend omdat hulle nie gesien kan word nie. Verskeie ramings is al gedoen. Twee moontlike groottes is dubbel dié van die Melkweg of dié van ’n klein kwasar. Hulle bestaan teoreties uit waterstof en ruimtestof. Sommige wetenskaplikes ondersteun die idee dat hulle sterre kan bevat.

HE0450-2958 is ’n ongewone kwasar (’n steragtige voorwerp wat radiogolwe en ander vorms van energie kan uitstraal). Dié een veral het talle groot rooiverskuiwings. HE0450-2958 het geen sigbare sterrestelsel waartoe hy behoort nie. Daar is voorgestel dat dit ’n donker stelsel is waarbinne ’n kwasar aktief geraak het. Daaropvolgende studies het egter onthul dat ’n normale sterrestelsel waarskynlik teenwoordig is.

HVC 127-41-330 is ’n wolk wat vinnig beweeg tussen die Andromeda- en die Triangulum-sterrestelsel. Die sterrekundige Josh Simon glo dit is ’n donker sterrestelsel vanweë die spoed van sy rotasie en sy voorspelde massa.

Die ontdekking van VIRGOHI21 is in Februarie 2005 aangekondig en dit is die eerste goeie kandidaat om ’n ware donker sterrestelsel te wees. Sommige navorsers het intussen die teorie verwerp en glo dit is eerder die "getystert" van die nabygeleë Messier 99, wat swaartekragversteurings ondervind terwyl dit in die Virgo-sterreswerm inbeweeg.



</doc>
<doc id="70517" url="https://af.wikipedia.org/wiki?curid=70517" title="Donker materie">
Donker materie

Donker materie is in astrofisika en kosmologie ’n hipotetiese soort materie om ’n groot deel van die algehele massa van die heelal te verklaar. Dit kan nie met teleskope waargeneem word nie; net soos donker energie is donker materie 'n knoeifaktor. Sommiges spekuleer dat dit nie waargeneem kan word nie omdat dit nie betekenisvolle hoeveelhede lig of ander elektromagnetiese straling uitstraal nie. Die bestaan van donker materie word eerder afgelei van die swaartekraginvloed daarvan op sigbare materie, straling en die enorme grootte van die heelal. Donker materie beslaan na raming 84% van die totale materie in die heelal.

Donker materie het onder astrofisici se aandag gekom vanweë die teenstrydighede tussen die massa van groot astronomiese voorwerpe wat van hul swaartekraginvloed afgelei is, en die massa wat volgens hul "helder materie" bereken is, soos sterre, gas en stof. Jan Oort het in 1932 vir die eerste keer aangeneem donker materie verklaar die wentelsnelhede van sterre in die Melkweg, en Fritz Zwicky in 1933 dat dit "vermiste massa" verklaar in die wentelsnelhede van sterrestelsels in swerms.

Daarna het ander waarnemings ook gedui op die bestaan van donker materie in die heelal, onder meer die rotasiespoed van sterrestelsels, gravitasielense wanneer die lig van voorwerpe op die agtergrond deur sterrestelselswerms op die voorgrond gebuig word, en die temperatuurverspreiding van warm gas in sterrestelsels en swerms. Kosmoloë stem saam dat donker materie hoofsaaklik saamgestel is uit ’n nuwe, tot nog toe ongeïdentifiseerde soort subatomiese deeltjie, die graviton. Die soeke na hierdie deeltjie is vandag ’n belangrike aspek in deeltjiefisika.

Hoewel die bestaan van donker materie algemeen aanvaar word deur die hoofstroom-wetenskapgemeenskap, is verskeie ander teorieë al voorgestel om die afwykings te verduidelik wat donker materie sou veroorsaak.




</doc>
<doc id="70520" url="https://af.wikipedia.org/wiki?curid=70520" title="VIRGOHI21">
VIRGOHI21

VIRGOHI21 is ’n uitgebreide H I-gebied (met neutrale waterstof) in die Virgo-sterrestelselswerm wat in 2005 ontdek is. Die ontleding van sy interne beweging dui daarop dat dit ’n groot hoeveelheid donker materie kan bevat – soveel as ’n klein sterrestelsel. Aangesien VIRGOHI21 blykbaar geen sterre bevat nie, of bitter min, sal dit een van die eerste bekende donker sterrestelsels wees. Skeptici van dié teorie meen VIRGOHI21 is bloot die "gety-stert" van die nabygeleë sterrestelsel Messier 99.

VIRGOHI21 is opgespoor deur radioteleskoop-waarnemings van sy neutrale waterstof 21 cm-emissies. Die waargenome waterstof het ’n massa van sowat 100 miljoen sonmassas en is sowat 50 miljoen ligjare van die Aarde af. Deur die Doppler-verskuiwing van die emissies te bestudeer, het sterrekundiges vasgestel die gas het ’n hoë snelheidsprofiel-breedte; dit beteken verskillende dele van die wolk beweeg teen hoë snelhede in verhouding met ander dele. Met die Hubble-ruimteteleskoop is daarna ’n paar sterre gevind (’n paar honderd).

As die hoë snelheidsprofiel-breedte van VIRGOHI21 geïnterpreteer word as rotasie, is dit heeltemal te vinnig om te strook met die swaartekrag van die waargenome waterstof. Dit dui op die teenwoordigheid van ’n donkermaterie-halo van tienmiljarde sonmassas. As die klein aantal sterre wat gevind is in ag geneem word, is die verhouding van massa tot lig sowat 500, veel groter as in ’n normale sterrestelsel (sowat 50). Die groot swaartekrag van die donkermaterie-halo in hierdie teorie verduidelik die verwronge aard van die nabygeleë spiraalsterrestelsel Messier 99 en die brug van neutrale waterstof wat tussen die twee voorwerpe bestaan.

As dié veronderstelling reg is, sal VIRGOHI21 die eerste donker sterrestelsel wees wat ontdek is nadat so iets voorspel is deur simulasies van donkermaterie-teorieë. Hoewel ander kandidate vir donker sterrestelsels voorheen waargeneem is, is later gevind dat hulle waarskynlik óf gewone, dowwe sterrestelsels óf gety-sterte is.



</doc>
<doc id="70521" url="https://af.wikipedia.org/wiki?curid=70521" title="R136a1">
R136a1

R136a1 is ’n Wolf-Rayetster en die ster sover bekend met die grootste massa. Dit word geraam op sowat 265 sonmassas. Die ster is ook die helderste sover bekend, sowat 8,7 miljoen keer so helder soos die Son.

Dit is geleë in R136, ’n supersterreswerm naby die middel van die 30 Doradus-kompleks (ook bekend as die Tarantula-newel) in die Groot Magellaanse Wolk.

Die ster se ontdekking is in Julie 2010 aangekondig. ’n Span sterrekundiges onder Paul Crowther van die Universiteit van Sheffield het twee sterreswerms, NGC 3603 en R136a, bestudeer toe hulle dit ontdek. Daar is eers geglo R136a is ’n supermassiewe voorwerp van 1 000-3 000 sonmassas. Later is gevind dit is ’n baie digte sterreswerm. Die span het verskeie sterre gevind met oppervlaktemperature van meer as 40 000-56 000 kelvin, meer as sewe keer dié van die Son, en wat verskeie miljoene kere so helder is. Minstens drie van die sterre het ’n massa van 150 sonmassas.

R136a1 het ’n oppervlaktemperatuur van meer as 50 000 kelvin. Dit het ’n groot deel van sy aanvanklike massa verloor deur ’n voortdurende sterwind. Daar word geraam die ster het ná sy vorming ’n massa van sowat 320 sonmassas gehad en dat dit die afgelope miljoen jaar 50 sonmassas verloor het. Volgens huidige teorieë kan geen ster egter ’n aanvanklike massa van meer as 150 sonmassas hê nie en ontstaan supermassiewe sterre soos dié deur die samesmelting van verskeie sterre.

Sterre van tussen 8 en 150 sonmassas ontplof as hulle die einde van hul leeftyd bereik as supernovas, en bly oor as neutronsterre of swartkolke. Sterrekundiges verwag dat sterre tussen 150 en 300 sonmassa sal opeindig as ’n hipernova, ’n sterontploffing met ’n energie van meer as 100 supernovas (10 joule). Die ster kan ook voortydig tot ’n einde kom weens ’n gebrek aan brandstof.



</doc>
<doc id="70522" url="https://af.wikipedia.org/wiki?curid=70522" title="Liewe hemel, Genis!">
Liewe hemel, Genis!

Liewe hemel, Genis! is 'n rolprent wat op 20 Maart 1987 vrygestel is.

Die rolprent is 'n komedie. 


Die Koöperasie se mense in hul bekende en geliefde omgewing, maar wees gewaarsku, daar is 'n traan agter al die gelag.



</doc>
<doc id="70523" url="https://af.wikipedia.org/wiki?curid=70523" title="William Egan">
William Egan

William Egan was 'n Suid-Afrikaanse toneelspeler en regisseur. Hy is veral bekend as regisseur van die TV-reeks Koöperasiestories en die daaropvolgende rolprent Liewe Hemel, Genis!. Hy is op die Oujaarsdag van 1992 op die ouderdom van 48 aan kanker oorlede.

Egan het in verskeie produksies vir Truk, Sukovs, Kruik en SAUK-TV gewerk. In 1982 is hy met 'n Artes bekroon vir taalregie en oorklanking. In 1980 is die Breytenbach Epathlon vir sy regie van "The crucible" aan hom toegeken, en in 1972 die Pierce Nicholson-prys vir sy bydrae tot teater in die Vrystaat. In 1992 ontvang hy die Vita-prys vir die regie van "Gulls".



</doc>
<doc id="70524" url="https://af.wikipedia.org/wiki?curid=70524" title="Susanne Beyers">
Susanne Beyers

Susanne Beyers (gebore 11 Desember 1954) is 'n Suid-Afrikaanse aktrise en skrywer. Sy is primêr 'n verhoogaktrise, maar is eerder bekend vir die Afrikaanse TV-reekse waarin sy speel. Beyers het 'n B.Drama-graad aan die Universiteit van Stellenbosch verwerf. Op die verhoog was sy te sien in stukke soos "Die uurwerk kantel", in Leon Kruger se "Ou blare" en "Seks in die suburbs". Haar TV-optredes sluit in enkeldramas soos Bartho Smit se "Die man met die lyk om sy nek" (regie: Danie Odendaal), asook reekse soos Chris Barnard se "Onder draai die duiwel rond" (regie: Katinka Heyns) en "Arende" (regie: Dirk de Villiers). Sy het ook in verskeie vollengte flieks opgetree.



Van haar verhoogstukke sluit in:



</doc>
<doc id="70525" url="https://af.wikipedia.org/wiki?curid=70525" title="NML Cygni">
NML Cygni

NML Cygni, of V1489 Cygni, is ’n rooisuperreus en een van die grootste sterre bekend. Sy radius is sowat 1 650 keer dié van die Son, of 7,67 AE. Die ster is een van die uiters helder superreuse. Sy afstand van die Aarde af word op sowat 5 300 ligjare (1 600 parsek) geraam. Die ster het ’n stowwerige omgewing en toon ’n boontjievormige, asimmetriese newel. Dit is ’n halfreëlmatige veranderlike ster met ’n periode van sowat 940 dae.

NML Cygni is in 1965 deur Neugebauer, Martz en Leighton ontdek. Die naam NML is afgelei van die drie ontdekkers se name. Dit is deel van die Cygnus OB2-verbinding wat byna 2° in die lug beslaan. Dit is dus een van die naaste massiewe verbindings aan die son.

NML Cygni is ’n massiewe suurstofryke ster. Wilson en Barrett het aanvanklik OH-radio-emissies (1612 MHz) in 1968 ontdek. Later is die teenwoordigheid van molekules soos water (HO), silikonmonoksied (SiO), koolstofmonoksied (CO), koolstofmonosulfied (CS), swaelmonoksied (SO), swaeldioksied (SO) en waterstofsulfied (HS) ook ontdek.


</doc>
<doc id="70526" url="https://af.wikipedia.org/wiki?curid=70526" title="Jan Engelen">
Jan Engelen

Jan Engelen was 'n Suid-Afrikaanse akteur en TV-regisseur. Hy is die seun van Belgiese ouers, die regisseur en akteur Fred Engelen en die aktrise Tine Balder. Hy is in België gebore maar word in Stellenbosch groot waar hy ook gestudeer het.

Hy is aan kanker oorlede op 9 Mei 2018 en laat sy ma, vrou (Amor Tredoux), vyf kinders en drie sibbes agter.

As akteur:

As regisseur:


</doc>
<doc id="70528" url="https://af.wikipedia.org/wiki?curid=70528" title="Eghard van der Hoven">
Eghard van der Hoven

Eghard van der Hoven (*22 April 1922 - †9 September 2006) was 'n Suid-Afrikaanse akteur en voormalige hoof van Truk.

In 1984 ontvang Van der Hoven die Erepenning vir Toneelbevordering van die Suid-Afrikaanse Akademie vir Wetenskap en Kuns terwyl Wilna Snyman in dieselfde jaar die Erepenning vir Verhoogkuns ontvang. Hy het in 1998 'n kanseliersmedalje van die Universiteit van Pretoria ontvang vir sy besondere bydrae tot die totstandkoming van die dramadepartement aan die universiteit asook sy bydrae as een van die grondleggers van die Suid-Afrikaanse toneel, as uitmuntende teateradministrateur, gesaghebbende teoretikus, kritikus en akteur van formaat. 

Van der Hoven was met die aktrise Tilana Hanekom getroud. Hulle het twee kinders gehad. Hy is op 13 September 2006 op 84-jarige ouderdom in sy slaap oorlede.



</doc>
<doc id="70529" url="https://af.wikipedia.org/wiki?curid=70529" title="Lyklollery">
Lyklollery

Lyklollery is 'n Afrikaanse rolprent wat in 2001 vrygestel is. Die rolprent is deur Francois Coertze en Dorette Nel vervaardig en in Pretoria verfilm. Dit is Abyss Produksies se tweede rolprent.

Die rolprent is 'n komedie oor drie van die land se gunsteling onderwerpe rugby, lyke en TV-lisensies.


Almal in Jolliefontein, 'n klein plattelandse dorpie, is in rep en roer is oor die naderende rugbywedstryd. 'n TV-lisensieinspekteur op soek na lisensies maak inbreuk op 'n paar vriende se rugbymiddag voor die TV en slaan dood neer. Wat nou gedoen met die lyk?



</doc>
<doc id="70530" url="https://af.wikipedia.org/wiki?curid=70530" title="Virgo-sterrestelselswerm">
Virgo-sterrestelselswerm

Die Virgo-sterrestelselswerm is ’n sterrestelselswerm waarvan die middel sowat 53,8 miljoen ligjare (16,5 miljoen parsek) van die Aarde af is in die sterrebeelde Maagd en Berenike se Hare. Dit bevat sowat 1 300 (en moontlik tot 2 000) sterrestelsels en vorm die hart van die groter Virgo-superswerm, waarvan die Lokale Groep en dus die Aarde ook deel is. Daar word gereken die totale massa van die swerm is sowat 1,2 biljoen sonmassas.

Baie van die helder sterrestelsels in die swerm, onder meer die reusagtige elliptiese sterrestelsel Messier 87, is in die laat 1770's en vroeë 1780's ontdek en in Charles Messier se katalogus van komeetagtige voorwerpe opgeneem. Messier het M87 beskryf as ’n newel sonder sterre en die ware aard daarvan is eers in die 1920's besef.

Die swerm onderspan ’n maksimum boog van sowat 8 grade met die middel in die sterrebeeld Maagd. Baie van die stelsels in die swerm kan met ’n klein teleskoop gesien word. Die helderste lid is die elliptiese stelsel Messier 49.

Die swerm is ’n taamlik heterogene mengsel van spiraal- en elliptiese sterrestelsels. Daar word geglo die spiraalstelsels is versprei in ’n langwerpige, uitgespreide filament, sowat vier keer so lank as breed, wat met die gesigslyn van die Melkweg langs strek. Die elliptiese stelsels lê nader aan die middel as die spiraalstelsels.

Die swerm is ’n versameling van drie kleiner groepe: Virgo A, wat gesentreer is om die elliptiese stelsel Messier 87, ’n tweede een wat gesentreer is om die lensvormige stelsel Messier 86 en Virgo B, wat om die elliptiese stelsel Messier 49 lê. Virgo A bestaan uit elliptiese, lensvormige en meestal gas-arm spiraalstelsels en is die dominante subgroep, met ’n massa van sowat 10 sonmassas.

Die drie subgroepe smelt saam om een groot sterrestelselswerm te vorm en word omring deur ander, kleiner sterrestelselwolke, waarvan die meeste uit spiraalstelsels bestaan, bekend as Wolk N, Wolk S en Virgo E. Hulle is ook in die proses om met die ander saam te smelt. Ander, verder geleë sterrestelsels en sterrestelselgroepe word ook deur Virgo se swaartekrag aangetrek en sal ook later met hulle saamsmelt. Dit dui sterk daarop dat Virgo ’n dinamiese jong swerm is wat nog besig is om te vorm.

Die groot massa van die swerm word bewys deur die hoë afsonderlike snelhede van baie van die sterrestelsels, soms tot 1 600 km/s met betrekking tot die swerm se middel.

Die Virgo-swerm lê in die Virgo-superswerm en sy swaartekrag laat nabygeleë sterrestelsels stadiger beweeg. Dit vertraag die Lokale Groep se wegbeweging van die swerm af met sowat 10%.

Soos met ander ryk sterrestelselswerms die geval is, is die ruimte tussen Virgo se sterrestelsels gevul met ’n warm plasma met temperature van 30 miljoen kelvin wat X-strale uitstraal, en binne-in is ’n groot aantal intergalaktiese sterre (tot 10% van die sterre in die swerm), insluitende ’n paar planetêre newels. Daar word gereken hulle is uit hul eie sterrestelsels geruk tydens interaksies met ander stelsels. Daar is ook ’n paar sterreswerms wat uit dwergsterrestelsels aangetrek is en selfs minstens een stervormende gebied.

Hier volg ’n lys van helder of noemenswaardige voorwerpe in die Virgo-swerm en die subgroep waarin hulle voorkom.
Messier 49 (Virgo B),
Messier 58 (Virgo A),
Messier 59 (Virgo A of Virgo E),
Messier 60 (Virgo A of Virgo E),
Messier 61 (Wolk S),
Messier 84 (Virgo A),
Messier 85 (Virgo A),
Messier 86 (eie subgroep of Virgo A),
Messier 87 (Virgo A),
Messier 88 (Virgo A),
Messier 89 (Virgo A),
Messier 90 (Virgo A),
Messier 91 (Virgo A),
Messier 98 (Virgo A of Wolk N),
Messier 99 (Virgo A of Wolk N),
Messier 100 (Virgo A).

NGC 4216 (Virgo A of Wolk N),
NGC 4435 (Virgo A),
NGC 4438 (Virgo A),
NGC 4450 (Virgo A),
NGC 4526 (Virgo B),
NGC 4536 (Cloud S),
NGC 4567 (Virgo A),
NGC 4568 (Virgo A),
NGC 4651 (buitewyke).




</doc>
<doc id="70532" url="https://af.wikipedia.org/wiki?curid=70532" title="Skollie">
Skollie

Skollie is 'n Afrikaanse rolprent wat in 1984 vrygestel is.

Die rolprent is 'n drama.


Skollie, Suid-Afrika se gewildste tronkvoël, hoor dat sy seuntjie mishandel word en op 'n dag kry hy die geleentheid wat hy soek om uit die tronk te ontsnap. Buite wag sy vriende, maar ook dié wat daarop uit is om hom te misbruik terwyl hy voortvlugtend is.



</doc>
<doc id="70533" url="https://af.wikipedia.org/wiki?curid=70533" title="Norma-sterrestelselswerm">
Norma-sterrestelselswerm

Die Norma-sterrestelselswerm of Abell 3627 is ’n ryk sterrestelselswerm wat naby die middel van die Groot Aantrekker geleë is. Dit val in die sterrebeeld Winkelhaak (Latyn: "Norma") en is sowat 221,1 miljoen ligjare (67,8 miljoen parsek) van die Aarde af. Hoewel dit naby en helder is, is dit moeilik om te sien omdat dit in ’n streek naby die galaktiese vlak van die Melkweg lê, waar voorwerpe op sigbare golflengtes deur ruimtestof verberg word. Die swerm se massa word op sowat 10 sonmassas geraam.




</doc>
<doc id="70535" url="https://af.wikipedia.org/wiki?curid=70535" title="Tawwe Tienies">
Tawwe Tienies

Tawwe Tienies is 'n Afrikaanse rolprent wat in 1984 uitgereik is. Bles Bridges sing die temaliedjie.

Die rolprent is 'n komedie.


'n Lagmyn ontplof as twee van Suid-Afrika se gewildste sterre, Marie Pentz en Jacques Loots (by miljoene bekend as Mietie en Genis in TV se Koöperasiestories) besluit om hulle eie tuiswag te stig. Koes terroriste, hier kom die wenspan.



</doc>
<doc id="70536" url="https://af.wikipedia.org/wiki?curid=70536" title="Pierre de Charmoy">
Pierre de Charmoy

Pierre de Charmoy is 'n Suid-Afrikaanse sanger en akteur. Hy het een van die hoofrolle in die rolprent Tawwe Tienies vertolk.




</doc>
<doc id="70537" url="https://af.wikipedia.org/wiki?curid=70537" title="Elsa Fourie">
Elsa Fourie

Elsa Fourie is 'n Suid-Afrikaanse aktrise. Sy het een van die hoofrolle in die rolprent Tawwe Tienies vertolk.



</doc>
<doc id="70538" url="https://af.wikipedia.org/wiki?curid=70538" title="Chris Galloway">
Chris Galloway

Chris Galloway is 'n Suid-Afrikaanse akteur, kameraman en produksiebestuurder. Hy het in die 1970's in Die Ruimte in Kaapstad gewerk en in 1977 saam met Dawie Malan, Bill Curry en ander die eksperimentele teatergroep Fringe gestig. Hy het ook een van die hoofrolle in die rolprent Tawwe Tienies vertolk.

As akteur:



</doc>
<doc id="70539" url="https://af.wikipedia.org/wiki?curid=70539" title="Hennie Smit">
Hennie Smit

Hennie Smit is 'n Suid-Afrikaanse akteur. Smit maak sy rolprentdebuut in 1979 in die film Pretoria O Pretoria!. Hy is veral bekend vir sy rol as Bertie in die TV-sepie, , 'n rol wat spesiaal vir hom geskep is.



</doc>
<doc id="70543" url="https://af.wikipedia.org/wiki?curid=70543" title="Boere-Afrikanervolksraad">
Boere-Afrikanervolksraad

Boere-Afrikanervolksraad is 'n volksraad wat deur die Volksraad Verkiesing Kommissie (VVK) verkies word. 

Die volksraad bestaan tans uit die lede wat tydens die VVK se eerste verkiesing op 23 September en 24 September 2011 verkies is, naamlik:

Die Boere-Afrikanervolksraad het op 26 Oktober 2011 ‘n skrywe aan die Kantoor van die Staatspresident oorhandig waarin hulle die regering in kennis stel van die verkiesing en hulle voorneme om hulle mandaat vir selfbeskikking tot uitvoering te bring. 

Die regering het egter nie hierop gereageer nie en versoeke om die saak te bespreek is ook geïgnoreer. In Oktober 2012 is 'n ultimatum aan ‘n verteenwoordiger van pres. Jacob Zuma se kantoor by die Uniegebou in Pretoria oorhandig. Dit is deur Theunissen Shongwe, met verwysingsnommer 5587, in ontvangs geneem.

Die volksraad het beplan om op 30 November 2012 saamtrekke by die ambassades van die stamlande te organiseer, insluitende by die Duitse, Nederlandse, Franse en die Amerikaanse ambassade. Tydens die saamtrekke sou die vryheidseis in Afrikaans sowel as die taal van die ambassade voorgehou word.



</doc>
<doc id="70546" url="https://af.wikipedia.org/wiki?curid=70546" title="Mormyrops">
Mormyrops

Mormyrops is 'n genus van visse wat aan die familie Mormyridae behoort. Die spesies van die genus is groot met lang koppe en lywe. Daar is twintig spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70547" url="https://af.wikipedia.org/wiki?curid=70547" title="Mormyrus">
Mormyrus

Mormyrus is 'n genus van visse wat aan die familie Mormyridae behoort. Die genus word gekenmerk deur die lang dorsale vin, die relatiewe kort anale vin en die verlengde snoet wat aanleiding gee tot die naam bottelneus. Daar is twintig spesies in die genus en twee kom in Suider-Afrika voor.

Spesies wat hoort tot die genus:




</doc>
<doc id="70548" url="https://af.wikipedia.org/wiki?curid=70548" title="Oostelike bottelneus">
Oostelike bottelneus

Die Oostelike bottelneus ("Mormyrus longirostris") is 'n varswatervis wat voorkom die middel en onderste gedeeltes van die Zambezirivier, Buzi-, Pungwe- en onderste dele van die Saveriviere. Die vis kom ook in die Ruvuma- en Rifijiriviere in Tanzanië, Kongorivier en die Malawimeer en Tanganjikameer voor. In Engels staan die vis bekend as "Eastern bottlenose".

Die vis lyk baie soos die Westelike bottelneus, maar het 'n dieper lyf, die kop en snoet is meer geboë, die snoet is langer en die skubbe is kleiner. Die wyfies is kleiner en het 'n nog dieper lyf as die mannetjies. Die vis is olyfkleurig of bruin aan die bokant en ligter aan die onderkant. Die vis word tot 75 cm lank. Zimbabwe se hengelrekord is 9.973 kg en Malawi se rekord is 2 kg.

Die vis verkies stil, diep water met 'n sagte modderige bodem en leef in skole saam. Hulle vreet ongewerweldes, veral inseklarwes en slakke. Hulle is naglewend. Die vis broei in die somer gedurende die reën seisoen. Hulle beweeg stroomop in riviere nadat die watervlak gedaal het. Die wyfie dra 10,000 - 70,000 eiers op 'n keer.





</doc>
<doc id="70550" url="https://af.wikipedia.org/wiki?curid=70550" title="Haukes">
Haukes

Haukes is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="70551" url="https://af.wikipedia.org/wiki?curid=70551" title="Hattemerbroek">
Hattemerbroek

Hattemerbroek is ’n dorp in die munisipaliteit Oldebroek in die provinsie Gelderland in Nederland.


</doc>
<doc id="70552" url="https://af.wikipedia.org/wiki?curid=70552" title="Hattem">
Hattem

Hattem is ’n stad en munisipaliteit in die provinsie Gelderland in Nederland.



</doc>
<doc id="70553" url="https://af.wikipedia.org/wiki?curid=70553" title="Hattelaar">
Hattelaar

Hattelaar is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="70554" url="https://af.wikipedia.org/wiki?curid=70554" title="Harskamp">
Harskamp

Harskamp is ’n nedersetting in die munisipaliteit Ede in die provinsie Gelderland in Nederland.


</doc>
<doc id="70555" url="https://af.wikipedia.org/wiki?curid=70555" title="Harselaar">
Harselaar

Harselaar is ’n nedersetting in die munisipaliteit Barneveld in die provinsie Gelderland in Nederland.


</doc>
<doc id="70556" url="https://af.wikipedia.org/wiki?curid=70556" title="Harreveld">
Harreveld

Harreveld is ’n dorp in die munisipaliteit Oost Gelre in die provinsie Gelderland in Nederland.


</doc>
<doc id="70557" url="https://af.wikipedia.org/wiki?curid=70557" title="Harfsen">
Harfsen

Harfsen is ’n dorp in die munisipaliteit Lochem in die provinsie Gelderland in Nederland.


</doc>
<doc id="70558" url="https://af.wikipedia.org/wiki?curid=70558" title="Harderwijk">
Harderwijk

Harderwijk is ’n stad en munisipaliteit in die provinsie Gelderland in Nederland.



</doc>
<doc id="70559" url="https://af.wikipedia.org/wiki?curid=70559" title="’t Harde">
’t Harde

’t Harde is ’n nedersetting in die munisipaliteit Elburg in die provinsie Gelderland in Nederland.


</doc>
<doc id="70560" url="https://af.wikipedia.org/wiki?curid=70560" title="Halvinkhuizen">
Halvinkhuizen

Halvinkhuizen is ’n nedersetting in die munisipaliteit Putten in die provinsie Gelderland in Nederland.


</doc>
<doc id="70561" url="https://af.wikipedia.org/wiki?curid=70561" title="Hall, Gelderland">
Hall, Gelderland

Hall is ’n dorp in die munisipaliteit Brummen in die provinsie Gelderland in Nederland.


</doc>
<doc id="70562" url="https://af.wikipedia.org/wiki?curid=70562" title="De Haere">
De Haere

De Haere is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="70563" url="https://af.wikipedia.org/wiki?curid=70563" title="Haarlo">
Haarlo

Haarlo is ’n dorp in die munisipaliteit Berkelland in die provinsie Gelderland in Nederland.


</doc>
<doc id="70564" url="https://af.wikipedia.org/wiki?curid=70564" title="Haalderen">
Haalderen

Haalderen is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="70565" url="https://af.wikipedia.org/wiki?curid=70565" title="Haaften">
Haaften

Haaften is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="70566" url="https://af.wikipedia.org/wiki?curid=70566" title="Hippopotamyrus">
Hippopotamyrus

Hippopotamyrus is 'n genus van visse wat aan die familie Mormyridae behoort. Die spesies in die genus het lang lywe met kort snoete. Die dorsale vin is amper net so groot soos die anale vin. Daar is vyftien spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70567" url="https://af.wikipedia.org/wiki?curid=70567" title="Slanke klipstamper">
Slanke klipstamper

Die Slanke klipstamper ("Hippopotamyrus ansorgii") is 'n varswatervis wat in die boonste dele van die Zambezirivier, die Kunene-, Okavango-, Buzi- en Pungweriviere voorkom. Daar is 'n geïsoleerde bevolking in die Ruorivier in Malawi. In Engels staan die vis bekend as die "Slender stonebasher".

Die vis het 'n lang en plat lyf, die dorsale vin (agter op die lyf) is korter as die anale vin en die stertvin is gevurk met ronde punte. Die vis het 'n klein bek. Die vis is gewoonlik bruin of swart met 'n vertikale streep waar die dorsale vin begin en word tot 150 mm lank.

Die vis leef in rotsagtige areas in vinnigvloeiende water. Hulle vreet ongewerweldes.





</doc>
<doc id="70568" url="https://af.wikipedia.org/wiki?curid=70568" title="Ian Kirkpatrick">
Ian Kirkpatrick

Ian Kirkpatrick (25 Julie 1930 - 17 November 2012), of "Oom Kirkie" soos hy bekend gestaan het, was 'n legendariese springbokspeler, -afrigter en -keurder. 

Kirkpatrick het tussen 1953 en 1961 in 13 toetse vir Suid-Afrika gespeel. Die eerste hiervan was op 5 September 1953 in Kaapstad teen Australië gewees en die laaste op 18 Februarie 1961 teen Frankryk in Parys.

Hy was jare lank 'n afrigter op Stellenbosch. Die hoogtepunt van sy loopbaan as afrigter was egter die Curriebeker-oorwinning van die Griekwas in 1970 gewees. In hierdie eindstryd het die Griekwas vir Noord-Transvaal met 11-9 in Kimberley verslaan. 

Hy is op 17 November 2012 op 82-jarige ouderdom by sy huis op Somerset-Wes in sy slaap oorlede. Hy word oorleef deur sy vrou, Norma, drie kinders, Peter Kirkpatrick, Richard Liddle en Bridgette Schuitmaker en vyf kleinkinders.


</doc>
<doc id="70572" url="https://af.wikipedia.org/wiki?curid=70572" title="Cyphomyrus">
Cyphomyrus

Cyphomyrus is 'n genus van visse wat aan die familie Mormyridae behoort. Daar is verskeie spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70573" url="https://af.wikipedia.org/wiki?curid=70573" title="Zambezi-papegaaivis">
Zambezi-papegaaivis

Die Zambezi-papegaaivis ("Cyphomyrus discorhynchus") is 'n varswatervis wat in die Kunene-, Okavango-, Zambezi-, Buzi- en Pungweriviere voorkom. Buite Suider-Afrika kom hulle ook voor in die Kongorivier en die Malawi- en Tanganjikamere. In Engels staan die vis bekend as die "Zambezi parrotfish".
Die vis is grys-bruin tot bruin van kleur en daar is 'n amper swart vertikale streep tussen die dorsale en anale vinne. Die vis word tot 310 mm lank en die Zimbabwe hengelrekord is 0.75 kg.

Die vis leef in groot rivierkanale met sagte bodems en plantegroei op die oewers. Hulle leef in skole saam, is naglewend en vreet bodem ongewerweldes.





</doc>
<doc id="70574" url="https://af.wikipedia.org/wiki?curid=70574" title="Lobola">
Lobola

Lobola of Lobolo in Zoeloe, Xhosa en Ndebele is 'n Afrika-tradisie waar 'n man die familie van sy bruid vergoed om toestemming vir 'n troue te verkry. Die woord lobola word losweg na Afrikaans as bruidskat vertaal. Dieselfde konsep in Suid-Sotho staan as "Mahadi" bekend, "Roora" in Shona en "Magadi" in Noord-Sotho.

Die doel van lobola is om die families nader aan mekaar te bring, wedersydse respek te kweek, en as bewys dat die man vir die vrou sal kan sorg. Dit is in teenstelling met westerse troues waar die bruidsfamilie vir die troue betaal. As die vrou mishandel sou word, kan die transaksie egter omgekeer word en kan die man sy vrou en lobola verbeur.

Tradisioneel is beeste vir lobola gebruik, die primêre simbool van rykdom in die Afrika-samelewing. Tog betaal moderne stedelike mans eerder met kontant. Die lobola-onderhandelings is dikwels lank en kompleks, en beide die bruid en die bruidegom se uitgebreide families word hierby betrek.


</doc>
<doc id="70577" url="https://af.wikipedia.org/wiki?curid=70577" title="Internasionale Mannedag">
Internasionale Mannedag

Internasionale Mannedag of Internasionale Mansdag word jaariks reg oor die wêreld op 19 November gevier. Die doel van die dag is om mans en seuns se gesondheid, geslagsverhoudings, geslagsgelykheid en positiewe manlike rolmodelle te bevorder. Talle geleenthede word georganiseer om die dag te vier, maar dit word oor die algemeen nie as 'n openbare vakansiedag waargeneem nie.

Mans maak daagliks opofferinge in die werkplek, as eggenote en pa’s, vir hulle gesinne, hulle vriende, gemeenskappe en nasie. Die dag skep 'n geleentheid vir mense om uit welwillendheid die mans in hulle lewens en die opbouende bydrae wat hulle in die samelewing maak, te waardeer en te vier. Terselfdertyd word pa's aangemoedig en bemagtig om meer betrokke te wees in die lewens van hulle kinders en gesinne.



</doc>
<doc id="70579" url="https://af.wikipedia.org/wiki?curid=70579" title="Claroteidae">
Claroteidae

Claroteida, is 'n vis-familie van die orde Siluriformes. Die familie bestaan uit dertien genera met 90 spesies wat in Afrika voorkom waarvan twee genera met twee spesies in Suider-Afrika voorkom. Hierdie familie is nuut en was voorheen onder "Bagridae" geklassifiseer.

Die volgende genera en gepaardgaande spesies is deel van die familie:





</doc>
<doc id="70586" url="https://af.wikipedia.org/wiki?curid=70586" title="Zambezi-knorbaber">
Zambezi-knorbaber

Die Zambezi-knorbaber ("Parauchenoglanis ngamensis") is 'n varswater vis wat voorkom in die Okavangorivier en die boonste gedeelte van die Zambezirivier in Suider-Afrika. Buite Suider-Afrika kom die vis ook voor in die Kasairivier in die Kongorivier-stelsel. In Engels staan die vis bekend as die "Zambezi grunter" - in die Caprivi staan die vis bekend as die "Knorhaan".

Die vis se kop en rug is geel/olyf bruin, wat ligter tot ‘n ligbruin of wit maag word met verspreide swart kolle en verskeie vertikale strepe wat bestaan uit swart kolle oor die lyf. 
Daar is ook swart kolle op die vinne.

Die skubbe is mikroskopies klein in slym.

Die dorsale en pektorale vinne is sterk met strale in. Die vetvin agter op die rug is prominent en die stertvin is baie goed ontwikkel en bolrond. Beide die borsvin en die rugvin het ‘n sterk, baie skerp, stekel.

Die kop is groot, ietwat plat en gepunt met vlesige lippe, maar die oë sit ver terug. ‘n Niervormige kol klein tandjies is in die bokaak teenwoordig. Daar is drie pare baarde om die mond met die buitenste paar die langste. Die vis word tot 380 mm lank.

Die vis leef in rotsagtige areas of minder digte plantegroei in stadig vloeiende riviere of mere; hulle skuil soms ook onder bome. Hulle vreet klein vissies en ongewerweldes soos slakke en insekte. Die wyfie lê min maar relatiewe groot eiers. Die vis 'knor' wanneer dit uit die water gehaal word.

Hulle word snags gevang, waar dit op die bodem wei. Erdwurms, klein vleisaas, visaas en insekte is geskik. Hulle is baie gulsiger as die ander knorvisse – twee hoeke, twee visse.





</doc>
<doc id="70588" url="https://af.wikipedia.org/wiki?curid=70588" title="Parauchenoglanis">
Parauchenoglanis

Parauchenoglanis is 'n genus van visse wat aan die familie Claroteidae behoort. Die babers het groot koppe, 'n tapse snoet en vlesige lippe met drie pare baarde om die mond. Daar is ook 'n vetvin agter op die rug. Daar is twintig spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70589" url="https://af.wikipedia.org/wiki?curid=70589" title="Amarginops">
Amarginops

Amarginops is 'n genus van visse wat aan die familie Claroteidae behoort. Die visse het groot oë, 'n wye snoet, kort baarde en vinne. Daar is sewentien spesies in die genus waarvan die meeste in Sentraal-Afrika in die Kongorivier-stelsel voorkom en een spesie kom in Suider-Afrika voor.

Spesie wat hoort tot die genus:




</doc>
<doc id="70592" url="https://af.wikipedia.org/wiki?curid=70592" title="Buzi-baber">
Buzi-baber

Die Buzi-baber ("Amarginops hildae") is 'n varswater vis wat inheems is aan die Buzirivier in Mosambiek. In Engels staan die vis bekend as die "Buzi grunter".

Die vis olyfgroen en is amper wit aan die onderkant en word 118 mm lank. Die stertvin is gevurk en die vetvin is klein. Die kop is plat aan die onderkant met 'n wye snoet en daar is vier pare baarde om die mond. Die oë is groot.

Die vis leef in rotsagtige areas vol water varings in vinnig vloeiende water.





</doc>
<doc id="70597" url="https://af.wikipedia.org/wiki?curid=70597" title="Marcusenius">
Marcusenius

Marcusenius is 'n genus van visse wat aan die familie Mormyridae behoort. Die genus is groot met 37 spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70599" url="https://af.wikipedia.org/wiki?curid=70599" title="Snawelvis">
Snawelvis

Die Snawelvis ("Marcusenius macrolepidotus") is 'n varswatervis wat in die Okavango-, Kunene- en Zambezirivier voorkom. Hulle kom ook in riviere voor aan die ooskus van Afrika tot by die Umhlatuzirivier in KwaZulu-Natal. Die vis kom ook in die Kongorivier-stelsel voor. In Engels staan die vis as die "Bulldog" bekend.

Die vis se lyf is redelik lank, met die dorsale en anale vinne agter op die lyf. Die dorsale vin is kleiner as die anale vin. 
Die vis se kleur wissel van lig goudbruin tot donker olyf of grys met donkerbruin vlekke en brons kolle op die lyf. Die vis word tot 300 mm lank en die Suid-Afrikaanse, Zimbabwe en Malawi hengelrekords is 0.333 kg, 0.318 kg en 0.2 kg onderskeidelik.

Die vis leef in skole in riviere en vloedvlaktes wat vol plantegroei is met modderagtige bodems. Snags beweeg hulle na die kante. Hulle vreet ongewerweldes en broei in die reënseisoen in vlak water met baie plantegroei. Die wyfie dra tot 6 000 eiers. Hulle migreer stroomop maar dit is onbekend of dit vir broeidoeleindes is. In die Okavangorivier is hulle die prooi van die Clariidae-babers gedurende die jaarlikse stroomop migrasie.





</doc>
<doc id="70600" url="https://af.wikipedia.org/wiki?curid=70600" title="Fornax-sterrestelselswerm">
Fornax-sterrestelselswerm

Die Fornax-sterrestelselswerm is die tweede rykste sterrestelselswerm binne 100 miljoen ligjare van die Aarde af – sowat 62 ligjare (19 parsek). Dit is egter baie kleiner as die Virgo-swerm.

Dit lê hoofsaaklik in die sterrebeeld Oond (Fornax) en is dalk verbind aan die nabygeleë Eridanus-groep. Hoewel dit klein vir ’n sterrestelselswerm is, leer dit ons van die evolusie van dié stelsels omdat dit die invloed wys van die samesmelting van ’n subgroep met die hoofgroep.

In die middel van die swerm lê die sterrestelsel NGC 1399. Ander lede sluit in NGC 1427A en NGC 1404.



</doc>
<doc id="70602" url="https://af.wikipedia.org/wiki?curid=70602" title="Petrocephalus">
Petrocephalus

Petrocephalus is 'n genus van visse wat aan die familie Mormyridae behoort. Daar is twintig spesies in die genus en twee kom in Suider-Afrika voor.

Spesies wat hoort tot die genus:




</doc>
<doc id="70603" url="https://af.wikipedia.org/wiki?curid=70603" title="Paramormyrops">
Paramormyrops

Paramormyrops is 'n genus van visse wat aan die familie Mormyridae behoort. Daar is slegs twee spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70604" url="https://af.wikipedia.org/wiki?curid=70604" title="Pollimyrus">
Pollimyrus

Pollimyrus is 'n genus van visse wat aan die familie Mormyridae behoort. Daar is negentien spesies in die genus en een kom in Suider-Afrika voor.

Spesie wat hoort tot die genus:




</doc>
<doc id="70605" url="https://af.wikipedia.org/wiki?curid=70605" title="Noordelike stompkoppie">
Noordelike stompkoppie

Die Noordelike stompkoppie ("Petrocephalus catostoma") is 'n varswatervis wat in die Okavango-, Kunene- en Zambeziriviere en die Saverivier voorkom. Buite Suider-Afrika kom hulle in die Kongorivier-stelsel en die Malawi-, Tanganjika- en Victoriamere voor. In Engels staan die vis bekend as die "Northern Churchill".

Die vis se lyf is ovaalvormig en die dorsale vin is kleiner as die anale vin terwyl die stertvin gevurk is met ronde punte. Die kop is rond en die mond is klein. Die vis se kleur wissel van silwer tot donkerbruin met die onderkant wat ligter is. Die vis word tot 130 mm lank.

Die vis leef in skole saam in die stiller gedeeltes van riviere en vloedvlaktes en vreet inseklarwes en ander klein ongewerweldes. Hulle broei gedurende die reënseisoen en beweeg vermoedelik stroomop om te broei. Beide geslagte is territoriaal van aard. Die vis word deur bestaansvissers gevang.





</doc>
<doc id="70607" url="https://af.wikipedia.org/wiki?curid=70607" title="Antlia-sterrestelselswerm">
Antlia-sterrestelselswerm

Die Antlia-sterrestelselswerm (of Abell S0636) is ’n sterrestelselswerm in die Hydra-Centaurus-superswerm. Dit is die derde naaste swerm aan ons Lokale Groep naas die Virgo- en die Fornax-swerm.

Die swerm is sowat 132,7 miljoen ligjare (40,7 miljoen parsek) van ons af en kan van die Aarde af gesien word in die sterrebeeld Lugpomp. Dit het nie een dominante sterrestelsel nie, maar word oorheers deur twee massiewe elliptiese stelsels, NGC 3268 en NGC 3258. Daar is altesaam sowat 254 stelsels. Die swerm is baie dig in vergelyking met ander stelsels soos Virgo en Fornax. Dit bevat vroeë-tipe-stelsels en ’n groot aantal elliptiese dwergsterrestelsels. Daar is twee subgroepe, die Noordelike Subgroep om NGC 3268 en die Suidelike Subgroep om NGC 3258.

’n Paar van die stelsels in die Antlia-swerm is NGC 3267, NGC 3568, NGC 3258, NGC 3269, NGC 3271, NGC 3258A, NGC 3258B, NGC 3260, NGC 3267, NGC 3268, NGC 3273.




</doc>
<doc id="70609" url="https://af.wikipedia.org/wiki?curid=70609" title="Centaurus-sterrestelselswerm">
Centaurus-sterrestelselswerm

Die Centaurus-sterrestelselswerm of (Abell 3526) is ’n sterrestelselswerm sowat 170,9 miljoen ligjare van die Aarde af in die sterrebeeld Sentour. Die helderste lid van die swerm is die elliptiese sterrestelsel NGC 4696. Centaurus is saam met die IC4329- en die Hydra-swerm deel van die Hydra-Centaurus-superswerm.

Die swerm bestaan uit twee subgroepe met verskillende snelhede. Cen 30 is die hoofsubgroep en bevat die sterrestelsel NGC 4696. Cen 45 beweeg teen 1 500 km/s relatief tot Cen 30 – daar word geglo dit is besig om met die hoofswerm saam te smelt.


</doc>
<doc id="70611" url="https://af.wikipedia.org/wiki?curid=70611" title="Suidelike stompkoppie">
Suidelike stompkoppie

Die Suidelike stompkoppie ("Petrocephalus wesselsi") is 'n varswatervis wat in die Limpopo-, Komati- en Pongolarivier-stelsels voorkom. In Engels staan die vis bekend as die "Southern churchill".

Die vis is silwer of grys en word tot 115 mm lank. Die dorsale vin is redelik ver agter op die lyf en kleiner as die anale vin terwyl die stertvin gevurk is met ronde punte. Die kop is rond en glad met 'n klein mond.

Onbekend.





</doc>
<doc id="70612" url="https://af.wikipedia.org/wiki?curid=70612" title="Hydra-sterrestelselswerm">
Hydra-sterrestelselswerm

Die Hydra-sterrestelselswerm (of Abell 1060) is ’n sterrestelselswerm sowat 190 miljoen ligjare (58,3 miljoen parsek) van die Aarde af in die sterrebeeld Noordelike Waterslang (Hydra). Dit bevat sowat 157 helder sterrestelsels. Dit is sowat 10 miljoen ligjare breed en het ongewoon baie donker materie. Die swerm is deel van die Hydra-Centaurus-superswerm.

Die helderste sterrestelsels in die swerm is die elliptiese stelsels NGC 3309 en NGC 3311 en die spiraalstelsel NGC 3312. Hulle het almal ’n deursnee van sowat 150 000 ligjare.

Ondanks die feitlik ronde voorkoms in die lug, is daar bewyse in die swerm se snelhede dat dit ’n klonterige, driedimensionele verspreiding het.



</doc>
<doc id="70623" url="https://af.wikipedia.org/wiki?curid=70623" title="Hydra-Centaurus-superswerm">
Hydra-Centaurus-superswerm

Die Hydra-Centaurus-superswerm (of SCl 128) is ’n superswerm in twee dele en die naaste superswerm aan die Virgo-superswerm, waarvan die Aarde deel is.

Die superswerm sluit vier groot sterrestelselswerms in die Centaurus-deel in:
asook die nader

Benewens die sentrale swerms, wat 150 tot 200 miljoen ligjare van ons is, bevat dit verskeie kleiner swerms.

Volgens ’n studie in September 2014 is die Hydra-Centaurus-superswerm net deel van ’n groter swerm, die Laniakea-superswerm, wat die Groot Aantrekker in sy middel huisves.



</doc>
<doc id="70624" url="https://af.wikipedia.org/wiki?curid=70624" title="Dwerg-klipstamper">
Dwerg-klipstamper

Die Dwerg-klipstamper ("Pollimyrus castelnaui") is 'n varswatervis wat in die Okavango-, Kunene-, Kafue- en die boonste dele van die Zambezirivier voorkom. Buite Suider-Afrika word die vis ook in die noordelike gedeelte van die Malawimeer aangetref. In Engels staan die vis bekend as die "Dwarf stonebasher".

Die vis het 'n ovaalvormige lyf met die dorsale vin agter op die lyf. Die stertvin is gevurk met ronde punte. Die kop is rond en die snoet kort. Die vis is gespikkeld donkerbruin en word slegs 70 mm lank.

Die vis leef tussen digte plantegroei aan die oewers van riviere en vloedvlaktes.





</doc>
<doc id="70625" url="https://af.wikipedia.org/wiki?curid=70625" title="Spook-klipstamper">
Spook-klipstamper

Die Spook-klipstamper ("Paramormyrops jacksoni") is varswatervis wat inheems is aan die Longarivier, 'n sytak van die Zambezirivier. In Engels staan die vis bekend as die "Ghost stonebasher".

Die vis het 'n lang en slank lyf met die dorsale vin agter op die lyf. Die pektorale vinne is lank en strek verby die bekken vinne. Die basis van die stertvin is lank en dun. Die vis is gespikkeld donkerbruin en word slegs 52 mm lank.

Onbekend.





</doc>
<doc id="70630" url="https://af.wikipedia.org/wiki?curid=70630" title="Pampierstad">
Pampierstad

Pampierstad is 'n dorp in die Frances Baard-distriksmunisipaliteit in die Noord-Kaapprovinsie van Suid-Afrika. Die dorp lê in die noordelike deel van die Vaalharts-besproeiingskema en is 14 km vanaf Hartswater geleë. Meeste inwoners is Tswanasprekend.

Pampierstad is aanvanklik in die voormalige Bophuthatswana gestig om die werkers van Suid-Afrikaanse industrieë en plase te huisves. Die naam kom van die tipe karton wat aanvanklik gebruik is om die eerste huise te bou. 



</doc>
<doc id="70631" url="https://af.wikipedia.org/wiki?curid=70631" title="Spoegrivier">
Spoegrivier

Spoegrivier is 'n klein dorpie in die Kamiesberg Plaaslike Munisipaliteit in die Noord-Kaap, Suid-Afrika. Die dorpie is 13 km wes-noordwes van Karkams en 46 km oos van Hondeklipbaai geleë. Die naam is afgelei van 'n nie-standhoudende stroom wat noord van die dorp ontspring, suidwaarts vloei, en dan wes draai om in die Atlantiese Oseaan 20 km suid-oos van Hondeklipbaai uit te mond.



</doc>
<doc id="70633" url="https://af.wikipedia.org/wiki?curid=70633" title="Johannesbroodboom">
Johannesbroodboom

Die Johannesbroodboom ("Ceratonia siliqua"), (Engels: "Carob tree" of "St John's bread") is 'n blomdraende, immergroen struik of boom in die ertjiefamilie, Fabaceae. Dit word wyd aangeplant vir sy eetbare peule en ook as 'n versiering in tuine. Die saadomhulsel is breekbaar en kan as plaasvervanger vir sjokolade gebruik word.

Die woord karaat kom van "Karob". Daar is geglo dat die karobsaad (saad van die Johannesbroodboom) altyd dieselfde gewig het, daarom is dié saad jare gelede gebruik om meetskale te kalibreer.



</doc>
<doc id="70637" url="https://af.wikipedia.org/wiki?curid=70637" title="Die Blou Lotus (Boek)">
Die Blou Lotus (Boek)

Die Blou Lotus (Frans: "Le Lotus bleu") is die vyfde Kuifie-avontuur. Dit is geïnspireer deur die "mukden"-insident, wat gelei het tot die Chinees-Japannese oorlog van 1934. Die naam ""Die Blou Lotus"" verwys na 'n opiumkroeg in Sjanghai.

In die vorige avontuur "Die Sigare van die Farao" het Kuifie genoem dat sy volgende storie hom na China toe sou bring. Hy raak betrokke in 'n stryd teen 'n bende dwelmsmokkelaars.

Terwyl Hergé 'n student was, het hy vriende gemaak met 'n jong Chinese beeldhoustudent, Chong-Jen. Hy het Hergé bekendgestel aan die Chinese geskiedenis, kultuur en kuns. Hergé het bewus geraak van die probleem van kolonisasie, veral van die Japannese ryk teenoor China. Hergé het hierna in al sy Kuifie-boeke gepoog om die plekke wat Kuifie besoek het, akkuraat voor te stel.

Die boodskap van Die Blou Lotus is anti-imperialisme wat in strak teenstelling was met die Weste wat pro-Japan was.

Kuifie is 'n ooggetuie in Suid-Manchurian ('n provinsie in China) waar Japan hulle eie treinspoor opgeblaas het. Die insident het uiteindelik daartoe gelei dat Japan uit die Volkebond geskop is. Japan het eintlik net ‘n verskoning gesoek om China te beset. Japan het belanggestel in China omdat hulle baie minerale gehad het. Japan het op daardie stadium ‘n baie sterker leër gehad en kon dus beheer uitoefen.

Hy is die leier van die "seuns van die draak". Hulle is 'n groep wat veg teen die dwelm opium wat die mense van die land lamlê. Hy woon buite Sjanghai. Sy seun is die jong man wat hom by twee geleentheid gered het, maar hy het mal geword. Die seun dreig om almal se koppe met 'n swaard af te kap.

Kuifie red die seun se lewe toe hy in 'n rivier geval het. Hulle word goeie vriende. Hulle help mekaar in dié avontuur.

Vyand van die "seuns van die draak". Japannese agent wat in China werk. Hy is 'n aktiewe en korrupte agent. Hy is ook 'n dwelmbehandelaar.



</doc>
<doc id="70639" url="https://af.wikipedia.org/wiki?curid=70639" title="Graskarp">
Graskarp

Die Graskarp ("Ctenopharyngodon idella") is 'n varswatervis wat inheems is aan China en vir die eerste keer in 1967 na Suider-Afrika ingevoer en losgelaat is. In Engels staan die vis bekend as die "Grass carp".

Die vis het 'n amper silindriese lyf en die dorsale vin is in die middel van die rug en is kort. Die kop is gepunt. Die vis is silwerkleurig met die kop en vinne wat donkergrys is. Die vis kan tot 1 m lank word en weeg dan 45 kg.

Die vis leef in stadigvloeiende riviere of staande waters en kan temperatuur van 0-38 °C weerstaan. Hulle kan ook in souterige water leef - tot 10 dele in 1000 dele water. Die vis vreet hoofsaaklik waterplante maar ook insekte en ander ongewerweldes. Hulle broei in vloeiende water by riviere wat styg; die eiers en larwes dryf in die water.

Die vis is die eerste keer in 1967 in Suid-Afrika geteel by die Umgeni-teelstasie nadat eiers uit Maleisië hierheen gebring is. Vingerlinge is daarna in damme in KwaZulu-Natal en Mpumalanga losgelaat. Die vis kom tans voor in die Germiston-meer, teeldamme in KwaZulu-Natal, Umgenirivier en die Manyame- en Chiveromere in Zimbabwe.





</doc>
<doc id="70640" url="https://af.wikipedia.org/wiki?curid=70640" title="Rooiverskuiwing">
Rooiverskuiwing

In die natuur- en sterrekunde vind rooiverskuiwing of slegs rooiskuif plaas wanneer die lig van ’n voorwerp wat van die waarnemer wegbeweeg, proporsioneel toeneem in golflengte (en afneem in frekwensie), en dus verskuif na die rooi kant van die spektrum. Die teenoorgestelde effek, wanneer ’n verskuiwing plaasvind na ’n korter golflengte (en groter frekwensie), dus na die blou deel van die spektrum, word blouverskuiwing genoem. Dit gebeur wanneer ’n voorwerp in die rigting van die waarnemer beweeg.

Hoe vinniger die voorwerp wegbeweeg, hoe langer word die golflengte en hoe groter is die rooiverskuiwing. Dieselfde effek in geluidsgolwe kom voor by die verandering in toonhoogte van byvoorbeeld ’n ambulans se sirene terwyl dit na ons ry of van ons af wegry: wanneer ’n ambulans na 'n waarnemer beweeg, verkort die klankgolwe en word 'n hoër toonhoogte gehoor en wanneer die ambulans wegbeweeg, word die golflengtes langer en word 'n laer toonhoogte gehoor.

In die praktyk is die rooiverskuiwing in liggolwe net meetbaar in voorwerpe in die heelal wat minstens ’n paar miljoen ligjare van die Aarde af is en teen baie hoë snelhede beweeg. Dit vind plaas vanweë die Doppler-effek en ’n sterk swaartekragveld waardeur die straling hom voortplant.

Rooiverskuiwing is veral belangrik in die sterrekunde omdat die meeste voorwerpe in die ruimte wegbeweeg van die Aarde af vanweë die uitdying van die heelal.

Die spektrum van lig wat van ’n enkele voorwerp kom, kan gemeet word. Elemente toon spesifieke spektraallyne in dié spektrum. ’n Baie algemene element in die ruimte is waterstof. As lig op Aarde deur waterstof skyn, het dit spesifieke spektraallyne, wat soos dié in die illustrasie regs lyk. In lig van ’n verafgeleë voorwerp wat van die Aarde wegbeweeg, sal die spektraallyne dieselfde lyk, maar hul golflengte sal langer wees.

Rooiverskuiwing word kwantitatief uitgedruk in die relatiewe verandering "z" van die golflengte "λ" ten opsigte van die uitgestuurde golflengte "λ":

Uitgedruk in frekwensies is "z" die relatiewe verandering van die uitgestuurde frekwensie "f" ten opsigte van die waargenome frekwensie "f".

As die rooiverskuiwing die gevolg is van die Doppler-effek omdat die ligbron met ’n snelheid "v" van die waarnemer wegbeweeg, is:

As "z" ’n positiewe getal is ("z" > 0), is dit ’n rooiverskuiwing; as dit ’n negatiewe getal is ("z" < 0), ontstaan ’n blouverskuiwing.

Vir snelhede "v" wat baie kleiner is as die ligsnelheid "c", geld die volgende formule vir ’n benaderde rooiverskuiwing:





</doc>
<doc id="70642" url="https://af.wikipedia.org/wiki?curid=70642" title="Silwerkarp">
Silwerkarp

Die Silwerkarp ("Hypophthalmichthys molitrix") is 'n varswatervis wat natuurlik voorkom in die Amoer- en Jangtseriviere in Asië en in 1975 in Suid-Afrika losgelaat is. In Engels staan die vis bekend as die "Silver carp".

Die vis se lyf is silwer, groenerig grys aan die bokant en witterig aan die onderkant. Die oë is laer as die bek en die kop is groot. Die vis kan tot 1 m lank word.

Die vis leef in staande of stadigvloeiende water en vreet hoofsaaklik plankton. Hulle beweeg ook stroomop om te broei; die eiers en larwes dryf dan stroomaf. Die vis is bekend vir sy spronge uit die water. Die vis kom voor in die Olifants-Limpoporivier-stelsels in Suid-Afrika.





</doc>
<doc id="70645" url="https://af.wikipedia.org/wiki?curid=70645" title="Doppler-effek">
Doppler-effek

Die Doppler-effek (of Doppler-verskuiwing) is die verandering in frekwensie van ’n golf vir ’n waarnemer wat beweeg of waarheen/waarvandaan die bron van die golf beweeg. Dit word algemeen gehoor in byvoorbeeld die sirene van ’n ambulans wat na die waarnemer beweeg en daarna wegbeweeg. Die frekwensie wat waargeneem word, is hoër (in vergelyking met die uitgestuurde frekwensie) terwyl dit na die waarnemer beweeg, dit is dieselfde by die waarnemer en laer wanneer dit wegbeweeg.

Die effek is genoem na die Oostenrykse fisikus Christian Doppler, wat dit in 1842 in Praag bekendgestel het.

Die relatiewe verandering in frekwensie kan as volg verduidelik word. Wanneer die bron van die golwe na die waarnemer beweeg, word elke opeenvolgende golf uitgestuur van ’n posisie nader aan die waarnemer as die vorige golf. Daarom neem elke golf effens korter om die waarnemer te bereik as die vorige een. Dus word die tyd tussen die opvolgende golwe al hoe korter en die frekwensie dus al hoe hoër. Wanneer die bron wegbeweeg, is elke golf langer as die vorige een en word die frekwensie dus al hoe laer.

Vir golwe wat in ’n medium voortplant, soos klankgolwe, is die snelheid van die waarnemer en van die bron relatief tot die medium waarin die golwe uitgestuur word. Die totale Doppler-effek hang dus af van die beweging van die waarnemer, van die bron en van die medium. Elk van hierdie effekte word apart ontleed.

Vir golwe wat nie ’n medium benodig nie, soos liggolwe, hoef net die relatiewe verskil tussen die snelheid van die waarnemer en van die bron in ag geneem te word.






</doc>
<doc id="70647" url="https://af.wikipedia.org/wiki?curid=70647" title="Eoseen">
Eoseen

Die Eoseen is 'n tydperk in die geologiese tydskaal tussen 55,8 tot 33,9 miljoen jaar gelede. Die Eoseen kom na die Paleoseen en voor die Oligoseen.

Die woord is van Grieks afgelei: έως (eos) = daeraad; καινός (kainós) = nuwe; oftewel die daeraad van die nuwe.

In die Eoseen was altwee die pole in die oseean en was daar baie min landys. Die seevlak was hoog en die temperature is ook baie hoog. In die Vroeë Eoseen bereik die temperatuur 'n maksimum en neem dan stadig af.

In die noorde het in die Vroeë Eoseen (~51 mj) die Straat van Denemarke gevorm wat die verbinding tussen Groenland en Europa verbreek het. Groenland het ook 'n eiland geword. Daar is 'n see oostelik van die Oeralgebergte, die Toergaj-straat wat Europa skei van Asië. Deur die hoë seevlak is Europa hoofsaaklik 'n argipel met vlakke epikontinentale seeë. 

Afrika en Indië is altwee eilandkontinente. Indië beweeg vinnig na die noorde.

In die suide het Antarktika die suidpool se kant beweeg. Aan die einde van die Eoseen het dit begin om die kontak met Suid-Amerika en Australië te verloor en die oorgang na die Oligoseen word gekenmerk deur die begin van die sirkumpolêre stroming rondom Antarktika. Dit het 'n groot afkoeling van die planeet veroorsaak en landys het begin om op Antarktika te vorm.



</doc>
<doc id="70649" url="https://af.wikipedia.org/wiki?curid=70649" title="Paleoseen">
Paleoseen

Die Paleoseen is 'n tydperk in die geologiese tydskaal tussen 65,5 ± 0,3 tot 55,8 ± 0,2 miljoen jaar gelede. Die Paleoseen kom na die Laat-Kryt en voor die Eoseen.

Die woord is van Grieks afgelei: παλαιός ("palaiós") = oud; καινός ("kainós") = onlangs; oftewel "die oudste van die nuwe".

Die epog Paleoseen word in drie tydsnedes verdeel: die Danium, die Selandium en die Tanetium

In die Paleoseen het altwee die helfte van Pangea: Laurasië en Gondwana verder verbrokkel.

Afrika, Indië en Madagaskar was aan die begin van hierdie tydperk geïsoleer maar Suid-Amerika en Australië-Antarktika het nog kontak gehad.

Die noorde bestaan uit Noord-Amerika, Asië en 'n argipel van brokstukke wat nou Europa vorm.

Daar was moontlik 'n eilandboog tussen Noord-Amerika en Suid-Amerika.

Die verbrokkeling beteken dat op verskeie kontinente ook eie endemiese landdiere kan ontstaan. Hoe hulle verspreid het is nie altyd duidelik nie, hoewel die kennis daaroor groei.

Die biologiese verskeidenheid was ná die Kryt-Paleogeen-uitwissing op 'n dieptepunt en talle nuwe spesies verskyn in die Paleoseen wat die oop nisse in die ekologie probeer het om op te vul. Heelparty van hulle was kortlewende eksperimente wat weer skielik uitgesterf het.

Die klimaat het aan die eind van hierdie tydperk vogtiger en warmer geword en die vlak van die oseane het gestyg wat groot stukke land het laat onderloop. Die oorgang na die Eoseen word deur die PETM-voorval gekenmerk wat tot uitwissing van 35-50% van die diepsee se foraminifera gelei het.

Die soogdiere vertoon in hierdie tydperk 'n geweldige oplewing. Behalwe die Champsosauria, die krokodille en die voëls het alle Archosauria wat in die Kryt die land oorheers verdwyn. Die soogdiere het in die Kryt 'n ondergeskikte rol gespeel, hoewel daar in die Kryt 'n taamlike verskeidenheid van hulle was. Die meeste van hulle was nogtans nie groter as 'n rot of moontlik 'n vark nie. Daar is heelwat groepe wat die uitwissing oorleef het wat nou die kans kry om groter vorme voort te bring. Van hulle is nogtans groepe wat vandag reeds uitgestorwe is. 

Een groep wat in hierdie tydperk sy hoogtepunt bereik is die ou multituberkulate. Hulle kan oorals op die noordelike kontinente, die brokstukke van Laurasië aangetref word. 
Op die suidelike kontinente, veral Suid-Amerika word hulle newe die Gondwanatheria aangetref. Hier het ook ander ou groepe oorleef, soos die Dryolestoidea en die monotreme wat nou nog steeds in Australië gevind word, soos die eendbekdier.

In die Kryt het die Metatheria, wat die groep is waaruit die buideldiere ontstaan het, in Noord-Amerika 'n bloeityd beleef, maar ook hulle het in die uitwissing amper uitgesterf. Daar is net een groep wat vorms soos "Peradectes" insluit wat steeds tot in die Eoseen voortleef en dan ook uitsterf. 

Die Metatheria het egter Suid-Amerika bereik, saam met party ander soogdiere. Hoe hulle dit gedoen het en wanneer presies is minder duidelik. Moontlik was dit reeds in die Kryt en langs 'n eilandboog waar hulle van eiland tot eiland deurgedring het. Omtrent hierdie tyd het ook die Marsupialia, die regte buideldiere ontstaan. Moontlik in Suid-Amerika, maar ook dit is nie duidelik nie. Wat wel duidelik is dat die buideldiere in hul nuwe tuiste 'n bloeityd beleef. Daar is drie nuwe ordes: 


Die buideldiere het ook Antarktika en Australië bereik, maar dit is dalk eers in die Eoseen.

Die groep wat die grootste bloei vertoon is die Eutheria en veral hulle kroongroep, die Plasentalia.

Daar is plasentalia in die noorde, die Boreoeutheria en in die suide die Atlantogenata. Hierdie groepe het n gesplits in die Laurasiatheria, veral in Noord-Amerika, die Euarchontoglires veral in Europa, die Xenarthra in Suid-Amerika en die Afrotheria in Afrika. Die vier groepe het waarskynlik al voor die K/Pg-grens bestaan.

Hierdie verdeling is nogtans die resultaat van genetiese navorsing aan lewende diere, nie van morfologiese ontleding van fossiele reste nie. Talle fossiele uit hierdie tydperk lyk soos eenvoudige insektivore soogdiere en die morfologie is baie vergelykbaar. Van groepe wat vandag uitgestorwe is, is dit nie altyd eenvoudig om te bepaal tot watter lyn hulle behoort het nie.

In die noorde word talle spesies van die (vandag uitgestorwe) orde Cimolesta gevind wat subordes soos Didelphidonta, Pantodonta, Pantolesta, Taeniodonta en Tillodontia bevat. Van die Cimolesta is reeds in die Kryt bekend soos "Cimolestes" self. 

Die Pantodonta is die eerste groep wat groot herbivore oplewer onder die soogdiere en die eerste groot Synapsida sedert die Perm. "Coryphodon" wat in die late Paleoseen verskyn is 'n goeie voorbeeld. Die Taeniodonta het ook skielik (binne 0,5 miljoen jaar) groter spesies opgelewer.
'n Onlangse ontleding van 177 soogdierspesies (Halliday 2015) dui nogtans aan dat hierdie groepe nie 'n monofiletiese orde vorm nie, maar 'n asbliktakson. Die vroeë spesies soos "Cimolestes" val buite die kroon-Plasentalia. Die Pantodonta val binne die Laurasiatheria in 'n groep wat ook die Carnivora, Pholidota en die Chiroptera bevat. 

In die Paleoseen verskyn op die noordelike kontinente ook karnivore plasentadiere. Daar is drie belangrike ordes, die Mesonychia en die Creodonta wat later uitgesterf het en die Carnivora wat vandag deur die leeus en bere verteenwoordig word. Carnivora is seker Laurasiatheria; die Creodonta en Mesonychia waarskynlik ook. Die Carnivora en Creodonta het altwee kiestande gehad wat tot skeurtande ontwikkel het, maar moontlik onafhanklik van mekaar. Die Mesonychia het ander kiestande wat meer vir die verbrysel van beendere geskik lyk en hulle het hoewe aan hul tone. Toch is die Mesonychia dalk meer aan die Carnivora verwant as die Creodonta. 

In Suid-Amerika ontwikkel 'n tak van die buideldiere tot die dominante vleiseters: die Sparassodonta.

J.P. Hunter en Janis het in 2006 'n paar groepe primitiewe Eutheria wat in die Paleoseen aangetref word onder die naam "Proteutheria" saamgevat. Hulle taksonomiese posisie is nie duidelik nie, hoewel daar gedink word dat hulle dalk aan die Eulipotyphla (skeerbekmuise, krimpvarke) verwant is. Die Proteutheria bevat volgens hulle:

Dit was klein tot middegroot diere wat insekte, wurms, klein soogdiertjies, vissies, slakke ensomeer gevreet het.



</doc>
<doc id="70650" url="https://af.wikipedia.org/wiki?curid=70650" title="Mioseen">
Mioseen

Die Mioseen is 'n tydperk in die geologiese tydskaal tussen 23,03 tot 5,332 miljoen jaar gelede. Die Mioseen kom na die Oligoseen en voor die Plioseen.

Die woord is van Grieks afgelei: μείων (meiōn) = minder; καινός (kainós) = nuwe.

Gedurende hierdie tydperk was die klimaat warmer as die voorafgaande oligoseen en word die warmste teen die mid-mioseen. In hierdie tyd het die klimaat 'n optimum bereik (die MMCO "Middle Miocene Climatic Optimum"). Die temperatuur het ongeveer 15 miljoen gelede weer gaan afneem. In Suid-Amerika het talle soogdiere toe slegs op laer breedtegraad voorgekom en nie meer in die suide van die kontinent nie. Hierna het dit vinnig afgekoel na die plioseen tydperk toe.

In die vroeë tot midde-Mioseen het Antarktika se yslaag partykeer uitgebrei en gekrimp. Die kleinste yslaag het toendraplantegroei tot 80 km van die kus moontlik gemaak en dit het ook ooreengekom met hoë koolstofdioksiedvlakke in die atmosfeer (>500 ppm). Die laagste vlakke (<280 ppm) het saamgegaan met die grootste uitbreiding van die yslaag tot in die oseaan. Hierdie gegewens is belangrik vanweë die aardverwarming wat in die komende jare kan optree. Die yslaag op Antarktika het omtrent 14 miljoen jaar gelede amper die onlangse omvang bereik, maar hierdie groei het met 'n hoër temperatuur van die oppervlaktewater van die Suidelike Oseaan gepaard gegaan.

In die laat Mioseen het die Benguela-stroom begin om die weskus van Suid-Afrika en Namibië te bereik.




</doc>
<doc id="70651" url="https://af.wikipedia.org/wiki?curid=70651" title="Seelt">
Seelt

Die Seelt ("Tinca tinca") is 'n varswater vis wat natuurlik voorkom in Europa. Die vis is in 1910 vanuit Engeland in Suid-Afrika vrygelaat. In Engels staan die vis bekend as die "Tench".

Die vis is olyf groen of koper bruin tot amper swart en die onderkant is geel. Al die vinne is swart en die vis word tot 640 mm lank. Die Suid-Afrikaanse hengelrekord is 1.98 kg.

Die vis leef in diep water vol plantegroei soos in vleie en moerasse. Hulle kan oorleef in water wat arm is aan suurstof. Die vis is 'n omnivoor en vreet bodem ongewerweldes soos slakke en insekte. Hulle broei in vlak water tussen digte plantegroei. Die vis kom voor in die Breederivier en verskeie damme in die Wes- en Oos-Kaap en KwaZulu-Natal.





</doc>
<doc id="70652" url="https://af.wikipedia.org/wiki?curid=70652" title="Plioseen">
Plioseen

Die Plioseen is 'n tydperk in die geologiese tydskaal tussen 5,332 tot 2,588 miljoen jaar gelede. Die Plioseen kom na die Mioseen en voor die Pleistoseen.

Die woord is van Grieks afgelei: πλεῖον (pleion) = meer; καινός (kainós) = nuwe.



</doc>
<doc id="70653" url="https://af.wikipedia.org/wiki?curid=70653" title="Pleistoseen">
Pleistoseen

Die Pleistoseen is 'n tydperk in die geologiese tydskaal tussen 2,588 miljoen tot 11,56 duisend jaar gelede. Die Pleistoseen kom na die Plioseen en voor die Holoseen.

Die pleistoseen was 'n tydperk van globale afkoeling wat in die gematigde sones van die planeet tot 'n afwisseling van ystye en interglasiale tye gelei het. 

Die flora en fauna het soos die huidige gelyk, behalwe dat daar steeds talle opvallende groot diere geleef het wat nou uigestorwe is. Van die diere was die mammoet en die mastodonte, die langhoringbison, die sabeltandkat, die reuseluiaard en die Amerikaanse perde en kamele. Daar was ook reusevoëls in die Amerikas, van die genus "Teratornis". Al hierdie vorme het aan die einde van die laaste ystyd verdwyn en daar is baie debat oor die oorsake van hierdie uitsterwingsgolf, wat Kwartêre Uitwissing genoem word. Een van die teorieë is dat die mens "Homo sapiens" en sy verbeterde jagtegnieke die oorsaak was.



</doc>
<doc id="70654" url="https://af.wikipedia.org/wiki?curid=70654" title="Massamedia">
Massamedia

Massamedia is die media wat 'n groot hoeveelheid mense bereik. Die tipe media maak dit moontlik om dieselfde boodskap aan die massas oor te dra. Klassieke voorbeelde hiervan is landelike radio- en TV-stasies, maar bekende webtuistes word ook hierby ingesluit.

Die term is in die 1920's geskep met die koms van nasionale radionetwerke en die grootskaalse sirkulasie van koerante en tydskrifte. Eeue voor die term bekend geraak het is boeke en manuskripte reeds op groot skaal versprei.

Voorbeelde van Afrikaanse massamedia sluit in:





</doc>
<doc id="70655" url="https://af.wikipedia.org/wiki?curid=70655" title="Holoseen">
Holoseen

Die Holoseen is 'n tydperk in die geologiese tydskaal tussen 11 700 jaar gelede tot nou toe. Die Holoseen volg op die Pleistoseen.

Die holoseen is die tydperk sedert die laaste ystyd, of eintlik die huidige interglasiale tyd. Dit word soms ook die "antroposeen" genoem omrede dit die tydperk is waarin die mens begin het om sy omgewing te verander.



</doc>
<doc id="70657" url="https://af.wikipedia.org/wiki?curid=70657" title="Sigbare spektrum">
Sigbare spektrum

Die sigbare spektrum is die deel van die elektromagnetiese spektrum wat met die menslike oog gesien kan word. Dit word ook sigbare lig of eenvoudig lig genoem. ’n Tipiese menslike oog sal golflengtes van sowat 390 tot 750 nm sien. In terme van frekwensie, is dit ’n band van sowat 400–790 THz. Die spektrum bevat egter nie al die kleure wat die oog kan sien nie; kleure soos pienk, pers en magenta is byvoorbeeld afwesig omdat hulle bestaan uit ’n vermenging van verskeie golflengtes.

Baie spesies kan lig buite die "sigbare spektrum" sien soos bepaal deur die menslike oog. Bye en baie ander insekte kan ultravioletlig sien, en dit help hulle om nektar in blomme te vind. Plantspesies wat op kruisbestuiwing staatmaak, se sukses om voort te plant hang af van hul voorkoms in ultravioletlig eerder as hoe kleurryk hulle vir die menslike oog lyk.

Die kleure in dié diagram is by benadering. Die spektrum is aaneenlopend, met geen duidelike grense tussen die verskillende kleure nie.


 Hierdie artikel is vertaal uit die .


</doc>
<doc id="70659" url="https://af.wikipedia.org/wiki?curid=70659" title="Deklinasie">
Deklinasie

In sterrekunde is deklinasie (simbool δ) een van die twee rigtingkoördinate van 'n punt aan die hemelbol volgens die stelsel waarmee hemelliggame se posisie bepaal word. Die ander koördinaat is regte klimming.

Deklinasie in sterrekunde kan vergelyk word met breedtegrade in geografie soos geprojekteer op die hemelbol. Punte noord van die hemelewenaar het 'n positiewe deklinasie, terwyl dié suid van die hemelewenaar 'n negatiewe deklinasie het. Die eenhede wat gebruik word om dit aan te dui, is meestal grade (°), minute of boogminute (') en sekondes of boogsekondes ("), met 90° gelyk aan 'n kwartsirkel. Deklinasies van hoër as 90° word nie aangetref nie, omdat die hemelpole die mees noordelike en suidelike punte op die hemelbol is.

'n Voorwerp by die

Die tekens + of – dui gewoonlik aan of die waarde positief of negatief is.

Die Aarde se as draai stadig weswaarts om die pole van die sonnebaan en voltooi een kringloop in sowat 26 000 jaar. Hierdie effek, bekend as presessie, veroorsaak dat die koördinate van stilstaande hemelliggame voortdurend verander, al is dit baie stadig. Daarom hou lugkoördinate (insluitende deklinasie) verband met die jaar van waarneming. Sterrekundiges dui die koördinate aan met verwysing na 'n spesifieke jaar, bekend as 'n epog. Koördinate van verskillende epogs moet wiskundig aangepas word met betrekking tot mekaar, of om ooreen te stem met 'n standaard-epog.

Die huidige standaard-epog is J2000, wat staan vir 1 Januarie 2000 om 12:00 Aardtyd, 'n sterrekundige standaardtyd wat deur die IAU vasgestel is. Die "J" dui aan dat dit 'n Juliaanse epog is. Voorheen is die opeenvolgende Besseliaanse epogs B1875.0, B1900.0 en B1950.0 gebruik.



</doc>
<doc id="70660" url="https://af.wikipedia.org/wiki?curid=70660" title="Regte klimming">
Regte klimming

In sterrekunde is regte klimming (simbool α) een van die twee rigtingkoördinate van 'n punt aan die hemelbol volgens die stelsel waarmee hemelliggame se posisie bepaal word. Die ander koördinaat is deklinasie.

Regte klimming in sterrekunde kan vergelyk word met lengtegrade in geografie. Die regte klimming se afstand word ooswaarts al langs die hemelewenaar gemeet van die lentepunt (waar die Son die hemelewenaar tydens die lente-dag-en-nagewening in Maart kruis) tot by die uursirkel van die spesifieke voorwerp (die punt op die hemelewenaar waarteenoor die voorwerp lê). Regte klimming word in 'n aaneenlopende volle sirkel gemeet.

Die eenhede wat gebruik word om dit aan te dui, is meestal uur (), minute () en sekondes (), met 24 gelyk aan 'n volle sirkel. Aangesien 'n volle sirkel 360° het, is 1 van regte klimming gelyk aan hiervan, of 15 grade, 1 van regte klimming is gelyk aan 15 boogminute en 1 van regte klimming is gelyk aan 15 boogsekondes.

Die Aarde se as draai stadig weswaarts om die pole van die sonnebaan en voltooi een kringloop in sowat 26 000 jaar. Hierdie effek, bekend as presessie, veroorsaak dat die koördinate van "vaste hemelliggame voortdurend verander, al is dit baie stadig. Daarom hou lugkoördinate (insluitende regte klimming) verband met die jaar van waarneming. Sterrekundiges dui die koördinate aan met verwysing na 'n spesifieke jaar, bekend as 'n epog. Koördinate van verskillende epogs moet wiskundig aangepas word met betrekking tot mekaar, of om ooreen te stem met 'n standaard-epog.

Die huidige standaard-epog is J2000, wat staan vir 1 Januarie 2000 om 12:00 Aardtyd. Die "J" dui aan dat dit 'n Juliaanse epog is. Voorheen is die opeenvolgende Besseliaanse epogs B1875.0, B1900.0 en B1950.0 gebruik.



</doc>
<doc id="70661" url="https://af.wikipedia.org/wiki?curid=70661" title="Manyame-moddervis">
Manyame-moddervis

Die Manyame-moddervis ("Labeo altivelis") is 'n varswater vis wat voorkom in die middel en onderste gedeelte van die Zambezirivier en die Pungwe-, Buzi- en Saverivier-stelsels. Buite Suider-Afrika kom die vis voor in sekere dele van die Kongorivier. In Engels staan die vis bekend as die "Manyame labeo".

Die vis het 'n diep en ietwat plat lyf met 'n baie groot dorsale vin. Daar is rooi tuberkels op die snoet en 'n paar kort baarde om die mond. Die onvolwasse visse is silwerig met 'n groot swart kol op die basis van die stertvin. Die kleur van die volwasse visse wissel. Dit het 'n groenerige basis met helder pienkerige skubbe. Daar is 'n helder groen baan op die lyf agter die kieue deksel en die vis is silwer aan die onderkant. Die vinne is almal diep blougroen. Die vis word tot 400 mm lank en die Zimbabwe hengelrekord is 3.062 kg.

Die vis leef verkieslik in groot riviere maar word ook gevind in groot mere en damme. Hulle vreet alge. In die somer, na die reën, migreer hulle stroomop na kleiner sytakke om te broei.





</doc>
<doc id="70663" url="https://af.wikipedia.org/wiki?curid=70663" title="KykNET NOU!">
KykNET NOU!

kykNET NOU! is 'n Afrikaanse TV-kanaal wat gewilde musiekvideo's speel en leefstyl- en geselsprogramme vertoon. Die kanaal is deel van M-Net en word op MultiChoice se DStv-satelliettelevisiediens uitgesaai. Dit is op 13 Oktober 2012 op kanaal 146 geloods as kykNET Musiek. Dit het egter op 3 Augustus 2015 van naam verander na kykNET NOU! toe waar die programme aansienlik uitgebrei is en ook nie net meer Afrikaanse musiek is gewys nie.

In teenstelling met die Afrikaanse MK-kanaal, wat "rock"- en "urban"-musiek vir die jeugmark uitsaai, fokus "kykNET NOU!" musiekprogramme op die populêre musiekmark. Gewilde musieksterre soos Kurt Darren, Juanita du Plessis en Bobby van Jaarsveld kan hierop gesien word.




</doc>
<doc id="70665" url="https://af.wikipedia.org/wiki?curid=70665" title="Epog (sterrekunde)">
Epog (sterrekunde)

’n Epog in sterrekunde is ’n bepaalde tydperk waarin die lugkoördinate van ’n hemelliggaam met voldoende noukeurigheid as konstant beskou kan word. Hierdie koördinate verander deur die presessiebeweging van die Aarde en, in die geval van planete en ander voorwerpe in ons Sonnestelsel, ook vanweë hul eiebeweging.

Die hemelpool verskuif elke jaar ’n bietjie vanweë die Aarde se presessie, en die lentepunt (die nulpunt van regte klimming) verskuif met 50,29 boogsekondes. Daarom moet die koördinate van "vaste" hemelliggaame voortdurend omgereken word na ’n standaardtyd – die standaard-epog.

Dit is gebruiklik dat standaard-epogs elke 50 jaar aangepas word. Voor omstreeks 1984 is koördinaatstelsels van 1950 of 1900 algemeen gebruik. Sedertdien word die lugkoördinate vir die standaard-epog 2000 aangegee. J2000 dui op 1 Januarie 2000 om 12:00 UTC. Bronne sal waarskynlik omstreeks 2025 begin om die volgende standaardtyd, J2050, te gebruik.



</doc>
<doc id="70666" url="https://af.wikipedia.org/wiki?curid=70666" title="Lentepunt">
Lentepunt

Die lentepunt is een van die twee snypunte van die Aarde se baan om die Son met die hemelewenaar. Dit geld as die nulpunt van die lugkoördinaatstelsel.

Tydens die dag-en-nagewening in Maart beweeg die Son deur die lentepunt, waarna lente in die Noordelike Halfrond begin. Saam met die dag-en-nagewening in Oktober (die herfspunt) is dit die enigste dag van die tropiese jaar wanneer die Son presies in die ooste opkom en in die weste sak. Tydens die ewenings is die dag en nag omtrent ewe lank.

Vanweë die presessiebeweging van die Aarde verskuif die lentepunt stadigaan in ’n westelike rigting – sowat 1 graad per 71,6 jaar. Die voltooiing van een kringloop duur 25 776 jaar.

Omdat die verskuiwende lentepunt as nulpunt van die lugkoördinaatstelsel gebruik word, moet daar altyd aangedui word vir watter tydstip dit geld. Elke periode van omtrent 50 jaar word ’n epog genoem. 


</doc>
<doc id="70667" url="https://af.wikipedia.org/wiki?curid=70667" title="Rooineus-moddervis">
Rooineus-moddervis

Die Rooineus-moddervis ("Labeo rosae") is 'n varswater vis wat voorkom in die Laeveld gedeelte van die Limpoporivier en ook in die Pongolarivier en Komatirivier. In Engels staan die vis bekend as die "Rednose labeo".

Die lyf is diep en dun en die dorsale vin is groot met 'n holronde rant. Die kop is klein en daar is 'n paar baarde om die mond. Die kleur van die vis wissel, normaalweg is dit goud-groen met silwer pienk skubbe en die oë is rooi. Daar is rooi tuberkels op die snoet. Die onvolwasse visse is silwer met 'n swart kol op die basis van die stert. Die vis word tot 410 mm lank. Die Suid-Afrikaanse rekord is 3.025 kg.

Die vis leef in sanderige areas van die meer permanente riviere. Hulle vreet detritus, alge en klein ongewerweldes. Die vis is aktief en spring oor versperrings in die rivier tydens hulle migrasie-tog stroomop met broeityd.





</doc>
<doc id="70668" url="https://af.wikipedia.org/wiki?curid=70668" title="Silwer-moddervis">
Silwer-moddervis

Die Silwer-moddervis ("Labeo ruddi") is 'n varswater vis wat voorkom in die warmer, laeveld gedeeltes van die Limpopo- en Komatirivier en ook in die Kunenerivier. In Engels staan die vis bekend as die "Silver labeo".

Die vis is gewoonweg silwer terwyl die onvolwasse visse 'n swart kol op die stertvin se basis het. Die vis se lyf is slank met kort vinne en daar kom soms 'n paar baarde om die mond voor. Gewoonlik is tuberkels afwesig maar indien dit voorkom is dit klein en grys tot wit van kleur. Die vis word 300 mm lank en die Suid-Afrikase hengelrekord is 0.92 kg en dié van Zimbabwe is 0.474 kg.

Die vis leef in stil of staande water van groter riviere; diep, staande poele met 'n modderige bodem is 'n tipiese leefplek. Hulle vreet organiese afsaksels en migreer ook stroomop tydens die vloed tye om te broei.




</doc>
<doc id="70671" url="https://af.wikipedia.org/wiki?curid=70671" title="Rooiskub-moddervis">
Rooiskub-moddervis

Die Rooiskub-moddervis ("Labeo congoro") is 'n varswater vis wat voorkom in die middel en onderste gedeeltes van die Zambezirivier en daarvandaan suidwaarts in riviere aan die ooskus van Afrika tot by die Pongolarivier. Die vis staan ook bekend as die "Perslyf-moddervis" en in Engels as die "Purple labeo".

Die vis het 'n diep lyf, die stertvin is gevurk en die dorsale vin is groot. Die vis het 'n groot mond en daar is tuberkels op die snoet. Die vis is normaalweg donker groenerig grys met 'n pers skynsel en die middel van die skubbe is rooierig. Die vinne is gewoonlik dof swart. Die vis word tot 415 mm lank. Die hengelrekords vir Suid-Afrika, Zimbabwe en Malawi is 3.407, 4.308 en 1.05 kg onderskeidelik.

Die vis leef in sterk vloeiende rotsagtige dele van standhoudende riviere. Die vis het grootliks verdwyn uit die Karibadam. Hulle vreet alge en migreer stroomop om te broei. Die vis is belangrik vir bestaansvissers.





</doc>
<doc id="70672" url="https://af.wikipedia.org/wiki?curid=70672" title="Aksiale presessie">
Aksiale presessie

Aksiale presessie, meestal net presessie genoem, is ’n stadige en onafgebroke verandering in die oriëntasie van ’n hemelliggaam se rotasie-as wat deur swaartekrag veroorsaak word. Dit verwys veral na die geleidelike verskuiwing in die oriëntasie van die Aarde se rotasie-as, wat soos dié van ’n slingerende tol verskuif en ’n kringloop in sowat 26 000 jaar voltooi. So ’n tydperk word in die sterrekunde ’n "Groot Jaar" genoem.

Die presessie van die Aarde se as het ’n paar waarneembare uitwerkings. Een daarvan is dat dit lyk of die posisie van die noordelike en die suidelike hemelpool in sirkels beweeg teen die agtergrond van "vaste" sterre. (Die hemelpole is die Aarde se pole wat tot in die ruimte verleng word; dit roteer dus saam met die Aarde se pole.) So ’n sirkel neem 25 772 jaar om te voltooi.

Hoewel die huidige noordelike poolster dus Polaris is, sal dit mettertyd verander en ander sterre sal die noordelike poolster word. Daar is nie tans ’n duidelike suidelike poolster nie, maar mettertyd sal presessie tot gevolg hê dat daar ook aan die suidelike sterrehemel ’n poolster is.

Saam met die hemelpole skuif die skynbare oriëntasie van die hele sterrehemel, soos gesien van ’n spesifieke punt op Aarde. Die koördinate van hemelliggame verander dus voortdurend. Daarom hou ’n voorwerp se lugkoördinate verband met die jaar van waarneming. Sterrekundiges dui die koördinate aan met verwysing na ’n spesifieke jaar, bekend as ’n epog. Koördinate van verskillende epogs moet wiskundig aangepas word met betrekking tot mekaar, of om ooreen te stem met ’n standaard-epog. Die huidige standaard-epog is J2000, wat staan vir 1 Januarie 2000 om 12:00 UTC.





</doc>
<doc id="70675" url="https://af.wikipedia.org/wiki?curid=70675" title="Rooioog-moddervis">
Rooioog-moddervis

Die Rooioog-moddervis ("Labeo cylindricus") is 'n varswater vis wat wydverspreid voorkom in riviere in Oos-Afrika, vanaf die Zambezirivier tot by die Pongolarivier. Dit kom ook voor in sekere dele van die Kongorivier. In Engels staan die vis bekend as die "Redeye labeo".

Die vis se lyf is silindries en het 'n kenmerkende uitstaande snoet; gewoonlik met stervormige tuberkels op. Die bek is groot en die lippe vlesig. Daar is een paar baarde om die bek. Die vis is geel-groen met 'n donker baan wat horisontaal oor die lyf strek. Die groter visse is donkerder olyf grys. Die oë is kenmerkend rooi en die vis word tot 230 mm lank.

Die vis leef in helder, vloeiende water in rotsagtige dele van klein en groot riviere. Ook in rotsagtige dele van damme en mere. Hulle leef in skole saam en vreet alge. Hulle migreer in skole stroomop om te broei en gebruik die mond en pektorale vinne om oor versperrings te kom.





</doc>
<doc id="70676" url="https://af.wikipedia.org/wiki?curid=70676" title="Lugkoördinaatstelsel">
Lugkoördinaatstelsel

’n Lugkoördinaatstelsel of astronomiese koördinaatstelsel is ’n koördinaatstelsel wat in die sterrekunde gebruik word om die posisie van hemelliggame aan te dui.

Verskeie stelsels kan gebruik word:

Die ekwatoriale koördinaatstelsel is ten opsigte van die vlak van die ewenaar. Dit stem ooreen met die geografiese koördinaatstelsel van lengte- en breedtegrade.

Om die posisie van ’n hemelliggaam aan te dui, word gebruik gemaak van die deklinasie (dek.) en regte klimming (RK). Die deklinasie dui die voorwerp se posisie aan noord (+) of suid (-) van die hemelewenaar en die regte klimming die posisie oos van die lentepunt of nulpunt.

Die eenhede wat vir deklinasie gebruik word, is meestal grade ( ° ), minute of boogminute ( ' ) en sekondes of boogsekondes ( " ), en die eenhede vir regte klimming is uur (), minute () en sekondes (), met 24 gelyk aan ’n volle sirkel.

Die ekliptiese koördinaatstelsel is ten opsigte van die ekliptiese vlak. Die koördinate van ’n hemelliggaam bestaan hier uit die ekliptiese breedte β en lengte λ. Die lengte word uitgedruk ten opsigte van die lentepunt (punt Aries) in die rigting van die skynbare jaarlikse beweging. Deur die presessie van die nageweninge skuif die lentepunt 30 grade per 2 148 jaar op en daarom is Aries tans nie meer in die sterrebeeld Ram (Aries) nie, maar in die Visse (Pisces).

 Hierdie artikel is vertaal uit die 


</doc>
<doc id="70679" url="https://af.wikipedia.org/wiki?curid=70679" title="Loodvis">
Loodvis

Die Loodvis ("Labeo molybdinus") is 'n varswater vis wat voorkom in mere en riviere vanaf die middel en onderste gedeeltes van die Zambezirivier en verder suidwaarts tot by die Tugelarivier in KwaZulu-Natal. In Engels staan die vis bekend as die "Leaden labeo".

Die vis is gryserig bruin en die boonste skubbe is helder groen terwyl die skubbe aan die onderkant ligter is. Die vis word 380 mm lank en die Suid-Afrikaanse hengelrekord is 1.685 kg.

Die vis leef saam met die Rooioog-moddervis maar blyk meer die dieper poele te verkies. Hulle vreet alge en migreer stroomop tydens die reënseisoen om te paar.





</doc>
<doc id="70684" url="https://af.wikipedia.org/wiki?curid=70684" title="PPC">
PPC

Pretoria Portland Cement, ook bekend as PPC, is 'n maatskappy wat sement vervaardig en naby Pretoria geleë is. Die maatskappy is reeds in 1888 gestig deur 'n Duitse sakeman, Edouard Lippert, en was aanvanklik bekend as "Eerste Cement Fabrieken Beperkt". Gedurende 1902 is die naam verander na "The First Portland Cement Company". Die maatskappy betaal nog sedert 1908 getrou elke jaar 'n dividend aan sy aandeelhouers.




</doc>
<doc id="70687" url="https://af.wikipedia.org/wiki?curid=70687" title="Bo-Zambezi-moddervis">
Bo-Zambezi-moddervis

Die Bo-Zambezi-moddervis ("Labeo lunatus") is 'n varswatervis wat voorkom in die boonste gedeelte van die Zambezi- en die Okavangorivier. In Engels staan hy bekend as die "Upper Zambezi labeo".

In die Caprivi staan die vis bekend as die langvin-onderbek asook "mudsucker".

Die Bo-Zambezi-moddervis se kop is klein, met 'n skurwe neus. Daar is klein tuberkels op die neus. Die bek is onder geplaas en kort baarde kan aanwesig wees. Tande is afwesig, maar smaakknoppies kom op die bo- en onderkaak voor.

Die vis se lyf is platterig en die dorsale vin (rugvin) staan hoog uit, meer as twee keer die lengte van die kop. Die rugvinwimpel is die vis se vernaamste kenmerk. Die stertvin is vlak gevurk en die anale vin driehoekig. Dié vinne, asook die buik- en borsvinne, is goed ontwikkel.

Die Bo-Zambezi-moddervis is groenerig of donker silwergrys van kleur, silwer tot grys onder en die vinne het 'n pienk/pers skynsel.

Die skubbe se basis is donker, wat die voorkoms van horisontale strepe oor die lyf gee. Hulle is grof en die telling is 37-40 op die systreep en 16-20 op die stertstam.

Die vis word 400 mm lank en weeg sowat 2,5 kg.

Die vis leef in diep water en in hoofstrome, met rotserige sowel as sanderige bodems, en ook in sagtebodem-vloedvlaktemere.

Hulle leef in skole en broei in die somer, vermoedelik in areas wat vol water is tydens die vloedtye. Hulle vreet alge, detritus en waterinsekte. Hulle word gevang met klein hoekies en deeg, gemaak van koekmeel en eier. Alge in 'n bolletjie gerol, en erdwurms sal ook werk, veral as op die bodem gehengel word.





</doc>
<doc id="70690" url="https://af.wikipedia.org/wiki?curid=70690" title="Kunene-moddervis">
Kunene-moddervis

Die Kunene-moddervis ("Labeo ansorgii") is 'n varswater vis wat voorkom in die Kunene- en Quanzariviere in Zimbabwe en Namibië. In Engels staan die vis bekend as die "Cunene labeo".

Die vis lyk baie soos die Rooioog-moddervis maar is net ietwat dunner, die vinne meer gepunt, die skubbe kleiner en die oë groter. Daar is stervormige tuberkels op die snoet, die lippe is vlesig en daar is 'n paar baarde om die mond. Die vis is olyf tot bruin kleurig en ligter aan die onderkant. Hulle word tot 270 mm lank.

Die vis leef in vinnig vloeiende water in rotsagtige areas.





</doc>
<doc id="70700" url="https://af.wikipedia.org/wiki?curid=70700" title="Treurrivier-ghieliemientjie">
Treurrivier-ghieliemientjie

Die Treurrivier-ghieliemientjie ("Barbus treurensis") is 'n varswater vis wat voorkom in die boonste gedeelte van die Blyderivier, Mpumalanga. Dit het ook al voorgekom in die Treur- en Sabieriviere. In Engels staan die vis bekend as die "Treur river barb".

Die vis is deuskynend olyf-bruin aan die bokant en silwer aan die onderkant. Daar is 'n donker, horisontale band op die agterste helfte van die vis se lyf tot by die stertvin. Daar is twee pare baarde om die mond. Die vis word tot 95 mm lank.

Die vis leef in rots poele in helder, koue strome. Hulle vreet insekte wat in strome voorkom. Broeityd is in die vroeë somer; dan ontwikkel beide geslagte tuberkels op hulle koppe. Die vis leef saam met die Natalse bergbaber. Die spesie is bedreigd verklaar en die Reënboogforel teiken graag die vis. Die spesie is suksesvol hervestig in 'n tweede stroom.





</doc>
<doc id="70702" url="https://af.wikipedia.org/wiki?curid=70702" title="Breëstreep-ghieliemientjie">
Breëstreep-ghieliemientjie

Die Breëstreep-ghieliemientjie ("Barbus annectens") is 'n varswatervis wat voorkom in die ooskus riviere van Afrika vanaf die Zambezirivier suidwaarts tot by Mkuze in KwaZulu-Natal. In Engels staan die vis bekend as die "Broadstriped barb".

Die vis is deurskynend olyfbruin aan die bokant met drie vlekke of een donker streep horisontaal oor die lyf en is silwer aan die onderkant. Die donker streep kan ook bestaan uit drie kolle. Daar is ook 'n donker kol op die stertvin se basis en daar is twee pare kort baarde om die mond. Die vis word tot 75 mm lank. Die vis is nou verbind of kan dieselfde spesie wees as die Barotse-ghieliemientjie.

Die vis leef in stadigvloeiende strome met plantegroei in.





</doc>
<doc id="70705" url="https://af.wikipedia.org/wiki?curid=70705" title="Apiesdoring">
Apiesdoring

Die Apiesdoring "(Acacia galpinii)" is 'n boom in die Peulplantfamilie (Fabaceae). Apiesdorings kom van Zambië in die Noorde tot die Noordwesprovinsie in die Suide voor. Ander name vir die boom is "Monkey-thorn" (Engels), "Mologa" (Noord-Sotho) en "Tshikwalo" (Venda).

"Acacia" = van die Griekse woord "akis" wat punt of doring beteken, en "galpinii" = vernoem na Ernest Edward Galpin (1854-1941), bankier en plantversamelaar.

Die apiesdoring is 'n groot, halfbladwisselende boom tot 36 m hoog, met 'n spreidende half ronderige kroon. Die stam van ou bome het lengteverlopende groewe.

Bas van jong takke is kurkagtig en gelerig, maar gelerig tot bruin, kurkagtig, grof en oorlangs gegroef by ouer takke, dikwels met verspreide dorings op stam en takke.

Dorings is teruggekrom tot byna reguit, 8–12 mm lank, donkerbruin en in pare onder die knoppe.

Blare is dubbelveervormig saamgesteld, glad, met 'n groot klier net onderkant die eerste blaartjies, tot 160 mm lank, met 7-14 paar pinnas met 12-40 blaartjies.

Blomtyd is van September tot Januarie. Blomme is 60–120 mm lank en op kort sytakke, blomme sittend, rooierig tot pers voor hulle oopgaan en die boom is dus rooierig voor die blomme heeltemal oop is. Die blomme het 'n heuninggeur.

Vrugtevorming vind van Desember tot Maart plaas. Die peule is reguit, 100–200 mm lank, rooierig tot persbruin, oopspringend en bros.

Die hout het 'n ligbruin spinthout en 'n harde, swaar (lugdroog 980 kg/m3), donkerbruin kernhout met growwe draad.

Die apiesdoring kom voor op rivieroewers, in oop beboste grasveld en oop bosveld.

Redelike sterk tou kan van die bas gemaak word.




</doc>
<doc id="70706" url="https://af.wikipedia.org/wiki?curid=70706" title="Limnothrissa">
Limnothrissa

Limnothrissa is 'n genus van visse wat aan die familie Clupeidae behoort. Daar is slegs een spesie in die genus. Kenmerkend van die genus is dat die onderkaak langer is as die bokaak, die tande aan die bo kaak is klein terwyl die tande aan die onderkaak groot is.

Die spesie wat hoort tot die genus en voorkom in Suider-Afrika:




</doc>
<doc id="70712" url="https://af.wikipedia.org/wiki?curid=70712" title="Groot Dochteren">
Groot Dochteren

Groot Dochteren is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="70713" url="https://af.wikipedia.org/wiki?curid=70713" title="Groot Deunk">
Groot Deunk

Groot Deunk is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="70714" url="https://af.wikipedia.org/wiki?curid=70714" title="Groessen">
Groessen

Groessen is ’n dorp in die munisipaliteit Duiven in die provinsie Gelderland in Nederland.


</doc>
<doc id="70715" url="https://af.wikipedia.org/wiki?curid=70715" title="Groesbeek">
Groesbeek

Groesbeek is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="70716" url="https://af.wikipedia.org/wiki?curid=70716" title="Groenlanden">
Groenlanden

Groenlanden is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="70718" url="https://af.wikipedia.org/wiki?curid=70718" title="Stekelneus-perdvis">
Stekelneus-perdvis

Die Stekelneus-perdvis ("Congiopodus spinifer") is endemies aan Suider-Afrika en kom voor vanaf Walvisbaai tot by KwaZulu-Natal. In Engels staan die vis bekend as die "Spinenose horsefish".

Die vis het stekels op die snoet bokant die mond, analevin strale en 'n skurwe vel.





</doc>
<doc id="70719" url="https://af.wikipedia.org/wiki?curid=70719" title="Dikhololo-wildreservaat">
Dikhololo-wildreservaat

Dikhololo is 'n wildreservaat in die Noordwesprovinsie van Suid-Afrika, 24 km noord van die dorp Brits.

Dit is 'n maklik-bereikbare oord in 'n malaria-vrye gebied van die Transvaalse Bosveld. Die oord verskaf tyddeelbehuising in grasbedekte chalets wat in kampe oral oor die terrein en tussen lae koppies versprei is.

Die reservaat beskik oor 'n groot verskeidenheid vrylopende wildsoorte: sebras, kameelperde, duikers, steenbokke, blesbokke, rooibokke, blouwildebeeste, rooihartbeeste, waterbokke, njalas, koedoes, elande volstruise en ander dierelewe. Die oord bied heelwat ontspanningsgeriewe: daar is verskeie swembaddens (een wat verhit word), 'n waterglybaan, verligte tennisbane, putjiespel, vierwielmotorfietse asook wildritte om van te kies.

Die oord se gaste en besoekers kom meestal vanaf omliggende streke, asook Pretoria en Johannesburg.



</doc>
<doc id="70722" url="https://af.wikipedia.org/wiki?curid=70722" title="Barotse-ghieliemientjie">
Barotse-ghieliemientjie

Die Barotse-ghieliemientjie ("Barbus barotseensis") is 'n varswatervis wat in die Kunenerivier, Okavangorivier en die boonste gedeelte van die Zambezirivier voorkom. In Engels staan die vis bekend as die "Barotse barb".

Die vis kom ooreen met die breëstreep-ghieliemientjie maar die pigmentasie van die drie of meer kolle op die lyf is meer duidelk en eweredig. Die vis word tot 50 mm lank.





</doc>
<doc id="70724" url="https://af.wikipedia.org/wiki?curid=70724" title="Southbroom">
Southbroom

Southbroom is 'n klein kusdorp in KwaZulu-Natal, Suid-Afrika. Die dorp lê in die Ray Nkonyeni Plaaslike Munisipaliteit wat onder die Ugu-distriksmunisipaliteit ressorteer. In 2011 het hier 1 615 mense gebly.



</doc>
<doc id="70727" url="https://af.wikipedia.org/wiki?curid=70727" title="Kindle Fire HD">
Kindle Fire HD

Die Kindle Fire HD is die tweede generasie van "Amazon" se "Kindle Fire"-reeks van tabletrekenaars met kleurraakskerms. Die toestel is op 6 September 2012 aangekondig en in twee vormfaktore, 7 en 8,9 duim, beskikbaar. Albei weergawes was in die Verenigde State vanaf 6 September vooraf bestelbaar; die 7 duim-toestel is op 14 September vrygestel, terwyl die 8,9 duim-model (met slegs draadlose netwerk) vanaf 16 November en die 4G-LTE-weergawe daarvan vanaf 18 November te koop was.

Die 7 duim-model is ook op Europese markte met nasionale "Amazon"-aanlynwinkels (Frankryk, Duitsland, Italië, Spanje en die Verenigde Koninkryk) ingevoer. Die 8,9 duimmodel was aanvanklik net in die Verenigde State beskikbaar, maar is in Maart 2013 ook op die Europese en Japannese mark ingevoer.



</doc>
<doc id="70728" url="https://af.wikipedia.org/wiki?curid=70728" title="Amazon.com">
Amazon.com

Amazon.com, Inc. is 'n Amerikaanse multinasionale elektroniese handelsmaatskappy wat sy hoofkwartier in Seattle, Washington het. Dit is die wêreld se grootste aanlyn-handelaar. Daarnaas vervaardig "Amazon" ook elektroniese verbruikersware soos die "Amazon Kindle"-reeks van e-boeklesers en die "Kindle Fire"-tabletrekenaar en is een van die grootste verskaffers van wolkdienste vir internet-gebruikers. In Julie 2015 het "Amazon.com" "Walmart" verbygesteek om die grootste Amerikaanse handelsreus volgens markkapitalisasie ($250 miljard) te word.

"Amazon" het tans nasionale aanlynwinkels in die Verenigde State, Kanada, Meksiko, Brasilië, die Verenigde Koninkryk en die Republiek Ierland, Frankryk, Duitsland, Oostenryk, Italië, Spanje, Nederland, Turkye, Japan, Indië, die Volksrepubliek China en Australië. Reeds in 2016 is Nederlandse, Poolse en Turkse weergawes van die Duitse Amazon-aanlynwinkel geloods.

Die maatskappy is oorspronklik in Julie 1994 deur Jeff Bezos as "Cadabra" geïnkorporeer en het in 1995 as "amazon.com" aanlyn gegaan. Dit is na die Amasone-rivier in Suid-Amerika, een van die grootste riviere ter wêreld, genoem. Aanvanklik het "amazon.com" as aanlyn-boekwinkel opgetree, maar sy besighede vinnig uitgebrei om ook kompakskywe, DVD's, MP3-lêers, sagteware, videospelletjies, elektroniese verbruikersware, klere, meubels, kos, speelgoed en juweliersware in te sluit. 

In enkele Amerikaanse metropole het Amazon sy besigheidsbelange uitgebrei na vars en bevrore kos. Klante kan tussen 20 000 produkte kies wat deur Amazon se eie vloot vragmotors afgelewer word. In Februarie 2016 het die vierde grootste Britse supermarkketting "Morrison's" bekend gemaak dat hulle 'n strategiese alliansie met die Amerikaanse aanlynreus gesluit het. Klante, wat op Amazon se Prime- en Pantry-programme ingeteken het, sal kos aanlyn kan bestel.

In September 2018 het Amazon.com donasies ter waarde van VSA-$1 miljoen aan die Wikimedia-stigting geskenk.

Op 13 November 2018 het Amazon.com bekend gemaak dat die kampusse van sy tweede hoofkwartier in Long Island City, New York en Crystal City (in die noorde van die deelstaat Virginië) gevestig sal word. Die besluit, waaraan beleggings ter waarde van $5 miljard en die skepping van 50 000 nuwe goedbetaalde poste in die hoëtegnologiebedryf gekoppel sal wees, sal voor- en nadelige ekonomiese uitwerkings vir die metropolitaanse gebiede van New York en Washington, DC hê.


</doc>
<doc id="70730" url="https://af.wikipedia.org/wiki?curid=70730" title="Munster">
Munster

Munster is 'n klein kusdorp in KwaZulu-Natal, Suid-Afrika. Dit lê in die Ray Nkonyeni Plaaslike Munisipaliteit wat onder die Ugu-distriksmunisipaliteit ressorteer. In 2001 het hier 114 mense gewoon, en geen aparte statistiek was vir die 2011-sensus beskikbaar nie.



</doc>
<doc id="70731" url="https://af.wikipedia.org/wiki?curid=70731" title="Prag-ghieliemientjie">
Prag-ghieliemientjie

Die Prag-ghieliemientjie ("Barbus bellcrossi") is 'n varswater vis wat voorkom in die boonste gedeelte van die Zambezirivier, amper naby die oorsprong. In Engels staan die vis bekend as die "Gorgeous barb".

Die vis het 'n slank lyf met lang vinne en die sylyn is duidelik sigbaar. Daar is twee pare baarde om die mond. Die vis is olyf-bruin kleurig en silwer aan die onderkant. Die oë is rooi aan die bokant en die vinne is oranje of rooi. Daar is 5 -6 groot kolle in 'n reguit lyn in die middel van die lyf. Die rante van die skubbe is donker. Die vis word tot 46 mm lank.





</doc>
<doc id="70733" url="https://af.wikipedia.org/wiki?curid=70733" title="Gurthrö Steenkamp">
Gurthrö Steenkamp

Gurthrö Steenkamp (gebore in Paarl op 12 Junie 1981) is 'n oud-Springbokrugbyspeler wat vir die Blou Bulle in die Curriebeker en die Bulls in Superrugby as loskopstut gespeel het.

Hy maak sy debuut vir die Springbokke op 27 November 2004 teen Skotland op Murrayfield in Edinburg.

Steenkamp speels sedert 2011 as loskopstut vir Toulouse in die Franse Top 14.



</doc>
<doc id="70735" url="https://af.wikipedia.org/wiki?curid=70735" title="Lynkol-ghieliemientjie">
Lynkol-ghieliemientjie

Die Lynkol-ghieliemientjie ("Barbus lineomaculatus") is 'n varswater vis wat voorkom in die Okavango-, Kunene-, Zambezi- en Limpoporiviere en ook in Sentraal- en Oos-Afrika. In Engels staan die vis bekend as die "Line-spotted barb".

Die vis het 'n slanke lyf met twee pare baarde om die mond. Die vis is deurskynend bruin aan die bokant en silwer-wit aan die onderkant. Die skubbe op die sylyn het 'n swart rant. Daar is ook 'n ry swart kolle op die sye wat soos 'n lang lyn lyk. Die mannetjies word helder geel tydens die broeityd. Die vis word tot 75 mm lank.

Hulle woon in 'n groot verskeidenheid habitate van klein strome tot groot riviere.





</doc>
<doc id="70739" url="https://af.wikipedia.org/wiki?curid=70739" title="One Churchill Place">
One Churchill Place

One Churchill Place is 'n wolkekrabber wat in 2004/5 in Londen voltooi is. Die gebou het 'n hoogte van 156 meter en 32 verdiepings.


</doc>
<doc id="70740" url="https://af.wikipedia.org/wiki?curid=70740" title="25 Bank Street">
25 Bank Street

25 Bank Street is 'n wolkekrabber wat in 2003 in Londen voltooi is. Die gebou het 'n hoogte van 153 meter en 33 verdiepings.


</doc>
<doc id="70741" url="https://af.wikipedia.org/wiki?curid=70741" title="40 Bank Street">
40 Bank Street

40 Bank Street is 'n wolkekrabber wat in 2003 in Londen voltooi is. Die gebou het 'n hoogte van 153 meter en 33 verdiepings.


</doc>
<doc id="70742" url="https://af.wikipedia.org/wiki?curid=70742" title="10 Upper Bank Street">
10 Upper Bank Street

10 Upper Bank Street is 'n wolkekrabber wat in 2003 in Londen voltooi is. Die gebou het 'n hoogte van 151 meter en 32 verdiepings.



</doc>
<doc id="70743" url="https://af.wikipedia.org/wiki?curid=70743" title="10 Holloway Circus">
10 Holloway Circus

10 Holloway Circus is 'n wolkekrabber wat in 2006 in Birmingham voltooi is. Die gebou het 'n hoogte van 121,5 meter en 39 verdiepings. Dit is die hoogste gebou in die stad.


</doc>
<doc id="70746" url="https://af.wikipedia.org/wiki?curid=70746" title="Kortvin-ghieliemientjie">
Kortvin-ghieliemientjie

Die kortvin-ghieliemientjie ("Barbus brevipinnis") is 'n varswatervis wat voorkom in die Sabierivier in Mpumalanga en sytakke van die Pongolarivier in KwaZulu-Natal. In Engels staan die vis bekend as die "shortfin barb".

Die lyf is kompak en die kop is kort. Daar is twee pare baarde om die mond. Die vis is deurskynend bruin aan die bokant en silwerwit aan die onderkant. Daar is 'n swart streep in die middel van die lyf. Tydens die broeityd word die mannetjies helder geel. Die vis word tot 45 mm lank.

Die vis leef in die groot strome wat plantegroei in het en vreet klein ongewerweldes. Hulle broei in die lente en somer. Die vis word bedreig deur ontbossing, nuwe damme en uitheemse forel wat hier vrygelaat is en word deur die IUBN geklassifiseer as 'n kwesbare spesie.





</doc>
<doc id="70748" url="https://af.wikipedia.org/wiki?curid=70748" title="Dunedin Star">
Dunedin Star

Die Dunedin Star is 'n stoomskip wat op 29 November 1942 by Angra Fria aan die Namibiese Skedelkus gestrand het met 106 passasiers aan boord. 

Die skip, onder beheer van kaptein Robert Lee, was op pad na Saldanhabaai vanaf Liverpool. Aan boord was passasiers en wapentuig, bestem vir die Britse Agste Leër in Noord-Afrika. Kapt. Lee het 'n roete langs die kus van Namibië beplan omrede hy bang was vir Duitse duikbote wat in die suidelike Atlantiese Oseaan aktief was. Die skip het die Clan Alpine-rif getref. Dié rif se posisie was op daardie stadium op kaarte as 'onseker' aangedui. Lee besef dat sy skip in elk geval sou sink en besluit om die skip te laat strand om sodoende die passasiers en vrag te red. Die skip tref die sand, sowat 500 m van die strand teen ongeveer 23:30 die nag. Die skip het 'n noodsein uitgestuur wat ontvang is deur die radio-operateurs by Walvisbaai. 

Die volgende oggend sien Lee dat die see rof was en hy besef dat hy die passasiers van die skip moes afkry voor dit opbreek. Nadat 63 mense (onder andere al die vroue en kinders) op die stand afgelaai is, breek die motorboot en die orige 43 (almal bemanningslede) bly op die skip agter. Die posisie van die passasiers was benard. Hulle het net 'n seil as beskerming gehad en baie beperkte noodvoorrade. Hulle kon egter nie enige voorrade van die skip kry nie.

Op 3 Desember styg 'n nuwe Lockheed Ventura-bomwerper onder beheer van kapt. Immins Naudé op vanaf Darling, sowat 1600 km suid. Toe hulle agterkom dat die kos en water se houers oopbars wanneer dit die sand tref, besluit hulle, teen bevele in, om te land om die vroue en kinders te help. Hulle land sowat 2 km vanaf die gestrandes, maar die vliegtuig val vas toe dit wou omdraai. Nou was Naudé en sy bemanning ook gestrand.

Min of meer dieselfde tyd het 'n paar skepe ook op die toneel opgedaag. Die een was die mynveër "Nerine" wat as vistreiler bekend geraak het toe dit die "selakant" in 1938 gevang het. Die ander was 'n sleepboot vanaf Walvisbaai, die "Sir Charles Elliot" en 'n vragskip die "Mancehster Division". Die bemanning word na laasgenoemde oorgeplaas, maar Lee en twee senior skeepsingenieurs gaan saam met die "Nerine" na Walvisbaai om noodvoorrade te kry. 

Op 4 Desember, met sy terugkeer strand die "Sir Charles Elliot" egter by Rocky Point sowat 120 km suid van die "Dunedin Star" en twee bemanningslede verdrink. Die res slaag daarin om die strand te bereik. 

Op 9 Desember is die "Nerine" terug by die gestrandes van die "Dunedin Star". Hulle slaag daarin om 26 persone aan boord te kry. Vir die res van die gestrandes word die omstandighede al hoe slegter. Hulle het min water en ly erg onder sonbrand.

Op 3 Desember vertrek 8 weermagvoertuie onder beheer van kapt. W. Smith uit Outjo om die gestrandes van die "Dunedin Star" te red. Nadat hulle van die tweede groep gestrandes by Rocky Point hoor, word nog 'n konvooi onder beheer van kapt. H. Borchards gestuur om hulle te red - op daardie stadium het hulle nog niks van Smith gehoor nie. 

Op 8 Desember bereik Smith Rocky Point en kry die 18 bemanningslede van die "Sir Charles Elliot" - tot sy verbasing. Borchards se konvooi daag ook op. Dit neem die hele groep nog vier dae om tot by die "Dunedin Star" te vorder. Dit neem hulle toe nóg vyf dae om terug te keer tot by Rocky Point met die hele groep. Hier ontmoet hulle kapt. Matthys Uys wat wag met 'n Ventura-bomwerper. Uys styg met 12 gestrandes op en laai hulle veilig af. Hy keer terug na Rocky Point en bring nog 'n groep terug na veiligheid. Die oorblywende 19 skipbreukelinge vertrek saam met Smith en arriveer op Oukersdag in Windhoek, 25 dae nadat hulle nagmerrie begin het.

Op 17 Januarie 1943 vertrek kapt. Immins Naudé met 'n konvooi op dieselfde roete terug om die gestrande Ventura te gaan uitgrawe. Na agt dae arriveer hulle by die vliegtuig en na nog vier dae is die vliegtuig uitgegrawe. Op 29 Januarie styg Naudé met die vliegtuig op, maar na 45 minute in die lug breek die stuurboordenjin en die vliegtuig stort in die see; sowat 200 m van die strand af naby Rocky Point. Al drie bemanningslede oorleef die ongeluk. 

'n Dag nadat die vliegtuig opgestyg het, vertrek die konvooi terug. Die enigste hoop op oorlewing vir dié drie was om by die Khuminrivier, 50 km daarvandaan, te kom en hoop dat die konvooi nog nie verby is nie. Een van die werktuigkundiges, Aleric Rudman, word vooruit gestuur. Hy was fiks en het ongedeerd uit die ongeluk gekom en kom die volgende oggend by die riviermonding aan, maar kry geen spoor van die konvooi nie. Twee dae later kom Naudé en Bernardus Bloemhoff, die ander werktuigkundige daar aan. Op 2 Februarie, die volgende middag, slaak hulle 'n groot sug van verligting toe die konvooi daar verby kom.



</doc>
<doc id="70749" url="https://af.wikipedia.org/wiki?curid=70749" title="Tenofovir">
Tenofovir

Tenofovirdisoproksielfumaraat (TDF of PMPA), behoort tot die klas teenretrovirale middels bekend as nukleosied analoog trutranskriptase remmers (NRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting. In die VSA word dit bemark deur Gilead Sciences onder die Viread-handelsnaam, maar is ook in Suid-Afrika beskikbaar by Aspen en ander farmaseutiese firmas.

Tenofovirdisoproksielfumaraat is 'n voorloper van tenofovir. Tenofovir is algemeen beskikbaar in tablette bevattende 300 mg tenofovirdisoproksielfumaraat. Die nuutste formulering is 'n vasgestelde 300 mg dosis in kombinasie met 200 mg emtrisitabien en 600 mg efavirens in 'n produk genaamd Atripla ® as 'n eenmaal-per-dag dosering vir MIV.

Tenofovir is ontdek ná 'n gesamentlike poging deur Antonín Holý by die Instituut vir Organiese Chemie en Biochemie, Akademie vir Wetenskap van die Tsjeggiese Republiek in Praag, en Erik DeClercq by die Rega Instituut vir Mediese Navorsing aan die Katolieke Universiteit Leuven in België.



</doc>
<doc id="70752" url="https://af.wikipedia.org/wiki?curid=70752" title="Almagest">
Almagest

Almagest (Grieks: μαθηματική σύνταξις, Arabies: المجسطي al-maǧisṭī) is 'n wiskundige en sterrekundige verhandeling in dertien boekdele wat in die 2de eeu deur die Hellenisties-Griekse geleerde Claudius Ptolemaeus in die destydse Romeinse provinsie Egipte saamgestel is. Almagest bevat 'n beskrywing van die heelal se geosentriese stelsel en 'n sterrekatalogus. 

Almagest is nie net een van die hoofwerke van die antieke sterrekunde nie, maar word as een van die invloedrykste wetenskaplike tekste beskou wat ooit geskryf is. Die geosentriese model, wat sy oorspronge in die Hellenistiese metropool Alexandrië, die Middeleeuse Bisantynse Ryk en die Goue Tydperk van Islam het, is meer as twaalf eeue lank as grondleggende teorie aanvaar. 

Die boek dien daarnaas as die belangrikste historiese bron oor antieke Griekse sterrekunde, maar word ook deur studente in wiskunde gewaardeer aangesien dit die verlore werk van die Griekse wiskundige Hipparchos dokumenteer. 

Die "Almagest" het waarskynlik teen die middel van die 2de eeu as sterrekundige leerboek en omvattende beskrywing van die astronomiese stelsel, wat deur Griekse geleerdes ontwikkel is, onder die titel "Mathematike Syntaxis" ("Wiskundige samestelling") ontstaan. Latere weergawes van die gesiene verhandeling het die titel "Megiste Syntaxis" ("Grootste samestelling") gedra wat as "al-madjisti" in Arabiese vertalings oorgeneem is en van daar as "Almagest" ingang tot die hedendaagse taalgebruik gevind het. In teenstelling met ander werke uit hierdie vroeë tydperk is die teks van "Almagest" volledig oorgelewer.

Die is "Almagest" gebaseer op die geosentriese Ptolemeïese wêreldmodel en behandel sy sterrekundige besonderhede. In teenstelling met Ptolemaeus se ander beduidende sterrekundige werk, "Hypotheseis ton planomenon" ("Hipoteses oor die planete"), het dit geen natuurkundige inslag nie. Dit is eerder die wentelbane van hemelligame en hul wiskundige beskrywing wat in "Almagest" sentraal staan. Ptolemaeus se noukeurige wiskundige modellering van planetebewegings maak dit moontlik om wentelbane presies te bereken sodat die "Almagest" in die tydperk tussen die 2de en 15de eeu tot die standaardwerk van wiskundige sterrekunde ontwikkel het.

Ptolemaeus het veral daarin geslaag om die hele antieke kennis oor hemelsliggame stelselmatig saam te stel en sy wêreldmodel binne die bestek van Aristoteles se fisika uit te lig. 'n Belangrike hulpmiddel hierby was die antieke Griekse wiskunde wat 'n hoë wetenskaplike vlak bereik het. Die "Almagest" word tans as die hoogtepunt en afsluitende werk van die antieke sterrekunde beskou.


</doc>
<doc id="70758" url="https://af.wikipedia.org/wiki?curid=70758" title="Groenendaal, Gelderland">
Groenendaal, Gelderland

Groenendaal is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="70759" url="https://af.wikipedia.org/wiki?curid=70759" title="Greffelkamp">
Greffelkamp

Greffelkamp is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="70760" url="https://af.wikipedia.org/wiki?curid=70760" title="Greffeling">
Greffeling

Greffeling is ’n nedersetting in die munisipaliteit West Maas en Waal in die provinsie Gelderland in Nederland.


</doc>
<doc id="70761" url="https://af.wikipedia.org/wiki?curid=70761" title="Grafwegen, Nederland">
Grafwegen, Nederland

Grafwegen is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="70762" url="https://af.wikipedia.org/wiki?curid=70762" title="Gortel">
Gortel

Gortel is ’n nedersetting in die munisipaliteit Epe in die provinsie Gelderland in Nederland.


</doc>
<doc id="70763" url="https://af.wikipedia.org/wiki?curid=70763" title="Gorssel">
Gorssel

Gorssel is ’n dorp in die munisipaliteit Lochem in die provinsie Gelderland in Nederland.


</doc>
<doc id="70764" url="https://af.wikipedia.org/wiki?curid=70764" title="Goilberdingen">
Goilberdingen

Goilberdingen is ’n nedersetting in die munisipaliteit Culemborg in die provinsie Gelderland in Nederland.


</doc>
<doc id="70765" url="https://af.wikipedia.org/wiki?curid=70765" title="De Ginkel">
De Ginkel

De Ginkel is ’n nedersetting in die munisipaliteit Ede in die provinsie Gelderland in Nederland.


</doc>
<doc id="70766" url="https://af.wikipedia.org/wiki?curid=70766" title="Gietelo">
Gietelo

Gietelo is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="70767" url="https://af.wikipedia.org/wiki?curid=70767" title="Giesbeek">
Giesbeek

Giesbeek is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="70768" url="https://af.wikipedia.org/wiki?curid=70768" title="Gerven">
Gerven

Gerven is ’n nedersetting in die munisipaliteit Putten in die provinsie Gelderland in Nederland.


</doc>
<doc id="70769" url="https://af.wikipedia.org/wiki?curid=70769" title="Gerritsflesch">
Gerritsflesch

Gerritsflesch is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="70770" url="https://af.wikipedia.org/wiki?curid=70770" title="Gendt">
Gendt

Gendt is ’n stad in die munisipaliteit Lingewaard in die provinsie Gelderland in Nederland.


</doc>
<doc id="70771" url="https://af.wikipedia.org/wiki?curid=70771" title="Gendringen">
Gendringen

Gendringen is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="70772" url="https://af.wikipedia.org/wiki?curid=70772" title="Gelselaar">
Gelselaar

Gelselaar is ’n dorp in die munisipaliteit Berkelland in die provinsie Gelderland in Nederland.


</doc>
<doc id="70773" url="https://af.wikipedia.org/wiki?curid=70773" title="Gellicum">
Gellicum

Gellicum is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="70774" url="https://af.wikipedia.org/wiki?curid=70774" title="Geldermalsen">
Geldermalsen

Geldermalsen is ’n dorp en voormalige munisipaliteit in die provinsie Gelderland in Nederland.

Op 1 Januarie 2019 is Geldermalsen opgegaan in die nuwe munisipaliteit West Betuwe.

Geldermalsen is die administratiewe setel van West Betuwe.


</doc>
<doc id="70775" url="https://af.wikipedia.org/wiki?curid=70775" title="Geitenwaard">
Geitenwaard

Geitenwaard is ’n nedersetting in die munisipaliteit Zevenaar in die provinsie Gelderland in Nederland.


</doc>
<doc id="70776" url="https://af.wikipedia.org/wiki?curid=70776" title="Geesteren, Gelderland">
Geesteren, Gelderland

Geesteren is ’n dorp in die munisipaliteit Berkelland in die provinsie Gelderland in Nederland.


</doc>
<doc id="70777" url="https://af.wikipedia.org/wiki?curid=70777" title="Geerstraat">
Geerstraat

Geerstraat is ’n nedersetting in die munisipaliteit Epe in die provinsie Gelderland in Nederland.


</doc>
<doc id="70778" url="https://af.wikipedia.org/wiki?curid=70778" title="Garderen">
Garderen

Garderen is ’n dorp in die munisipaliteit Barneveld in die provinsie Gelderland in Nederland.


</doc>
<doc id="70779" url="https://af.wikipedia.org/wiki?curid=70779" title="Garderbroek">
Garderbroek

Garderbroek is ’n nedersetting in die munisipaliteit Barneveld in die provinsie Gelderland in Nederland.


</doc>
<doc id="70780" url="https://af.wikipedia.org/wiki?curid=70780" title="Ganzert">
Ganzert

Ganzert is ’n nedersetting in die munisipaliteit Buren in die provinsie Gelderland in Nederland.


</doc>
<doc id="70781" url="https://af.wikipedia.org/wiki?curid=70781" title="Gameren">
Gameren

Gameren is ’n dorp in die munisipaliteit Zaltbommel in die provinsie Gelderland in Nederland.


</doc>
<doc id="70782" url="https://af.wikipedia.org/wiki?curid=70782" title="Gaanderhei">
Gaanderhei

Gaanderhei is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="70783" url="https://af.wikipedia.org/wiki?curid=70783" title="Gaanderen">
Gaanderen

Gaanderen is ’n dorp in die munisipaliteit Doetinchem in die provinsie Gelderland in Nederland.


</doc>
<doc id="70784" url="https://af.wikipedia.org/wiki?curid=70784" title="Friesland, Gelderland">
Friesland, Gelderland

Friesland is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="70785" url="https://af.wikipedia.org/wiki?curid=70785" title="Flieren">
Flieren

Flieren is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="70786" url="https://af.wikipedia.org/wiki?curid=70786" title="Exel, Nederland">
Exel, Nederland

Exel is ’n dorp in die munisipaliteit Lochem in die provinsie Gelderland in Nederland.


</doc>
<doc id="70787" url="https://af.wikipedia.org/wiki?curid=70787" title="Reitzburg">
Reitzburg

Reitzburg is ’n nedersetting in die Noord-Vrystaat en die kleinste dorpie in die Vrystaat. Dit bestaan uit ’n skool, algemene handelaar, polisiekantoor, poskantoor en ’n paar huise.

Die geskiedenis van Reitzburg is beïnvloed deur die ontdekking van goud in 1886 in die Reitzburg- en Vredefortomgewing. Die eerste openbare delwerslisensie is op 14 Oktober 1887 toegeken aan D. H. Marx, eienaar van die plaas Lindequesfontein. Op 1 Desember 1887 is die delwery amptelik geopen en is die eerste kleims verkoop teen tien sjielings elk. Mnr. H. A. Robinson is aangestel as myninspekteur.

Probleme het ontstaan aangesien die meeste delwers buitelanders was en die grondeienaars so gou as moontlik ’n groot wins wou maak. Die uiteinde was dat baie van die delwers na die swakker goudriwwe, wat aan die Transvaalse kant oopgestel is, verhuis het.

Ten spyte van al die kwelpunte het die goudkoors gestyg. ’n Spesiale posroete is vanaf Vredefort oor die goudvelde na Potchefstroom ingestel. Ander Vredefortse boere het ook aansoek gedoen vir publieke delwerylisensies. Naby Schoemansdrift is opmetings gedoen vir ’n voorgenome delwersdorp wat die naam van Bothasburg sou dra aangesien verskeie ander riwwe ontdek was.

Dit het egter vinning duidelik geword dat die mynbou-ontwikkeling aansienlike kapitaal sou benodig wat buite die normale delwer se bereik was aangesien die rif nie aaneenlopend was nie maar kol-kol voorgekom het. Gou is tot die stigting van maatskappye oorgegaan waarvan die belangrikste "Molteno Kie", "Philippolis Kie", "Neebe en Rörich", "Devon Kie" en "Vredefort Kie" was. Terselfdertyd het die Lindequesfonteinse gebied die naam Reitzburg gekry ter ere van President F. W. Reitz. D. H. Marx is as vrederegter aangestel. Daarna het die gewone delwer uitgewyk as gevolg van die hoë kostes en selfs van die maatskappye het ’n moeilike bestaan gevoer. Teen die begin van die Tweede Vryheidsoorlog het die mynboubedrywighede feitlik tot stilstand gekom in die Vredefortdistrik.

Teen die 1930’s was daar weer belangstelling in die goudvelde en het die "Great-Western"-myn tot produksie oorgegaan maar dit is ook later weer gesluit.



</doc>
<doc id="70788" url="https://af.wikipedia.org/wiki?curid=70788" title="Kindle Fire">
Kindle Fire

Die Kindle Fire is 'n minitabletrekenaar-weergawe van die Amerikaanse aanlynwinkel "Amazon.com" se "Kindle"-e-boekleser.

Die toestel, wat op 28 September 2011 aangekondig is, het 'n 7 duim-multiraakskerm met IPS-tegnologie en het 'n aangepaste weergawe van Google se "Android"-bedryfstelsel as raamwerk vir sy sagteware. "Kindle Fire"-gebruikers het toegang tot Amazon se toepwinkel, rolprente en TV-programme (wat as stroming aangebied word) en "Kindle"-e-boeke.

"Kindle Fire" is op 15 November 2011 op die Amerikaanse mark ingevoer. Op 7 September 2012 is 'n opgradering vir die toestel asook weergawes vir Europese markte met nasionale "Amazon"-aanlynwinkels aangekondig (Verenigde Koninkryk, Frankryk, Duitsland, Italië en Spanje).

Die "Kindle Fire" se afmetings is 7,5×4,7×0,45 duim (190×120×11 mm), met 'n sigbare skerm van 6×3,5 duim (150×89 mm). Die verkoopprys was aanvanklik VSA-$199. Die materiaalkoste is op tussen $150 en $201,70 beraam. "Amazon" se bemarkingstrategie is om geld met die verkoop van digitale inhoud te verdien, eerder as met die toestel self. Op 6 September 2012 is die verkoopprys verlaag tot $159, die RAM tot 1GB en die verwerker se klokspoed tot 1,2GHz opgegradeer. Daarnaas is 'n nuwe weergawe met 'n hoër skermresolusie ingevoer, die "Kindle Fire HD", wat meer geskik vir video's is.

In Oktober 2012 was die "Kindle Fire" die tweede mees verkoopte tabletrekenaar ná Apple se iPad, met 7 miljoen verkoopte eenhede volgens "Forrester Research".


</doc>
<doc id="70791" url="https://af.wikipedia.org/wiki?curid=70791" title="Sykol-ghieliemientjie">
Sykol-ghieliemientjie

Die Sykol-ghieliemientjie ("Barbus neefi") is 'n varswatervis wat wyd verspeid is. Dit kom voor in sytakke en in die Limpopo-, Steelpoortriviere en naby die oorspronge van die Zambezirivier, Kafuerivier en buite Suider-Afrika in die Kongorivier. In Engels staan die vis bekend as die "Sidespot barb".

Daar is twee pare baarde om die mond. Die vis is donkerolyf aan die bokant en goud-groen aan die sye. Die kieudeksel is heldergoud van kleur. Kenmerkend van die vis is die groot, donker kolle op die sye in 'n ry terwyl daar ook swart kolle op die basisse van die stertvin en die analevin voorkom. Daar is ook horisontale lyne op die boonste en onderste ry skubbe. Die vis word tot 70 mm lank.

Die vis kan in 'n akwarium aangehou word.





</doc>
<doc id="70792" url="https://af.wikipedia.org/wiki?curid=70792" title="Mevrou Verenigde Nasies Internasionaal">
Mevrou Verenigde Nasies Internasionaal

Die Verenigde Nasies-skoonheidskompetisie is in die VSA in 1996 begin. Die skoonheidskompetisie is nou saamgestel deur ses afdelings: Elite Verenigde Nasies Internasionaal (ouderdomme 50 en op), Mev. Verenigde Nasies Internasionaal (ouderdomme 21-49), Mev. Verenigde Nasies Internasionaal (ouderdomme 30-49); Mej. Verenigde Nasies Internasionaal (ouderdomme 18-29), Tiener Mej. Verenigde Nasies Internasionaal (ouderdomme 13-17), mnr. Verenigde Nasies Internasionaal, en die eindronde vind elke jaar in Negril, Jamaika plaas. Die kompetisie het begin met die idee van vroue van alle vlakke van die lewe wat hul tyd wy vir liefdadigheid.



</doc>
<doc id="70796" url="https://af.wikipedia.org/wiki?curid=70796" title="WASP-12b">
WASP-12b

WASP-12b is ’n planeet van die ster WASP-12 wat deur die SuperWASP-planeetopname ontdek is. Die ontdekking is op 1 April 2008 aangekondig. Omdat sy wentelbaan so naby aan sy ster is, het dit een van die laagste digthede vir planete (dit sit uit vanweë die energievloei van die ster). Die planeet se wentelbaan duur net effens meer as ’n dag, in vergelyking met die Aarde se wentelbaan van 365 dae om die Son. Sy afstand is net / van die Aarde s’n van die Son af.

Die planeet is so naby sy ster dat die ster se getykragte die planeet skeeftrek in ’n eiervorm en meterie van sy atmosfeer aantrek teen ’n tempo van sowat 10 M per jaar. Vanweë die sogenaamde "getyverhitting" en sy nabyheid aan die ster is die oppervlaktemperatuur meer as 2 500 kelvin.

Op 20 Mei 2010 is met die Hubble-ruimteteleskoop opgemerk dat WASP-12 die planeet "verorber". Wetenskaplikes het geweet dit is moontlik, maar dit is die eerste keer dat dit so duidelik waargeneem is. Nasa voorspel dat die ster nog net sowat 10 miljoen gaan bestaan.

Die planeet se atmosfeer het uitgesit tot byna drie keer die radius van Jupiter, terwyl die planeet self 40% meer massa as Jupiter het.

Onlangse studies het gewys WASP-12b is ’n koolstofryke gasreus en die moontlikheid bestaan dat ander planete in die stelsel ook baie koolstof bevat.
Een van die navorsers van dié studie het opgemerk: "Met meer koolstof as suurstof kan jy rotse van suiwer koolstof kry, soos diamante en grafiet". Sulke opmerkings het daartoe gelei dat die media selfs begin praat het van ’n "diamantplaneet".



</doc>
<doc id="70797" url="https://af.wikipedia.org/wiki?curid=70797" title="Umbumbulu">
Umbumbulu

Umbumbulu is 'n nedersetting sowat 30 km wes van Kingsburgh in KwaZulu-Natal. Die R603 hoofpad gaan deur die nedersetting.



</doc>
<doc id="70798" url="https://af.wikipedia.org/wiki?curid=70798" title="Eston">
Eston

Eston is 'n nedersetting in KwaZulu-Natal geleë op die R624 hoofpad.



</doc>
<doc id="70799" url="https://af.wikipedia.org/wiki?curid=70799" title="Thornville">
Thornville

Thornville is 'n nedersetting en stasie tussen Richmond en Pietermaritzburg in KwaZulu-Natal op die R56 hoofpad.



</doc>
<doc id="70800" url="https://af.wikipedia.org/wiki?curid=70800" title="King's Lynn">
King's Lynn

King's Lynn (uitgespreek /ˌkɪŋz ˈlɪn/, afgekort Lynn) is 'n markdorp en seehawe in die Engelse seremoniële graafskap Norfolk met 'n bevolking van 42 800 in 2007. King's Lynn is padlangs ongeveer 71 km vanaf Norwich geleë en ongeveer 156 km vanaf Londen.

King's Lynn is temidde van 'n uitgestrekte moerasgebied geleë wat plaaslik as die Fenlands of The Fens bekend staan. Die dorp se geskiedenis strek terug tot in die tyd van die Normandiese verowering van Engeland in die 11de eeu. In die Middeleeue het dit as handelsvennoot van die Hanseverbond tot 'n besige Noordseehawe ontwikkel van waar plaaslike produkte soos linnegoed en wol uitgevoer is.

'n Ryk argitektoniese erfenis van Middeleeuse koopmanshuise, waarvan baie langs die Ouserivier met hul eie stoorgeriewe opgerig is, getuig vandag van dié ekonomiese bloeitydperk. In die omgewing van King's Lynn word voortreflike voorbeelde van Engelse "country houses" (adellike kontreihuise) en kerkgeboue aangetref.


</doc>
<doc id="70803" url="https://af.wikipedia.org/wiki?curid=70803" title="Ewijk, Heumen">
Ewijk, Heumen

Ewijk is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="70804" url="https://af.wikipedia.org/wiki?curid=70804" title="Ewijk, Beuningen">
Ewijk, Beuningen

Ewijk is ’n dorp in die munisipaliteit Beuningen in die provinsie Gelderland in Nederland.


</doc>
<doc id="70805" url="https://af.wikipedia.org/wiki?curid=70805" title="Etten, Gelderland">
Etten, Gelderland

Etten is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="70806" url="https://af.wikipedia.org/wiki?curid=70806" title="Est, Nederland">
Est, Nederland

Est is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="70807" url="https://af.wikipedia.org/wiki?curid=70807" title="Essebroek">
Essebroek

Essebroek is ’n nedersetting in die munisipaliteit Buren in die provinsie Gelderland in Nederland.


</doc>
<doc id="70808" url="https://af.wikipedia.org/wiki?curid=70808" title="Eschoten">
Eschoten

Eschoten is ’n nedersetting in die munisipaliteit Ede in die provinsie Gelderland in Nederland.


</doc>
<doc id="70809" url="https://af.wikipedia.org/wiki?curid=70809" title="Erlecom">
Erlecom

Erlecom is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="70810" url="https://af.wikipedia.org/wiki?curid=70810" title="Erichem">
Erichem

Erichem is ’n dorp in die munisipaliteit Buren in die provinsie Gelderland in Nederland.


</doc>
<doc id="70811" url="https://af.wikipedia.org/wiki?curid=70811" title="Epse">
Epse

Epse is ’n dorp in die munisipaliteit Lochem in die provinsie Gelderland in Nederland.


</doc>
<doc id="70812" url="https://af.wikipedia.org/wiki?curid=70812" title="Epe, Nederland">
Epe, Nederland

Epe is ’n dorp en munisipaliteit in die provinsie Gelderland in Nederland.



</doc>
<doc id="70813" url="https://af.wikipedia.org/wiki?curid=70813" title="Enspijk">
Enspijk

Enspijk is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="70814" url="https://af.wikipedia.org/wiki?curid=70814" title="Engeland, Apeldoorn">
Engeland, Apeldoorn

Engeland is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="70815" url="https://af.wikipedia.org/wiki?curid=70815" title="Engbergen">
Engbergen

Engbergen is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="70816" url="https://af.wikipedia.org/wiki?curid=70816" title="De Eng">
De Eng

De Eng is ’n nedersetting in die munisipaliteit Duiven in die provinsie Gelderland in Nederland.


</doc>
<doc id="70818" url="https://af.wikipedia.org/wiki?curid=70818" title="Christian Doppler">
Christian Doppler

Christian Andreas Doppler (29 November 1803 – 17 Maart 1853) was ’n Oostenrykse wiskundige en fisikus.

Hy het in Salzburg, Oostenryk, grootgeword as die seun van ’n messelaar. Weens swak gesondheid kon hy nie in sy pa se onderneming werk nie. Ná skool het Doppler filosofie in Salzburg studeer en wiskunde en fisika in Wene, waar hy van 1829 af as ’n assistent gewerk het. In 1835 het hy aan die Praagse Politegniese Skool (nou die Tsjeggiese Tegniese Universiteit) begin werk, waar hy in 1841 aangestel is.

Kort daarna het Doppler sy belangrikste werk gepubliseer: "Über das farbige Licht der Doppelsterne und einiger anderer Gestirne des Himmels" ("Oor die gekleurde lig van die dubbelsterre en ’n paar ander sterre aan die lugruim"). Hierin verduidelik hy sy beginsel (later die Doppler-effek genoem) dat die waargenome frekwensie van ’n golf afhang van die relatiewe spoed van die bron en die waarnemer, en gebruik hy hierdie beginsel om die kleur van dubbelsterre te probeer verduidelik. Gedurende sy tyd as professor in Praag het Doppler meer as 50 artikels gepubliseer oor wiskunde, fisika en sterrekunde. In 1847 het hy ’n professor in Slowakye geword en in 1849 het hy in Wene gaan woon vanweë rewolusionêre bedrywighede in groot dele van Europa. Daar het hy en Franz Unger ’n groot rol gespeel in die ontwikkeling van die jong Gregor Mendel, wat later bekend geword het as die vader van genetika.

Doppler is op 18 Maart 1853 op 49-jarige ouderdom in Venesië oorlede.

Daar heers soms verwarring oor Doppler se volle naam. Hy het na homself as Christian Doppler verwys. Op sy geboortesertifikaat en doopseël word sy naam aangegee as Christian Andreas Doppler. Veertig jaar ná sy dood het die sterrekundige Julius Scheiner die naam Johann Christian Doppler gebruik en sedertdien word sy naam dikwels verkeerdelik so aangegee.


 Hierdie artikel is vertaal uit die 


</doc>
<doc id="70819" url="https://af.wikipedia.org/wiki?curid=70819" title="Supermassiewe swartkolk">
Supermassiewe swartkolk

’n Supermassiewe swartkolk is ’n swartkolk met ’n massa van tussen 10 en 10 sonmassas. Wetenskaplikes is oortuig daarvan daar is supermassiewe swartkolke in die middel van die meeste sterrestelsels, ook ons eie Melkweg.

Hoe supermassiewe swartkolke vorm, is nog onduidelik. Astrofisici stem saam dat wanneer ’n swartkolk in die middel van ’n sterrestelsel voorkom, dit kan groei deur materie aan te trek en met ander swartkolke saam te smelt. Die vorming van gewone (stergrootte) swartkolke wat ontstaan nadat ’n ster ingeplof het, is wyd bestudeer en deur waarnemings bevestig.

Dit lyk egter of daar ’n gaping tussen stellêre en supermassiewe swartkolke is. Eersgenoemde word gevorm wanneer ’n ster die einde van sy leeftyd bereik en kan tot sowat 33 sonmassas wees. Die minimum grootte van ’n supermassiewe swartkolk is ’n paar honderdduisend sonmassas. Dit lyk of daar baie min swartkolke tussen hierdie uiterstes voorkom, wat daarop dui dat hulle op verskillende maniere gevorm word. Daar is ook aanduidings dat supermassiewe swartkolke redelik vroeg in die heelal ontstaan het, toe dit minder as ’n miljard jaar oud was.

Sterrekundiges is seker daarvan ’n supermassiewe swartkolk kom in die middel van die Melkweg voor. Dit is sowat 26 000 ligjare van ons sonnestelsel af, in ’n streek genaamd Sagittarius A*.


</doc>
<doc id="70820" url="https://af.wikipedia.org/wiki?curid=70820" title="Great Yarmouth">
Great Yarmouth

Great Yarmouth (afgekort Yarmouth) is 'n kusdorp in die Engelse graafskap Norfolk met sowat 58 duisend inwoners. Die dorp is, naas die hoofdorp Norwich, die grootste nedersetting in die graafskap en is padlangs ongeveer 32 km vanaf Norwich geleë. Great Yarmouth was tot die middel 20ste eeu as 'n vername vissershawe bekend.




</doc>
<doc id="70821" url="https://af.wikipedia.org/wiki?curid=70821" title="Sagittarius A*">
Sagittarius A*

Sagittarius A* (uitgespreek "Sagittarius A-ster", afkorting Sgr A*) is ’n helder en baie kompakte radiobron in die middel van die Melkweg, naby die grens tussen die sterrebeelde Boogskutter en Skerpioen. Dit maak deel uit van ’n groter astronomiese voorwerp bekend as Sagittarius A.

Daar word geglo Sagittarius A* is die ligging van ’n supermassiewe swartkolk soos dié wat nou algemeen aanvaar word in die middel van die meeste spiraal- en elliptiese sterrestelsels voorkom.

Waarnemings van die ster S2 in ’n wentelbaan om Sagittarius A* word gebruik as bewys van die bestaan van die Melkweg se supermassiewe swartkolk, asook dat dit in Sagittarius A* voorkom.




</doc>
<doc id="70822" url="https://af.wikipedia.org/wiki?curid=70822" title="Sagittarius A">
Sagittarius A

Sagittarius A (of Sgr A) is ’n komplekse astronomiese radiobron in die middel van die Melkweg in die sterrebeeld Boogskutter. Dit kan nie in sigbare golflengtes van die Aarde af gesien word nie weens groot wolke ruimtestof in die spiraalarms van die Melkweg.

Sgr A bestaan uit drie komponente, die supernova-oorblyfsel Sagittarius A-Oos, die spiraalstruktuur Sagittarius A-Wes en ’n baie helder, kompakte radiobron in die middel van die spiraal, Sagittarius A*. Die drie oorvleuel mekaar: Sagittarius A-Oos is die grootste, Wes is in Oos, effens van die middel af, en A* is in die middel van Wes.

Dié struktuur is sowat 25 ligjare in breedte en het die eienskappe van ’n supernova-oorblyfsel ná ’n ontploffing tussen sowat 35 000 en 100 000 v.C. Dit sou egter 50 tot 100 keer meer energie verg as ’n standaard-supernova om ’n struktuur van so ’n grootte en energie te skep. Daar word vermoed Sgr A-Oos is die oorblyfsel van die ontploffing van ’n ster wat gravitasioneel saamgepers is toe dit naby die sentrale swartkolk gekom het.

Sgr A-Wes lyk van die Aarde af soos ’n spiraal met drie arms. Die driedimensionele struktuur is egter nie dié van ’n spiraal nie; dit bestaan uit verskeie stof- en gaswolke wat om Sagittarius A* wentel en daarop val teen snelhede van tot 1 000 km/s. Die oppervlaklaag van die wolke is geïoniseer. Die bron van die ionisering is die massiewe sterre (meer as 100 OB-sterre is tot dusver geïdentifiseer) in die middelste parsek.

Sterrekundiges glo daar is ’n supermassiewe swartkolk in die middel van die Melkweg en dat dit waarskynlik in Sagittarius A* geleë is. Daar is sterre wat teen hoër snelhede as ander sterre in die sterrestelsel om Sgr A* wentel. Een ster, S2, beweeg na raming teen snelhede van meer as 5 000 km/s op sy naaste afstand aan Sgr A*.




</doc>
<doc id="70823" url="https://af.wikipedia.org/wiki?curid=70823" title="Thetford">
Thetford

Thetford is 'n dorp in die Engelse graafskap Norfolk. Ongeveer 6% van die dorp se inwoners is van Portugese afkoms.


</doc>
<doc id="70826" url="https://af.wikipedia.org/wiki?curid=70826" title="Selma Lagerlöf">
Selma Lagerlöf

Selma Ottilia Livisa Lagerlöf (* 20 November 1858 – † 16 Maart 1940) was ’n Sweedse skryfster. Sy was die eerste vrou wat die Nobelprys vir Letterkunde gewen het (1909) en het bekendheid verwerf vir haar kinderboek "Nils Holgerssons underbara resa genom Sverige".

Lagerlöf is gebore in Mårbacka (’n landgoed nou in Sunne-munisipaliteit) in wes-Swede, as die vierde kind van luitenant Erik Gustaf Lagerlöf en sy vrou Louise Wallroth. Sy het met geboorte ’n heupbesering gehad en ’n siekte as kind het haar lam gelaat in albei bene maar sy het later daarvan herstel. Sy was ’n stil kind met ’n ernstige stemming en het ’n besondere voorliefde vir lees gehad. Haar ontwikkeling is ’n ernstige knou toegedien toe die landgoed verkoop is na haar vader se siekbed in 1884.

Lagerlöf het gewerk as onderwyseres aan ’n hoërskool vir meisies in Landskrona van 1885 tot 1895 terwyl sy haar storievertelvaardighede geslyp het met ’n besondere fokus op die legendes wat sy as kind geleer het. Deur haar studies aan die Koninklike Vroulike Opleidingsakademie in Stockholm, het Lagerlöf gereageer teen die realisme van kontemporêre Sweedse skrywers soos August Strindberg. Sy het met "Gösta Berling’s Saga", haar eerste roman, begin toe sy ’n onderwyser in Landskrona was. Haar eerste deurbraak as skryfster het gekom toe sy die eerste paar hoofstukke ingeskryf het vir ’n literêre kompetisie. Sy het ’n kontrak gewen om die hele boek te publiseer. Sy het finansiële ondersteuning van Frederika Limnell gekry met die opdrag dat sy moet konsentreer op skryfwerk.
In 1894 het sy Sophie Elkan, ook ’n skryfster, ontmoet en die twee het vriende geword. Te oordeel aan briewe tussen hulle was Lagerlöf baie lief vir Elkan. Oor die jare het Lagerlöf en Elkan mekaar se werk beoordeel. Lagerlöf het geskryf van Elkan se sterk invloed op haar werk en het dikwels verskil van die rigting wat Elkan wou hê dat Lagerlöf se skryfwerk moes ingaan.

’n Besoek in 1900 aan die Amerikaanse Kolonie in Jerusalem was die inspirasie vir Lagerlöf se gelyknamige boek. Teen 1895 het sy ophou skoolgee en haarself gewy aan skryfwerk. Met die hulp van inkomsten wat sy uit "Gösta Berling’s Saga" gemaak het saam met ’n beurs en ’n skenking, het sy twee reise onderneem wat instrumenteel was in stof vir haar nuwe roman. Sy het saam met Elkan na Italië gereis en sy het ook na Palestina en ander dele in die Ooste gereis. In Italië was die legende van ’n Christuskind vervang met ’n vals weergawe. Dit het Lagerlöf geïnspireer om die roman "Antikrists mirakler" ("Die wonders van die Antichris") te skryf. Hoewel die meeste van Lagerlöf se romans in Värmland afspeel, speel hierdie een in Sisilië af en verken dit die wisselwerking tussen Christelike en sosialistiese morele stelsels.

In 1897 het sy na Falun verhuis en vir Valborg Olander ontmoet. Hy het haar literêre assistent, vriend en vennoot geword. Elkan se jaloesie jeens Olander het die verhouding moeilik gemaak. Olander, ook ’n onderwyser, was aktief in die stryf om stemreg vir vroue in Swede. Lagerlöf was self ook aktief as ’n spreker namens die Landsvereniging vir Vroulike Stemreg. Dit was voordelig vir die vereniging omdat Lagerlöf wyd gerespekteer is. Sy was ook ’n spreker tydens die Internasionale Stemregkongres in Stockholm in Junie 1911 waas sy die inleidende toespraak gelewer het. Sy het ook ’n toespraak gelewer tydens die feesvieringe na die oorwinning van die stemregbeweging nadat vroue in 1919 die stemreg gegee is.

Lagerlöf was Vår rättmätiga plats. Om kvinnornas kamp för rösträtt.n vriend van die Duits-Joodse skryfster Nelly Sachs. Kort voor haar dood in 1940 het Lagerlöf by die Sweedse koninklike familie gepleit om die vrylating van Sachs en dié se moeder uit Duitsland te verseker op die laaste vlug van Duitsland na Swede. Sachs en haar moeder het lewenslange asiel in Stockholm gekry.


</doc>
<doc id="70831" url="https://af.wikipedia.org/wiki?curid=70831" title="Laeveld">
Laeveld

Die Laeveld is 'n streek in Mpumalanga, Suid-Afrika. Die streek se temperature is oor die algemeen hoër as dié van die Hoëveld (oor Gauteng en die Vrystaat). Die streek word gekenmerk deur 'n subtropiese klimaat en sy kenmerkende bosse, grasvlaktes en natuurskoon. Die laeveld is 'n somerreënvalgebied wat bloedig warm word. Van Suid-Afrika se bekendste reservate, soos die Nasionale Krugerwildtuin, Marlothpark, Sabi Sand, Mala Mala Wildreservaat en vele ander lê in dié gebied.

Die laeveld is die suidoostelike deel van 'n WWF-ekostreek wat Zambezi- en Mopaniebosland genoemd word.




</doc>
<doc id="70832" url="https://af.wikipedia.org/wiki?curid=70832" title="Afrika suid van die Sahara">
Afrika suid van die Sahara

Afrika suid van die Sahara is die deel van die kontinent suid van die Saharawoestyn. Somalië, Djiboeti en Soedan is geografies deel van die streek, maar is kultureel, taalkundig en histories deel van die Arabiese wêreld.

Die onderstaande lande is in Afrika suid van die Sahara:


</doc>
<doc id="70834" url="https://af.wikipedia.org/wiki?curid=70834" title="Kultuur">
Kultuur

Kultuur in die algemeen verwys na die patroon van menslike aktiwiteit en die simboliese strukture wat hierdie aktiwiteite 'n sekere betekenis gee. Daar bestaan uiteenlopende definisies van "kultuur", wat dui op verskillende teoretiese benaderinge tot die vorming of evaluasie van menslike aktiwiteite en die produkte daarvan.

Die definisie van kultuur in die HAT is “Die ganse geestelike besitting van ‘n volk of groep op elke lewensterrein; die geesteslewe; die beskawingstoestand van ‘n groep."

Verskillende volkere, nasies en groepe besig verskillende kulture. Kultuur word van geslag tot geslag deur 'n leerproses oorgedra. Kultuur kan in mense se skrywes, gelowe, musiek, kleredrag, eetgewoontes en wat hulle doen waargeneem word.

Eintlik het kultuur baie betekenisse. Kultuur kan 'n manier van lewe vir iemand wees, of dit kan 'n persoon se agtergrond wees, of dit kan net baie verskillende nasionaliteite uitbeeld wat saam kom as 'n gemeenskap. Soms kan dit die artistieke of intellektuele lewe van 'n gemeenskap uitbeeld.

Die studierigting wat kultuur bestudeer word antropologie genoem.

Boere- of Afrikanerkultuur omskryf die kultuur van Boere of Afrikaners. 'n Paar prente om Boere of Afrikanerkultuur te illustreer:


</doc>
<doc id="70835" url="https://af.wikipedia.org/wiki?curid=70835" title="Natuur">
Natuur

Natuur, in die breedste sin van die woord, verwys na die natuurlike, fisiese, of materiële wêreld, en ook lewe in die algemeen. Sodanig word die natuur en natuurlike van die bonatuurlike onderskei.

Die woord "natuur" is afgelei van die Latynse woord "natura", wat "essensiële eienskappe" of "aangebore ingesteldheid" beteken, en in antieke tye letterlik "geboorte" beteken het. Vandag word dit egter algemeen gebruik om na die wildernis of geologie te verwys.

Die natuur omvat plante, diere, ekosisteme, die prosesse wat met lewelose objekte geassosieer word, die natuurwette waarvolgens dinge ontstaan en verander, soos die weer en landoppervlak, asook die materie en energie waaruit dit alles bestaan.

Hoewel die mens self tot die natuur behoort, word die menslike invloed (kultuur en kunsmatige omgewing) nie tot die natuur gereken nie.



</doc>
<doc id="70836" url="https://af.wikipedia.org/wiki?curid=70836" title="Samelewing">
Samelewing

'n Samelewing is 'n groep mense wat saam 'n half-geslote stelsel vorm en waarbinne interaksie tussen lede van die groep plaasvind. Hoewel mense ook saam met diere en dinge leef, staan die netwerk van verhoudinge tussen mense sentraal.

Volgens die konteks kan mens die begrip "samelewing" beperk of uitbrei vanaf minstens twee persone tot byvoorbeeld 'n gesin, kommune, stad, staat of die gemeenskap van alle mense op Aarde. Samelewings kan ook homogeen of multikultureel wees.

Sedert die vroegste tye het religieuse leiers en filosowe oor die ideale samelewing nagedink. Soms word dit in die verlede geanker (die paradys), maar soms ook in die toekoms ("'n nuwe hemel en 'n nuwe aarde"). Een bekende bloudruk vir 'n ideale samelewing is Plato se "Politeia" (Staat), later aangevul met "Nomoi" (Wette). In 'n ideale samelewing heers regverdigheid, vrede en geluk vir alle mense. Dit sluit ook gewoonlik ruim vryhede vir individue en groepe in.

Die wetenskap wat samelewings bestudeer word sosiologie genoem.



</doc>
<doc id="70837" url="https://af.wikipedia.org/wiki?curid=70837" title="R Coronae Australis">
R Coronae Australis

R Coronae Australis (afkorting: R CrA) is ’n veranderlike ster in die sterrebeeld Suidelike Kroon. ’n Klein refleksie-/emissienewel, NGC 6729, strek van die ster in ’n suidoostelike rigting.

Die ster beweeg in die rigting van die sonnestelsel teen ’n radiale snelheid van 36 km/s. In rofweg 222 000 jare sal dit binne 1,77 ligjare van die Son af wees. Daar is egter ’n groot speelruimte vir foute en die werklike afstand is steeds onseker.



</doc>
<doc id="70838" url="https://af.wikipedia.org/wiki?curid=70838" title="Hoëveld">
Hoëveld

Die Hoëveld is 'n streek wat hoofsaaklik oor Gauteng en die Vrystaat in Suid-Afrika strek. Dit word ook deur die WWF as ekostreek erken. 

Die streek lê op die hoërliggende plato in die binneland (1500 m – 2100 m bo seevlak). Die hoëveld strek vanaf die Drakensberg-plato tot die ooste van Johannesburg, en geleidelik skuins afwaarts na die weste en suid-weste, sowel as na die noorde in die Limpopo.

Hierdie hoër koeler gebied word gekenmerk deur sy plat of redelik sag glooiende terrein, uitgestrekte grasvelde en 'n tropiese of subtropiese klimaat. In sommige gebiede is daar 'n duidelike platorand aan die kante, soos by "God's Window", maar dis nie orals voor die hand liggend waar die streek begin of ophou nie.

Blesbokke en sebras is van die groot antilope wat aanvanklik in groot getalle hier rondgeswerf het. Tans is daar steeds 'n aansienlike bevolking springbokke in sommige gebiede.



</doc>
<doc id="70839" url="https://af.wikipedia.org/wiki?curid=70839" title="Jakes Gerwel">
Jakes Gerwel

Professor Jakes Gerwel (1946 – 2012) was 'n Suid-Afrikaanse akademikus, politikus en sakeman. Hy het as die direkteur-generaal van die Presidensie tydens Nelson Mandela se bewind gedien. In 1999 bemiddel hy die uitlewering van die verdagtes van die Lockerbie-bomaanval na Skotland. Na Mandela se presidentskap was hy die voorsitter van die "Nelson Mandela Stigting" en die "Mandela Rhodes Stigting" gewees. Gerwel was ook die voorsitter van die beleidskomitee vir die Krieket Wêreldbeker wat in 2003 in Suid-Afrika aangebied is. Hy het 'n aantal akademiese en besigheidsposisies beklee tot sy dood op 28 November 2012, onder andere as die voorsitter van Media24.

Gerwel is op 18 Januarie 1946 op Somerset-Oos in die Oos-Kaap gebore en matrikuleer by die Paterson Hoërskool in Port Elizabeth.

In 1967 behaal hy 'n BA-graad van die Universiteit van Wes-Kaapland (UWK). Hy gee vir 'n kort rukkie lesings by die Hewat Onderwyskollege in Kaapstad waarna hy in 1971 'n beurs ontvang om aan die Universiteit van Brussel te studeer. Na sy terugkeer na Suid-Afrika het Gerwel eers by die "Grassy Park High School" klas gegee, waarna hy as dosent by die UWK aangestel is.

Gerwel is in 1987 as die rektor en vise-kanselier van die Wes-Kaapse universiteit (UWK) aangestel waar hy tot 1994 werksaam was. Hy was ook sedert 1999 'n kanselier van die Rhodes Universiteit gewees.

Hy is op 28 November 2012 op 66-jarige ouderdom in die Netcare-hospitaal in Kuilsrivier oorlede. Hy was in 'n kritieke toestand nadat hy vroeër die maand 'n drievoudige hartomleidingsoperasie ondergaan het. Hy word oorleef deur sy vrou, Phoebe Abrahams, sy seun en dogter, Jessie en Heinrich, en vier kleinkinders.


</doc>
<doc id="70843" url="https://af.wikipedia.org/wiki?curid=70843" title="Universiteit van Brussel">
Universiteit van Brussel

Die Universiteit van Brussel is 'n voormalige universiteit in Brussel, die hoofstad van België. Dit is oorspronklik in 1834 deur die Vlaamse prokureur Pierre-Théodore as die "Université Libre de Bruxelles" gestig. In 1969 is dit in die Nederlandse Vrije Universiteit Brussel (VUB) en die Franse Université Libre de Bruxelles (ULB) verdeel. Die twee universiteite werk steeds nou saam en staan gesamentlik as die "Brussels Vrye Universiteite" bekend.


</doc>
<doc id="70845" url="https://af.wikipedia.org/wiki?curid=70845" title="SMS">
SMS

SMS (kort vir Short Messaging Service) is 'n kommunikasiediens waar kort boodskappe met 'n selfoon na ander selfone gestuur word. Hierdie boodskappe staan algemeen 'n SMS- of teksboodskappe (soms afgekort tot "teks") bekend. 'n Persoon met 'n selfoon kan die diens gebruik om met ander selfoongebruikers te kommunikeer.

SMS-boodskappe kan soms stadig versend, aangesien stemoproepe hoër prioriteit op die netwerk geniet. Die boodskappe het ook 'n limiet van 160 karakters. Langer boodskappe kan soms gestuur word, maar sal onderliggend in korter boodskappe opgedeel word. Die verbruikers betaal egter vir elke korter onderliggende boodskap.

Teksboodskappe word dikwels tussen selfoongebruikers gestuur wanneer 'n stemoproep nie nodig of nie wenslik is nie. Dit is handig in situasies waar absolute stilte belangrik is (soos kerke, klaskamers en biblioteke). Dit kan ook vir privaatheid ingespan word om te keer dat ander mense die gesprek volg.

Die prys per boodskap hang grootliks van die selfoondiensverskaffer af. Meeste maatskappye bied spesiale planne vir verbruikers wat meer SMS-boodskappe wil stuur. Sommige planne kan selfs onbeperkte SMS-boodskappe toelaat.

Die eerste SMS-boodskap is op 3 Desember 1992 gestuur. Die boodskap is deur Neil Papworth oor Vodafone se GSM-netwerk in die VK aan Richard Jarvis gestuur. Die doel hieragter was om die stelsel buite die laboratoriums te toets. Die teks van die boodskap was "Merry Christmas".

Die eerste kommersiële ontplooiing van die diens was egter in 1993 in Swede.



</doc>
<doc id="70848" url="https://af.wikipedia.org/wiki?curid=70848" title="Diego Garcia">
Diego Garcia

Diego Garcia is 'n tropiese, voetspoor-vormige koraal-atol suid van die ewenaar in die noord-sentrale Indiese Oseaan en maak deel uit van die Britse Indiese Oseaangebied‎. Dis die hoofeiland en hoofstad van die Chagos-argipel en die enigste bewoonde eiland daarvan.
Die atol is 750 km suid van die Maledive en 1 500 km oos van die Seychelle, halfpad tussen Afrika, Australië en Asië geleë. Daarom is dit 'n belangrike strategiese punt en word deur die Verenigde Koninkryk en die Verenigde State van Amerika se weermagte gebruik. Ná die Columbia-ramp op 1 Februarie 2003 het Diego Garcia as 'n noodlandingsbaan vir die VSA se ruimtependeltuig gedien.


</doc>
<doc id="70853" url="https://af.wikipedia.org/wiki?curid=70853" title="Handskoen">
Handskoen

'n Handskoen is 'n kledingstuk waarmee mense hulle hande bedek. Handskoene kom gewoonlik in pare, een vir die linker- en een vir die regterhand. Dit word gebruik om die hande warm te hou, te beskerm of selfs as modieuse bybehore.


</doc>
<doc id="70858" url="https://af.wikipedia.org/wiki?curid=70858" title="Chagos-argipel">
Chagos-argipel

Die Chagos-argipel (/ˈtʃɑːɡoʊs/ of /ˈtʃɑːɡəs/; Engels: "Chagos Archipelago", voorheen: Bassas de Chagas en later ook Oil Islands, bekend as "Foalhavahi" (ފޯޅަވަހި) in Dhivehi, as "Phehandweep" (फेहंद्वीप) in Hindi en ander Noord-Indiese tale en as "as Paeikaana Theevukal" (பேகான தீவுகள்) in Tamil) is 'n argipel in die noord-sentraale Indiese Oseaan, wat uit 7 atolle bestaan. Die argipel lê 500 kilometer suid van die Maledive en sowat 1 900 kilometer oos van die Seychelle.
Die Chagos-argipel is 'n belangrike strategiese punt en is onder militere beheer van die Verenigde Koninkryk en die Verenigde State. Die argipel het 'n bevolking van 4 000 (net soldate en burgerlike gekontrakteerde personeel) in 2010 gehad en het 'n oppervlakte van 63,17 km². Die hoofstad en grootste stad is Diego Garcia, wat asook die hoofeiland en enigste bewoonde atol is. Die Chagos-argipel vorm die laaste Britse oorsese gebied, die Britse Indiese Oseaangebied, in die Indiese Oseaan en is 'n belangrike vloot- en lugmagbasis.

Die Verenigde Nasies se Algemene Vergadering het in 2017 besluit om die Internasionale Geregshof in Den Haag se mening te vraag oor die wettigheid van die Chagos-argipel se status. In die koloniale tyd was dit onderdeel van die Britse kolonie Mauritius, maar die Verenigde Koninkryk het dit afgeplits en behou, die bevolking van Diego Garcia gedwing om die eiland te verlaat en dit aan die Verenigde State verhuur. Mauritius eis die gebied op. Die stemming in die Algemene Vergadering het 94 stemme ten gunste van Mauritius se eise, 65 onthoudings en slegs 15 teen opgelewer. Suid-Afrika het toegestem, die meeste ander lede van die Europese Unie het hulle van stemming onthou.


</doc>
<doc id="70859" url="https://af.wikipedia.org/wiki?curid=70859" title="HMS Endeavour">
HMS Endeavour

HMS "Endeavour, ook bekend as HM Bark "Endeavour, was 'n navorsingskip van die Britse Koninklike Vloot onder bevel van luitenant James Cook waarop dié ontdekker tussen 1769 en 1771 sy eerste verkenningsreis na Australië en Nieu-Seeland onderneem het.

Die skip, wat in 1764 onder die naam "Earl of Pembroke" as vragskip vir steenkoolvervoer van stapel geloop het, was nie die eerste keuse toe die Britse Admiraliteit in 1768 'n skip vir Cook se ontdekkingsreis in die Stille Oseaan probeer vind het nie. Hulle was oorspronklik van plan om 'n fregat met 24 kanonne aan te koop, maar is deur seevaartkundiges gewaarsku dat daardie soort seevaarttuig nie in staat sou wees om die benodigde proviand te vervoer nie.

In plaas daarvan het hulle die koop van 'n vragskip met 'n laer middeldek en nouer agterskip aanbeveel. Binne 'n week het die keuse op die 330 ton-vragskip "Earl of Pembroke" geval - 'n vaartuig met 'n wye boeg, baie sterk sywande en relatief klein seiloppervlakte wat eerder op 'n skoendoos as 'n seilskip gelyk het. Alhoewel dit nie gebou is om 'n rekordspoed te haal nie en teen maksimaal agt knoop per uur kon vaar, was dit klein genoeg om dit maklik in seewaters met baie riwwe te kan maneuvreer en minder geneig om om te slaan indien dit sou vasloop.

As "His Majesty's Bark the Endeavour" het die skip in Augustus 1768 die hawe van Plymouth, Engeland verlaat
om die onbekende suidelike vasteland of "Terra Australis Incognita", soos dit in Latyn genoem is, te verken. Die bemanning het om Kaap Hoorn geseil en die Pasifiese eiland Tahiti betyds bereik om in 1769 die oorgang van die planeet Venus oor die skyf van die Son waar te neem.

Hulle het verder geseil na die destyds nog grotendeels onbekende waters van die suidelike oseaan en die eilandgroepe Huahine, Borabora en Raiatea aangedoen sodat Cook namens die Britse Kroon aanspraak op dié gebiede kon maak. In September 1769 het hulle anker voor Nieu-Seeland gelê as die eerste Europese ontdekkingsreisigers sedert die Nederlander Abel Tasman se seereis aan boord van die "Heemskerck" 127 jaar gelede. In April 1770 was die "Endeavour" die eerste seevaartuig wat die ooskus van Australië bereik het. Hier het Cook in 'n baai, wat tans as Botanybaai bekend staan, voet aan wal gesit.

Die "Endeavour" het vervolgens noordwaarts langs die Australiese kus geseil. Op hierdie roete het die verkenningstog byna rampspoedig geëindig nadat die skip op die Groot Barriere-rif vasgeloop het. Die skip was sewe weke lank op die strand vasgekeer terwyl basiese herstelwerk aan die romp gedoen is. Die bemanning het daarin geslaag om ondanks die skade na Nederlands-Oos-Indië te seil waar hulle op 10 Oktober 1770 in die hawe van Batavia aangedoen het. Die bemanning het 'n eed afgelê dat hulle niks oor die eilande, wat hulle vooraf verken het, sou berig nie terwyl hul skip omvattend herstel is. Die "Endeavour" kon sy weswaartse reis op 26 Desember hervat, het op 13 Maart 1771 om die Kaap die Goeie Hoop geseil en op 12 Julie in die Engelse hawestad Dover aangedoen, ná 'n seereis van byna drie jaar.

Terwyl sy baanbrekende ontdekkingsreis in die Stille Oseaan kort daarna al weer in vergetelheid geraak het, het die "Endeavour" in die volgende drie jaar voorrade vir die Britse Vloot na die Falkland-eilande vervoer. In 1775 is dit aan 'n privaat eienaar verkoop en herdoop, maar het daarna tydens die Amerikaanse Rewolusionêre Oorlog 'n tyd lank in diens van die Vloot troepe vervoer. Die skip is in 1778 tydens 'n seeblokkade in Narragansett-baai in die huidige VSA-deelstaat Rhode Island deur sy bemanning gesink.

Die skipswrak se presiese ligging is tans nog onbekend, maar oorblyfsels daarvan, waaronder ses van sy kanonne en 'n anker, word in seevaartmuseums dwarsoor die wêreld vertoon. 'n Namaaksel van die "Endeavour" het in 1994 van stapel geloop en lê tans langs die Australiese Nasionale Seevaartmuseum in Port Jackson in Sydney-hawe voor anker. 'n Amerikaanse ruimtependeltuig is ter ere van die verkenningskip "Endeavour" genoem.

In erkenning van die betekenisvolle rol wat dit in die nasionale geskiedenis van Nieu-Seeland gespeel het, pronk die skip op dié Pasifiese eilandnasie se 50c-muntstuk.


</doc>
<doc id="70861" url="https://af.wikipedia.org/wiki?curid=70861" title="Goud-ghieliemientjie">
Goud-ghieliemientjie

Die Goud-ghieliemientjie ("Barbus pallidus") is 'n varswatervis wat voorkom in kusriviere in die Oos-Kaap, vanaf die Groot-Visrivier tot by die Kromrivier. Die vis kom ook voor in sytakke van die Vaalrivier. In Engels staan die vis bekend as die "Goldie barb".

Die vis se lyf is kort met 'n kort kop en daar is twee pare lang baarde om die mond. Die vis is deurskynend bruin aan die bokant, silwerkleurig aan die kante en aan die onderkant. Daar is onreëlmatige, verspreide kolletjies op die kante en die rug en 'n ry kolletjies op die sylyn. Die vis word tot 70 mm lank. Mannetjies wat paar word helder goud van kleur.

Die vis leef in helder poele in rotsagtige strome met matige planetegroei in. Hulle broei in die somer, die wyfie lê haar eiers in die plantegroei.





</doc>
<doc id="70863" url="https://af.wikipedia.org/wiki?curid=70863" title="Langbaard-ghieliemientjie">
Langbaard-ghieliemientjie

Die Langbaard-ghieliemientjie ("Barbus unitaeniatus") is 'n varswater vis wat wydverspreid voorkom en wel in die Kongorivier in die Zambië area, die Kunenerivier, die Okavangorivier, die boonste gedeelte van die Zambezirivier, die Limpoporivier suidwaarts tot by die Pongolarivier maar nie in die Buzi-, Pungwe- en Saveriviere nie. In Engels staan die vis bekend as die "Longbeard barb".

Die vis is deurskynend bruin en silwer aan die onderkant met 'n kenmerkende donker horisontale streep oor die middel van die lyf. Daar is "chevron" merke op die sylyn en die dorsale vin se punt en agterste rant is swart. Die vis het groot oë en daar is twee pare baarde om die mond. Die vis word tot 140 mm lank.

Die vis leef in 'n verskeidenheid habitatte insluitende vloeiende en staande water. Hulle gedy egter in dam en mere. Die vis vreet water ongewerweldes en grassade en broei na die reën in die somer. Hulle kan in akwariums en visdammetjies aangehou word.





</doc>
<doc id="70864" url="https://af.wikipedia.org/wiki?curid=70864" title="Acacia">
Acacia

Acacia is 'n plantgenus wat behoort tot die subfamilie Mimosoideae wat op sy beurt behoort tot die familie Fabaceae. Akasias se blare is dubbelveervormig saamgestel met klein tot baie klein veeragtige blaartjies. Die blomme is donserig en geel of wit. Al die inheemse akasias het dorings terwyl dié wat uit Australië ingevoer is doringloos is. Baie van die uitheemse bome het genaturaliseer geraak; voorbeelde is die wattel-, swarthout- en rooikransbome. Laasgenoemde is 'n ernstige plaag en geklassifiseer as 'n indringerplant. Van die inheemse spesies skei gom af wat gebruik kan word vir die maak van lekkergoed en kleefmiddels.

In 2011 alreeds was daar besluit dat alle "Acacia's" met 'n oorsprong uit Afrika se genus naam na "Vachellia" of "Senegalia" verander sal word. DNS toetse het bewys dat die spesies verskil. Die naamsverandering word nou eers toegepas in Suid-Afrika. 





</doc>
<doc id="70868" url="https://af.wikipedia.org/wiki?curid=70868" title="Dirk Postma">
Dirk Postma

Ds. Dirk Postma (Dokkum, Friesland, Nederland, 10 Januarie 1818 – Burgersdorp, 28 Desember 1890) was die eerste predikant in die Gereformeerde Kerk in Suid-Afrika en stigter en eerste hoogleraar van die Kerk se teologiese skool op Burgersdorp in die Noordoos-Kaap, die voorloper van die Teologiese Skool en universiteit in Potchefstroom.

Sy biograaf, dr. G.C.P. Van der Vyver, skryf in 1958 in die enigste omvattende biografie wat tot dusver (2016) oor prof. Postma verskyn het, hy "was 'n diep gelowige, innig vrome mens wat in alles 'Gods Voorzienigheid' erken het en daarom ook gedurig in die gebed geworstel het om Gods raad en leiding. Sterk gemoedelik van aard, het hy met die Here as 'n Vriend en Raadsman omgegaan en gewandel. En dit is juis hierdie geloof in en omgang met God wat 'n standvastigheid aan sy karakter verleen het wat 'n diepe indruk op sy tydgenote gemaak het."

Ds. Postma is die Suid-Afrikaanse stamvader van die merkwaardige Postma-familie wat op soveel terreine 'n bydrae gelewer het en vandag nog lewer. Hy was vyf keer getroud, waarvan drie maal in Nederland en twee maal in Suid-Afrika, en het al sy vroue buiten die laaste oorleef. Uit dié huwelike is 20 kinders gebore, van wie vyf nie volwassenheid bereik het nie. Van die kinders wat bekendheid verwerf het, was Petrus, bekend as Gereformeerde leraar in Pretoria en pres. Paul Kruger se kapelaan en raadgewer, Martinus, eerste Gereformeerde predikant aan die Witwatersrand, Dirk jr., Gereformeerde predikant, skrywer en kerkhistorikus, Stephanus, Gereformeerde predikant en teoloog, en Willem, Gereformeerde predikant en ook bekend onder sy skrywersnaam dr. O'kulis. Dirk Postma sr. is een van net drie predikante van die Afrikaanse kerke van wie vyf seuns predikant geword het. Die ander twee, albei behorende tot die NG Kerk, is ds. Andrew Murray sr. en ds. Jan Hendrik Hofmeyr.

Postma was die jongste kind van Pieter Pieters Postma en Lolkje Arjens Boekhout. Hoewel hy as "Durk" gedoop is, het hy dié Friese spelling reeds in Nederland laat vaar ten gunste van die Nederlandse spelling, "Dirk". Sy ouers was eenvoudige arbeidsmense wat in behoeftige omstandighede gelewe het. Hy verloor sy vader op vyfjarige leeftyd toe sy moeder na vier kinders moes omsien. Die oudste Pieter, was 17, Arjen 13, Tyttje nege en Durk pas vyf.

Sien vertaling
Die lewe was swaar en eenvoudig sodat Postma die skool op 15 verlaat het om as "blikslagersknecht" (hulp vir 'n loodgieter) die versorging van sy moeder op hom te neem.

Saam met sy moeder vereenselwig hy hom met die kerklike "Afscheiding" van lidmate van die Hervormde Kerk in 1834 in Nederland waardeur die afgeskeidenes in leer, diens en tug reformerend teruggekeer het tot die belydenisskrifte, liturgie en kerkregering soos vasgestel deur die Sinode van Dordrecht van 1618 – '19. Die vader van dié beweging was ds. Hendrik de Cock, wie se agterkleindogter Anna Böeseken in Suid-Afrika naam gemaak het as geskiedskrywer. Deur ds. Postma se toedoen is De Cock se seun ds. Helenius de Cock, 'n vriend van Postma, drie maal na Suid-Afrika beroep, maar al drie keer hy die beroep bedank. Op 12 Mei 1838 lê Postma belydenis van geloof af in die Afgescheiden Christelijk-Gereformeerde gemeente Wanswerd en deur dié verbintenis met die Afskeiding van 1834 vereenselwig hy hom met die gereformeerd-konserwatiewe volksdeel in Nederland.

Hy voel sterk die roeping om predikant in sy kerk te word en, by gebrek aan 'n teologiese skool in die wordingsjare van sy kerk, ontvang hy sowat 'n jaar lank privaat teologiese opleiding by ds. T.F. de Haan, wat by hom 'n besonderse liefde vir die ou tale kweek. Postma word op 5 Julie 1840, sonder formele teologiese opleiding, bevestig as bedienaar van die Woord in sy eerste gemeente, Minnertsga. Hierna bedien hy in Nederland agtereenvolgens Middelstum-Bedum (1842 – '44), Wildervank (1844 – '49) en Zwolle (1849 – '58).

In Nederland het hy vroeg 'n belangrike aandeel in die vestiging en opbou van die kerklike lewe. As jong man onderskei hy hom as 'n bekwame leier en geniet hy vertroue. Hy beywer hom veral vir Christelike onderwys, vir die versoening van botsende partye binne die "Christelijke (Afgescheidene) Gereformeerde Kerk" (Christelike Afgeskeie Gereformeerde Kerk) en vir die oprigting van 'n eie teologiese skool, wat in 1854 in Kampen tot stand kom.

In die Transvaalse staatskerk, die Nederduitsch Hervormde Kerk, was daar indertyd 'n groot behoefte aan bediening omdat daar sedert 1852 slegs een vaste predikant was, naamlik ds. Dirk van der Hoff. Ouderling Van Andel van 's Hertogenbosch bring dit in 1857 onder die aandag van die sinode van die Christelike Afgeskeie Gereformeerde Kerk in Leiden. Die sinode vaardig ds. Postma af om na Suid-Afrika te reis met die oog op hulp aan die Transvaalse kerk en op 'n geopende deur vir die sending te vind. Sy lasbrief gee egter 'n wyer opdrag en bepaal onder meer dat hy in die Zuid-Afrikaansche Republiek ondersoek moet gaan instel na die godsdienstige toestand van die stamverwante en geloofsgenote, broederlike betrekkinge met hulle moet aanknoop en in alles moet handel soos dit vir hom die nuttigste in belang van Gods Koninkryk voorkom.

Ds. Postma verlaat Nederland op 22 Mei 1858 en sit op 9 Julie voet aan wal in Simonstad. Hy bly net 'n kort ruk in Kaapstad, waarna hy na Durban vertrek omdat sy eintlike bestemming Transvaal was. Berig van sy aankoms is aan die Transvaalse owerheid gestuur. Om 'n onverklaarbare rede word die mededeling na die kerkraad van Rustenburg verwys waar 'n groep lidmate van die gemeente wat geweier het om die evangeliese gesange te sing en jare lank 'n stry gevoer het teen wat hulle as dwaalleringe in die bestaande kerke in Suid-Afrika, borg staan om Postma in Durban te gaan haal. Die owerheid gee hulle verlof om hom as predikant te behou op hul eie voorwaardes mits dit nie bots met die betrokke artikels van die Transvaalse grondwet nie.

Op 5 November 1858, vroeg die oggend om sesuur, het ds. Postma iewers in die nabyheid van Standerton die Vaalrivier oorgegaan in die geselskap van Flip Snyman van Rustenburg en Douw Kruger, broer van die latere pres. Paul Kruger, wat hom uit Natal afgehaal en na die ZAR vergesel het. Laasgenoemde het 'n paar dae vantevore te perd vooruitgery om die mense in kennis te stel van die koms van ds. Postma. Toe die Hollandse predikant sy voet op Transvaalse grondgebied sit, moes hy dadelik preek. Aan huis van ene D. Leus was 'n klomp mense bymekaar en daar het ds. Postma sy eerste diens in die land gehou waarheen sy kerk hom afgevaardig het. Nog dieselfde oggend is hy verder in die hoop om Potchefstroom die Saterdagaand te bereik, maar teen daardie aand het hulle net tot by die plaas Buffeldoorns van Flip Schutte gevorder. Die volgende dag, Sondag, is hier twee dienste gehou. Op Maandag 8 November is ds. Postma en sy geselskap verder na Rustenburg, vergesel van Schutte, nadat hy daardie Sondagmiddag verneem het dat ds. Dirk van der Hoff sowel as pres. M.W. Pretorius uit Potchefstroom afwesig was. Op 10 November het ds. Postma Rustenburg bereik en 'n kamer in ds. Van der Hoff se pastorie betrek.

By sy aankoms in Transvaal het ds. Postma kennis gemaak met die sogenaamde Doppers, wat toe al 'n groep met 'n eie identiteit in die Suid-Afrikaanse kerklik-godsdienstige lewe was. Postma bied sy hulp aan die Transvaalse Kerk, maar die algemene kerkvergadering van die NH Kerk maak op 11 Januarie 1859 die gebruik van gesange verpligtend. Postma beskou dit as 'n dwang op sy gewete en dis daarom vir hom onaanvaarbaar. Vyftien mense, onder wie die latere president Paul Kruger, skei amptelik van die staatskerk af en versoek ds. Postma om sy hulp as leraar vir hulle aan te bied sodat hulle kan voortbestaan as 'n vrye Gereformeerde Kerk. Dit lei tot die stigting van die Gereformeerde Kerk in Suid-Afrika op Rustenburg op 11 Februarie 1859. In die Afskeiding, so het Postma dit gesien, het die Gereformeerde Kerk uit die "diepgesonke liberalisme" teruggekeer tot die ware Gereformeerde standpunt.

In Suid-Afrika se kerkgeskiedskrywing word uiteenlopend oor Postma se aandeel aan die stigting van die Gereformeerde Kerk geoordeel. Die NG geskiedskrywer dr. G.B.A. Gerdener skryf in "Geskiedenis van die Ned. Geref. Kerke in Natal, Vrystaat en Transvaal" van 1934 ds. Postma is, nadat hy op 9 Julie 1858 in Simonstad aan wal gestap het, "in die Westelike Provinsie met alle toegeneentheid ontvang, het meermale in N.G. Kerke gespreek, van die Gesange gebruik gemaak en hom baie gunstig oor manne soos dr. A. Faure, prof. N.J. Hofmeyr en ds. F.L. Cachet uitgespreek". Gerdener skryf prof. Hofmeyr het van Postma die indruk gekry dat sy koms voortgevloei het "uit een bij de Afgesheidenen ontwaakte ijver om als Kerk van Christus de zaak der Evangelie-verkondiging onder de heidenen te behartigen". Volgens Gerdener was dit net die bykomstige doel van 'n onderneming wat hoofsaaklik arbeid "onder stamverwante en geloofsgenote beoog het. Die bykomstige doel het egter spoedig feitlik verdwyn."

Dr. S. du Toit, indertyd professor aan die Gereformeerde Kerk se Teologiese Skool aan die Potchefstroomse Universiteit vir CHO, skryf in "Handleiding vir die studie van kerkgeskiedenis" (1955) ds. Postma se eerste indrukke van die Kaapse Kerk was "oor die algemeen gunstig". Hy sê ds. Postma kon in die prediking "geen onsuiwerheid opmerk nie" en het die hartlikste ooreenstemming gevind. Du Toit skryf Postma het net een keer 'n gesang laat sing. "Hierdie optrede is hom later baie kwalik geneem. Hy is beskuldig van oneerlikheid en huigelary – in Kaapstad tevrede met die kerk, terwyl hy selfs gesange laat sing, en later bewerk hy 'n afskeiding van dieselfde kerk, terwyl die kwessie van die gesange – so word beweer – juis die punt is waarop samewerking afspring." Du Toit voer aan ds. Postma het gehandel "op eerste indrukke". In sy dagboek skryf die predikant: "So ver as ek tans kan sien, verwag ek van hierdie kerk nog baie goeds." En verder: "As die kerk hier in die vryheid wat dit nou geniet, so voortgaan, koester ek die gedagte dat hulle mettertyd uit die gesange wel sal uitmonster dié wat in geen goeie gees gevind word nie; want ek het my opinie aan die vernaamste van hulle geopenbaar en ons stem daarin heeltemal ooreen." Du Toit skryf ds. Postma se optrede was in ooreenstemming met sy beleid soos hy dit later in Transvaal sou verduidelik: "As 'n kerk gesange het met vrede in die gemeente en die gesange regsinnig is, dan durf ek die kerk daarin nie veroordeel nie en ook nie daaroor bemoeilik nie, soos ek op my deurreis getoon het." Hy wou, volgens Du Toit, geen "ontydige beroering" verwek nie. In Transvaal het daar toe reeds jare lank 'n stryd oor dié vraagstuk geheers. Daar het ds. Postma dan ook van die begin af geen gesange laat sing nie.

Ook dr. B. Spoelstra (in "Beknopte kerkgeskiedenis vir katkisasie", 1973) skryf die Christelike Gereformeerde Kerk in Nederland het die Kaapse predikante van ds. Postma se koms verwittig. "Hulle was natuurlik dadelik baie bevrees dat in die binneland 'n kerkskeuring sou ontstaan, omdat hulle van die stryd van die 'Doppers' geweet het. Hulle het alles in hul vermoë gedoen om ds. Postma daarvan te oortuig dat die Kaapse Kerk baie suiwer gereformeerd was, op die Gesange na." Volgens Spoelstra toon 'n uitlating van 'n liberale Kaapse koerant dat ds. Postma hom by die Doppers moes bepaal "baie duidelik dat daar 'n kloof op kerklike gebied was nog voordat hier 'n Gereformeerde predikant voet aan wal gesit het. Tog wil kwaadwillige mense soms voorgee asof ds. Postma die Nederlandse Afskeiding na Suid-Afrika oorgeplant het. Sodanige mense het geen oog vir die werk van die Here in eenvoudige menseharte, selfs al het hulle nie 'n predikant gehad nie! Omdat hulle die Woord van die Here en die boeke van die ou Gereformeerde skrywers, soos Smytegeld, A. Brakel, Mel en ander gelees het, het die Heilige Gees die ware geloof in die hart van die eenvoudige mense brandende gehou."

Sommige skrywers het hom beskou as 'n voorbedagte skeurmaker wat ontrou was aan die doel van sy sending, hoewel hy aanvanklik 'n afskeiding ontmoedig het. Dr. S.P. Engelbrecht skryf in "Geskiedenis van die Nederduitsch Hervormde Kerk van Afrika" (derde hersiene en vermeerderde uitgawe, 1953): "Ds. Postma het nie die Afskeiding onder hom "bewerk" nie, maar georganiseer." Volgens sy eie getuienis het ds. Postma die Gereformeerde Kerk in Suid-Afrika nie bedink, gesoek of begeer nie, maar selfs teengewerk deur sy advies onder gegewe omstandighede. As eerste predikant in die Gereformeerde Kerk in Suid-Afrika het groot verantwoordelikhede op ds. Postma gerus, maar sekere mense het aanvanklik sy goeie naam en karakter belaster en beswadder. Selfs van sy kerklik-godsdienstige teenstanders het die aantygings gerepudieer.

Hy vestig hom op Rustenburg en bedien met groot opoffering die gemeentes in Transvaal, die Oranje-Vrystaat en die Kaapkolonie. Dr. Engelbrecht skryf di. Postma en Van der Hoff (van die Hervormde Kerk) was altyd "hoflik en broederlik" teenoor mekaar, ook ná die skeuring, wat "op broederlike wyse plaasgevind" het, "sonder haat of twis". Hy skryf nadat die Gereformeerde Kerk eenmaal in Suid-Afrika gestig is, het die Hervormde en die Gereformeerde Kerk in die reël die waardige voorbeeld van di. Postma en Van der Hoff gevolg en nie met mekaar getwis nie, hoe daar ook al verskil is. "Die twiste was tussen die Ned. Gereformeerde Kerk aan die een kant en die Ned. Hervormde en die Gereformeerde Kerk aan die ander kant."

In Transvaal streef ds. Postma na die vrymaking van die staatskerk (die Nederduitsch Hervormde Kerk) van staatsbevoorregting en staatsonderhoud. Ten opsigte van sy eie kerk, verset hy hom teen staatsmiskenning. Deur belasting moes die Gereformeerdes bydra tot die onderhoud van die staatskerk uit die staatskas; huweliksgebooie kon net in die staatskerk afgekondig word en alles huweliksgelde is in die kerkkas van die staat gestort; net lidmate van die staatskerk het stemreg gehad.

Selfs nog voor die stigting van die Gereformeerde Kerk se Teologiese Skool op Burgersdorp, lei ds. Postma etlike predikante op, onder wie Jan Lion Cachet en N.J.R. Swart, later staatsekretaris van die Z.A.R.

In 1866 aanvaar ds. Postma 'n beroep na die gemeente Burgersdorp in die noorde van die huidige Oos-Kaap. Dié gemeente is op 21 Januarie 1860 in 'n pakhuis van 'n winkel gestig omdat geen geskikte saal vir die stigting van 'n gemeente gevind word nie weens die teenkanting wat Doppers moes verduur. (Volgens "Ons Kerk Album" van 1917 is die gemeente op die plaas Roosterkoek in die distrik Albert, waarvan Burgersdorp die setel is, gestig.) Dit was die eerste Gereformeerde gemeente in die Kaapkolonie. Daar is ook indertyd pamflette teen die Gereformeerdes geskryf. In die distrik Colesberg was die stryd so heftig dat die Doppers hul eie dorp, Philipstown, aangelê het Burgersdorp was van sy stigting tot en met die koms van ds. Postma herderloos weens die tekort aan predikante in die Gereformeerde Kerk.

Dit was juis veral met die doel om aandag aan die opleiding van predikante te gee, dat ds. Postma daarheen beroep is. Burgersdorp is as meer geskik vir opleiding beskou omdat die meer gevestigde en rustiger politieke omstandighede van die destydse Kaapkolonie daar gegeld het, daar belangstelling was van ander gemeentes in die onmiddellike omgewing en die lidmate van Burgersdorp en naburige gemeentes meer welvarend en gevestig was as dié in die Noorde en dus geldelik meer tot die oprigting van so 'n skool sou kon bydra. In 1860, dus net 'n jaar na die stigting van die Kerk, is drie gemeentes in die noorde van die Kaapkolonie gestig: Burgersdorp, Colesberg en Middelburg. Hierna volg ook nog Philipstown (1863), Bethulie (1863, in die Suid-Vrystaat) en Aliwal-Noord (1864). Voor einde 1875 volg nog vier: Dordrecht, Barkly-Oos, Steynsburg en Venterstad.

Ds. Postma beywer hom dan ook met die energieke steun van die gemeente op Burgersdorp vir die oprigting van 'n teologiese skool. Die nuttigheid van 'n eie opleiding van predikante is volgens dr. S. du Toit reeds op die eerste Gereformeerde sinode (1862) beklemtoon. Daar het ds. Postma 'n geskiedkundige oorsig gegee en sommige kerkrade het toe al hul groot verlange na 'n eie skool te kenne gegee. Die saak is tot die volgende sinode uitgestel en intussen is 'n kollekte goedgekeur. Op die sinode van 1863 (op Rustenburg) het ds. Postma 'n geskrewe stuk voorgelê waarin hy ernstig daarop aandring dat die Kerk voorsiening moet maak vir 'n kerklike opleiding vir voornemende predikante. Die sinode het weer nie tot die stigting van 'n teologiese skool oorgegaan nie, maar besluit dat leraars voorlopig die opleiding ter hand moet neem en dat die ondersoek voor 'n sinode sou plaasvind. Di. Postma en Johannes Beyer (predikant van Reddersburg van 1862 – '66) het dadelik met die werk begin en op die sinode van 1866 (op Reddersburg) kon reeds twee kandidate tot die bediening toegelaat word, N.J.R. Swart en S.D. Venter.

Voor die sinode van 1869 (op Potchefstroom) het ds. Postma in die Kaapprovinsie 'n kragtige aksie op tou gesit vir die daarstelling van die teologiese skool op Burgersdorp. Ruim £1 000 is voor die sitting in die vorm van rentelose aandele ingesamel. Op die sinode stel die gemeente Burgersdorp dan ook voor dat die bestaande inrigting, deur die kerkraad onder die leiding daargestel, slegs uitgebrei sal word deur die beroeping van 'n tweede leraar vir Burgersdorp, onder voorwaarde dat die ander gemeentes vir sy traktement (vergoeding) sal bydra. Die sinode aanvaar die voorstel en so word ds. Postma aangewys as die eerste dosent van die pas opgerigte Teologiese Skool. Ds. Jan Lion Cachet, wat as tweede leraar van Burgersdorp verkies is, het ook as tweede dosent opgetree. Die skool is op 29 November 1869 feestelik geopen in die buitegeboue van die pastorie en die eerste vyf studente ingeskryf: L.J. du Plessis, J.S.L. Venter, M.P.A. Coetsee jr., M. Pelser en W.J. Snyman. Dit was slegs 'n dekade nadat die NG Kerk, wat toe al meer as twee eeue in Suid-Afrika werksaam was, sy Teologiese Kweekskool op Stellenbosch opgerig het.

Di. Postma en Lion Cachet het albei tydens die eerste sewe jaar van die skool se bestaan as deeltydse lektore opgetree omdat albei voltyds predikant van die gemeente Burgersdorp was. Toe die sinode in 1876 besluit om 'n heeltydse professor te benoem, val die keuse op ds. Postma. Hy beskou hom as onbekwaam en bedank daarvoor, maar tree tog as waarnemende professor op en aanvaar eers in 1879 'n benoeming as heeltydse professor. Eers toe word sy verbintenis met die gemeente Burgersdorp beëindig.

Dr. G.P.C. van der Vyver skryf in die "Suid-Afrikaanse Biografiese Woordeboek" oor prof. Postma: "Hoewel hy weinig skoolonderrig en teologiese opleiding ontvang het, stel Postma se hoë intellektuele begaafdheid en ywerige selfstudie deur die jare hom in staat om sy professorale pligte met eer na te kom. In sy onderrig sou hy 'n besondere liefde vir die ou tale openbaar, 'n voorliefde wat hy oorplant op sy nageslag. As professor moes hy die gele terrein van die teologiese wetenskap dek. Hy kon nooit sy studie op 'n bepaalde rigting toespits nie, en sy kennis en begrip van sommige vakke, waaronder kerkreg, kan selfs as swak bestempel word. Al die jare van sy verbintenis aan die skool dien hy dit ook op bekwame wyse as rektor." Van der Vyver skryf in "My erfenis is vir my mooi", die gedenkboek van die Gereformeerde Kerk se Teologiese Skool, ds. Postma was 'n vurige pleitbesorger vir Christelike onderwys en die beoefening van Christelike wetenskap. "vandaar sy ywer vir die oprigting van Christelike skole, die oprigting van die Teologiese Skool in 1869, die uitbouing van hierdie inrigting sodat dit altyd meer diensbaar kon wees aan kerk en volk. Voortdurend het hy gepleit vir die ereplek van Hollands naas Engels en vir die deeglike onderrig van Vaderlandse Geskiedenis." Van der Vyver sê Postma se woorde voor die sinode van 1873 was sprekend van sy visie vir Christelike opleiding toe hy 'n eie inrigting in die vooruitsig stel, 'n normaalskool waaraan onderwysers kon studeer en 'n inrigting wat vir universiteitsgrade kan oplei, om daarna vir doktor of advokaat te gaan studeer, en die wat wens om predikant te word, kan aan die inrigting hulle hele opleiding geniet met 'n universiteitsgraad. Dit was inderdaad ds. Postma, die versiende idealis, wat vooruitgegryp het na 'n eie inrigting vir hoër onderwys, die uiteindelike Potchefstroomse Universiteit vir C.H.O., en die eerste stene gelê en daarop begin bou het.

Ds. Postma het hom beywer vir Christelike onderwys. In die tyd toe die liberalisme Suid-Afrika en ook die onderwys soos 'n vloedgolf tref, het hy daarteen gewaarsku. Hy het ervaring gehad van die stryd om Christelike onderwys in Nederland en het in neutrale of sekulêre onderwys 'n vergiftiging van die kindergemoed gesien; daarom beywer hy hom vir die oprigting van vrye Christelike skole met die vrywillige beginsel as een van die hoekstene daarvan. Ds. Postma het daarmee beklemtoon dat dit die ouer se taak was om die kind op te voed en nie die staat nie.

Vir hom was onderrig van vaderlandse geskiedenis en Hollands van die allergrootste belang. Hy het hom veral ingespan om Hollands as vak op skool erken te kry en dit op openbare vlak gelyke regte met Engels te laat geniet. Toe Hollands in 1882 in die Kaapse parlement as debatstaal erken word, was Postma een van die redenaars by 'n feesgeleentheid op Burgersdorp.

Veelvuldige kort artikels in kerklike en openbare blaaie het tydens sy leeftyd uit ds. Postma se pen verskyn, maar daar was slegs twee noemenswaardige publikasies. "Mijne handleiding voor de godgeleerdheid volgens de kerk van Aegidius Francken" het in Kaapstad verskyn in 1875 en in dieselfde jaar ook in die Moederstad, "Geprovoceerde herinneringen en teregtwijzing aan den wel. eerw. zeergel. heer S. Hofmeyr Th. Dr.". Sy seun Dirk Postma jr. publiseer drie jaar ná sy vader se dood (1893) 'n aantal "Leerredenen" van sy vader.

Van der Vyver skryf in die "Biografiese Woordeboek" ds. Postma se hele bestaan het gewentel om sy onwankelbare geloof. "As innig vrome mens, sterk gemoedelik van aard, het hy met God geleef. Hy het die suiwerheid van die leer in die persoonlike en kerklike lewe sterk beklemtoon, maar dit nooit los van die lewe gesien nie. Sy nederigheid was aan sy tydgenote goed bekend en met respek en beleefdheid het hy sy medemens behandel. Hierdeur het hy, selfs as 'n omstrede figuur in die kerklike verhoudinge van sy tyd, die agting van vriend en vyand afgedwing." Spoelstra skryf: "As persoon was ds. Postma versier met mooi eienskappe. Hy was eerlik, opreg, taktvol en beheers. Hy was 'n waardige dienskneg van die Here. Aan sy roepingsbewustheid en offervaardige diens was amper geen einde nie."

By geleentheid van sy veertigjarige ampsbediening verwoord ds. Postma sy lewensfilosofie as volg: "Wentel uwen weg op den Heere en vertrouw op Hem, Hij zal het maken." Hy het 'n sterk roepingsbesef belewe en sien sy lewenstaak as iets wat die Here hom op die hand gelê het. Dié roepingsbewustheid en daarby 'n ysere wil en besonderse werkvermoë het stukrag gegee aan sy werkywer. Al het hy nie deeglike formele onderrig ontvang nie, was hy geseënd met 'n sterk intellek, deeglike insig in sake en organisasievermoë wat verklaar hoe hy soveel in sy lewe kon uitrig. Hy was iemand wat deeglike selfdissipline toegepas en orde gehandhaaf het. Al was hy in die brandpunt van die kerklike stryd in Nederland sowel as in Suid-Afrika, was hy verdraagsaam teen oor ander. Van sy skerpste opponente in kerklike sake het getuig dat hy nie twissiek was nie, maar dat hy, sonder om sy standpunt prys te gee, welwillendheid teenoor ander bewaar het. 'n Tydgenoot, ds. D.P.M. Huet van die NG Kerk in Natal, het hom op 'n keer getipeer as iemand wat aanspraak het op die agting en liefde van alle godvrugtiges, so 'n waardige evangeliedienaar dat hy dit as die grootste seën sou ag as alle gemeentes met sodanige leraars bevoorreg was; 'n man uit wie se gedrag die sin van Christus spreek.

Postma het egter ook foute in sy lewe begaan, soos sy harde optrede teenoor ds. N.J.R. Swart wat die benoeming as staatsekretaris van die Z.A.R. aanvaar het.

Hoewel sy grootste, blywendste bydrae die stigting, vestiging en uitbreiding van die Gereformeerde Kerk in Suid-Afrika was, het hy ook in breër verband 'n bydrae gelewer tot die versterking van die Calvinistiese lewens- en wêreldbeskouing in Suid-Afrika te midde van die liberalistiese gety van die 19de eeu.

Ds. Postma was vyf keer getroud en uit dié huwelike is 20 kinders gebore, van wie sommige klein oorlede is. Sy eerste eggenote, met wie hy op 17 Julie 1840 in die ouderdom van 22 getroud is, was Marijke Bankes de Ruijter, oorlede op 13 Julie 1843. Op 23 Mei 1844 trou hy met Janna Willemina Alberts Free wat hom ontval op 28 Januarie 1849. Sy derde huwelik is ook in Nederland voltrek en wel op 11 Februarie 1850 met Ida Sijpkens (oorlede 30 Maart 1857). Uit dié huwelik is onder meer gebore Zwaantje Postma, die eggenote van Jan Lion Cachet, Petrus Postma en Martinus Postma. Ds. Postma se eerste huwelik in Suid-Afrika was op 24 November 1859, in die jaar van die stigting van die Gereformeerde Kerk, met Susanna Lasea Kruger, wat hom ontval op 3 Oktober 1869, die langste van sy eerste vier huwelike. Uit dié verbintenis is onder andere Dirk Postma jr. en Stephanus Postma gebore.

Sy vyfde en laaste huwelik, toe hy 51 jaar oud was, was op 20 Desember 1869 met Johanna Willemina van Biljon, wat hom met 11 jaar oorleef het en sterf op 12 Julie 1901 ná 'n smartlike lyding (wat destyds dikwels kanker beteken het). Onder die ses kinders uit dié huwelik was Willem Postma, Laurika Postma en Aletta Postma, laasgenoemde onderskeidelik die eerste en tweede eggenotes van prof. J.A. du Plessis van Potchefstroom) en Maria, die eggenote van J.D. du Toit (Totius).

Ds. Postma se talryke nasate het 'n belangrike rol in Suid-Afrika se godsdiens- en kultuurlewe gespeel. Jan Lion Cachet, J.A. du Plessis en J.D. du Toit was, soos reeds gemeld, sy skoonseuns en almal professore aan die Teologiese Skool van die Gereformeerde Kerk. Die oudste seun uit sy derde huwelik, Petrus, was 'n kapelaan vir pres. Paul Kruger asook agtereenvolgens predikant in Pretoria, op Lichtenburg en Heidelberg, Transvaal en die tweede seun uit dié huwelik, Martinus, was ook 'n hoogleraar op Burgersdorp en van 1889 tot aan sy dood in 1926 predikant van die Gereformeerde gemeentes Middelburg, Kaap, Johannesburg, Pretoria en weer Johannesburg. Dirk Postma jr. het van 1884 af agtereenvolgens die Gereformeerde gemeentes Fauresmith, Humpata (Angola), Fauresmith-Petrusburg, Steynsburg en Rustenburg bedien. Hy was ook die skrywer van die "Geschiedenis der Gereformeerde Kerk" (1905). Ook uit die vierde huwelik (met Susanna Kruger) is 'n seun, Stephanus, gebore wat hoogleraar op Burgersdorp geword het en later predikant op Middelburg, Kaap. Twee van sy dogters, Hendrika, bekend as Rikie Postma, en die onderwyseres Hilda, het albei skrywers geword van onderskeidelik verhale en gedigte vir veral kinders.

Die dorp Postmasburg is na ds. Postma genoem asook onder meer die Dirk Postma-ouetehuis op Burgersdorp en die Gereformeerde Gekombineerde Skool Dirk Postma in Pretoria. 'n Gesaghebbende biografie, "Professor Dirk Postma 1818–1890", het in 1958 verskyn uit die pen van dr. G.C.P. van der Vyver, wat ook verantwoordelik was vir die inskrywings oor ds. Postma in sowel die "Standard Encyclopaedia of Southern Africa" as die "Suid-Afrikaanse Biografiese Woordeboek".

Dirk Postma is die stamvader van die familie Postma, wat weldra 'n belangrike rol in die Suid-Afrikaanse kerklike en kultuurlewe sou speel. Hier is 'n uiteensetting van sy vyf huwelike met kinders en vername kleinkinders wat uit elkeen gebore is. Die totale getal kinders uit die vyf huwelike is 21, van wie vyf nie volwassenheid bereik het nie. Sy eerste vrou is 16 dae ná die geboorte van haar tweede kind oorlede en die vierde tien dae ná die geboorte van haar sesde kind, wat self net meer as 'n jaar later oorlede is.

Twee kinders:
Kleinkinders: Geen vermeld.

Twee kinders:
Kleinkinders: Geen.

Vier kinders:

Ses kinders:

Ses kinders:





</doc>
<doc id="70873" url="https://af.wikipedia.org/wiki?curid=70873" title="Skakel-ghieliemientjie">
Skakel-ghieliemientjie

Die Skakel-ghieliemientjie ("Barbus bifrenatus") is 'n varswater vis wat wydverspreid voorkom en wel in die Kongorivier in die Zambië area, die Kunenerivier, die Okavangorivier, die boonste gedeelte van die Zambezirivier, die Kafuerivier en die Limpoporivier. Daar is ook ge-isoleerde populasies in Malawi en by St. Luciameer in KwaZulu-Natal. In Engels staan die vis bekend as die "Hyphen barb".

Die vis is deurskynend bruin, silwer aan die kante en aan die onderkant. Daar is 'n kenmerkende swart, boogvormige streep op die kante wat strek van die punt van die snoet tot by die basis van die stertvin. Die sylyn is gemerk met swart pigment. Daar is ook 'n swart kol op die basis van die stertvin. Die vis word tot 70 mm lank.

Die vis leef in vloedvlaktes, poele en vlak strome met plantegroei in. Hulle vreet detritus, alge, sade en klein ongewerweldes.





</doc>
<doc id="70874" url="https://af.wikipedia.org/wiki?curid=70874" title="Phu Quoc Internasionale Lughawe">
Phu Quoc Internasionale Lughawe

Die Phu Quoc Internasionale Lughawe (Viëtnamees: "Sân bay quốc tế Phú Quôc" of "Cảng hàng không quốc tế Phú Quốc") (IATA: PQC, ICAO: VVPQ) is 'n groot lughawe naby Phu Quoc, Kien Giang, Viëtnam en is die belangrikste lughawe vir binnelandse en buitelandse vlugte in Viëtnam. 

Dit is die derde belangrikste lughawe in Viëtnam. Die lughawe is 5 km van die stadsentrum (Duong Dong). Dit het twee aanloopbane. 

Die konstruksie is in November 2012 voltooi. Die lughawe is op 2 Desember 2012 geopen. Dit vervang die ou lughawe. 
Die lughawe dien hoofsaaklik toeriste na die strande op die eiland. Dit bedien tans 2.6 miljoen passasiers per jaar, en het 'n maksimum kapasiteit van 7 miljoen passasiers per jaar.



</doc>
<doc id="70891" url="https://af.wikipedia.org/wiki?curid=70891" title="Boogstreep-ghieliemientjie">
Boogstreep-ghieliemientjie

Die Boogstreep-ghieliemientjie ("Barbus viviparus") is 'n varswater vis wat voorkom in riviere aan die ooskus van Afrika vanaf die Ruvumarivier in Tanzanië suidwaarts tot by die Vungurivier in KwaZulu-Natal. In Engels staan die vis bekend as die "Bowstripe barb".

Die vis het 'n skraal lyf en het twee lang baarde om die mond. Die vis is deurskynend olyfbruin aan die bokant en silwer aan die kante en onderkant. Dit het 'n volledige of gebroke swart streep van net agter die kieue wat eindig in 'n swart kol op die basis van die stertvin. Daar is ook 'n swart kol op die basis van die anale vin. Die vis word tot 70 mm lank.

Die vis leef in poele en strome met plantegroei in of aan die kante van riviere en mere. Hulle vreet klein water insekte en ander klein organismes. Die vis broei in die somer en die wyfie lê haar eiers op onderwater wortels en plantegroei. Die vis bereik volwassenheid binne een jaar. Die vis oorleef in akwariums en visdammetjies.





</doc>
<doc id="70896" url="https://af.wikipedia.org/wiki?curid=70896" title="Rooikophoutkapper">
Rooikophoutkapper

Die Rooikophoutkapper ("Lybius torquatus") is een van die houtkappers wat die volopste in Afrika is. In Engels staan die voël bekend as die "Black-collared barbet".

Die houtkapper kom voor in Sub-Sahara Afrika regdeur Angola, Botswana, Burundi, die Demokratiese Republiek van die Kongo, Kenia, Lesotho, Malawi, Mosambiek, Namibië, Rwanda, Suid-Afrika, eSwatini, Tanzanië, Uganda, Zambië en Zimbabwe.

Die rooikophoutkapper is een van vele duetspesies in die "Lybius" genus en uiter gereeld duette in sy dag-tot-dag lewe. Daar word geen sang op sy eie, deur net een lid van die spesie, gemaak nie. Die repertoire van die duette wissel ook nie veel nie. Hierdie spesie word geredelik herken aan sy harde duet, wat klink soos ""too-puddly! too-puddly! too-puddly!"" of ""too-doodle! too-doodle!""... vergesel van 'n vlerkgeklap. Benewens die vlerkgeklap, draai die voëls in die paar na mekaar terwyl hulle fluit, en leun vorentoe terwyl plegtig voor mekaar gebuig word. Hierdie voël gee 'n verskeidenheid van roepe, insluitende sy grommende waarskuwingsroep en skril, harde gegons. Die gromgeluid kan die inisiëring van die duet wees.

Die "too puddly"-deuntjie is eintlik 'n antifonale duet. Dit beteken dat een voël in die paar die eerste noot sing, en die ander voël in die paar die tweede noot. Vir omstanders klink dit nie of dit uit twee verskillende voëls kom nie. Dit het duidelike seksuele duetrolle, na 'n groetseremonie, en die maat se note verskil. Die voëls sing nie gelyktydig nie, maar is gesinchroniseer in hul duette. Die tyd tussen wanneer een voël ophou sing, en wanneer die ander voël in die paar die deuntjie voortsit, word die ouditiewe reaksietyd vir die duet genoem. Die geskatte ouditiewe reaksietyd vir hierdie voël is 178 ms.

Hierdie houtkappers is meestal enkellopende voëls wat verskeie soorte vrugte en groente vreet. Hulle besoek gereeld plantasies om daar kos te vind. Die vrugte word heel geëet en die pitte later uitgebraak.

Die "L. torquatus"-spesie se broeiseisoen strek van Desember tot Februarie.



</doc>
<doc id="70899" url="https://af.wikipedia.org/wiki?curid=70899" title="Port Jackson (boom)">
Port Jackson (boom)

Die Port Jackson ("Acacia saligna") is 'n indringerplant in Suid-Afrika wat inheems is aan Australië waar dit in die suidweste van die land voorkom. Die boom staan ook bekend as die goudwilger. Die plant groei in fynbos, kusduine, langs paaie, waterlope en bosveld.

Die boom word tot 7 m hoog, is middelgroot, immergroen en doringloos. Die plant kom voor as 'n boompie of struik. Die bas is glad en liggrys. Die takke is dikwels verwronge met groot bruin galle of swelsels. Die blare is enkelvoudig, ellipties en heldergroen. Die heldergeel blomme kom in bolvormige hofies voor. Hulle is oorvloedig en okselstandig. Die saadpeul het 'n harde, ligkleurige rand. Die boom word vir duinherwinning en looibas gekweek.




</doc>
<doc id="70901" url="https://af.wikipedia.org/wiki?curid=70901" title="Dirk Postma jr.">
Dirk Postma jr.

Ds. Dirk Postma (die jongere) (Rustenburg, 1 Junie 1861 – Hopetown, 7 September 1919) was predikant in die Gereformeerde Kerke in Suid-Afrika, skrywer, kerkhistorikus en soms bekend onder die bynaam die Rooie. Hy was die oudste seun uit ds. Dirk Postma se vierde huwelik, met Susanna Lasea Kruger, die eerste van sy twee Suid-Afrikaanse vroue, die dogter van die bekende ouderling en volksraadslid vir Rustenburg, Stephanus Jacobus Kruger, vroeër van Colesberg in die Kaapkolonie.

Postma ontvang sy opleiding op Burgersdorp aan die literariese departement waarvan sy ouer broer Martinus Postma die hoof is en aan die Teologiese Skool van die Gereformeerde Kerk waarvan sy vader die hoof is. Hy tree op 20 Februarie 1882 op Reddersburg in die huwelik met Fransina Magdalena du Plessis, stiefdogter van Floris Venter. Uit dié huwelik is drie seuns en vyf dogters gebore. Die jongste seun, Floris Venter Postma, is as gids en grootwildjagter in Oos-Afrika oorlede. In 1884 word Postma predikant van die Gereformeerde gemeente Fauresmith. (Dié gemeente het in 1864 van die gemeente Reddersburg afgestig, maar het in 2010 ontbind.)

Enkele jare later stel hy hom beskikbaar om as eerste predikant drie jaar na die Dorslandtrekkers, van wie die meeste Doppers (lidmate van die Gereformeerde Kerk) was, by São Januário, Humpata, in Angola, te gaan. Hy word op 21 Oktober 1888 op Burgersdorp vir dié diens bevestig en bereik sy bestemming Portugees-Wes-Afrika in 1889.

Afgesien van die waardevolle geestelike en kerklike bediening wat van ds. Postma onder hierdie afgesonderde pioniers uitgaan, rig hy dadelik ook ten behoewe van die verwaarloosde jeug ’n skool op waarin hy self onderwys gee. Hy begin ook daar onder die diensbodes wat saam met die pioniers uit Transvaal getrek het, die sogenaamde “mak volk”, met georganiseerde sendingwerk. Om gesondheidsredes moet hy in September 1890 terugkeer en word deur sy broer ds. Marthinus Postma in Mossamedes gehaal.

Aan die begin van 1891 aanvaar hy ’n beroep na die gekombineerde gemeentes Fauresmith-Petrusburg en volg ds. Jan Lion Cachet in Oktober 1894 as leraar van die Gereformeerde kerk Steynsburg in die Noordoos-Kaap op. Op 6 Mei 1897 word hy predikant op sy geboortedorp, Rustenburg. Weens insolvensie, wat deels toegeskryf kan word aan die spandabelheid van sy vrou, neem hy op 30 Junie 1905 ontslag en word daarna as predikant afgesit. Hy probeer tevergeefs om herstel te word en voer intussen ’n bestaan as ’n reisende agent wat boeke en ander ware op die platteland verkoop.

Postma is op 20 Januarie 1911 in Johannesburg getroud met Magalina Margaretha Uys (Koedoespoort, Pretoria, 16 Desember 1868 – Pretoria, 7 Augustus 1955), dogter van Philippus Carl Bronkhorst. Sy was ’n bekende inwoner van Middelburg, Transvaal, en stel twee werke saam: "Stemme uit die vrouekampe gedurende die Tweede Vryheidsoorlog tussen Boer en Brit van 1899 tot 1902" (Potchefstroom, 1925) en "Stemme uit die verlede: ’n versameling van beëdigde verklarings van vroue wat tydens die Tweede Vryheidsoorlog in die konsentrasiekampe verkeer het" (Johannesburg, 1939). Gedurende sy latere lewe woon Postma op Middelburg. Hy begewe hom in enkele spekulatiewe transaksies, maar sterf in onbemiddelde omstandighede op Hopetown in die Karoo en word aldaar begrawe.

Postma was ’n minsame persoonlikheid en uitnemende prediker. Deur sy ondernemingsgees word hy onder meer ook ná sy terugkeer uit Portugees-Wes-Afrika ’n baanbreker vir ’n georganiseerde verenigingslewe onder die Gereformeerde jeug, maar ongelukkig was hy ’n swak finansiële administrateur.

Hy het besonder in die geskiedenis belanggestel en kan as die baanbreker-geskiedkundige van die Gereformeerde Kerk beskou word. Sy boek "Eenige schetsen voor eene geschiedenis van de Trekboeren, thans bekend onder den naam van de Gereformeerde gemeente van St. Januario, Humpata . . ." (Amsterdam-Pretoria, 1897), dra hy op aan pres. Paul Kruger, self lidmaat van die Gereformeerde Kerk. Dit is ’n waardevolle bronnepublikasie vir die geskiedenis van die Dorslandtrek, met ’n menigte dokumente, herinneringe, beskrywings van die land, geografie, plante, sketse en foto’s van die baanbrekers en inboorlinge asook ’n skerp waarneming van hul geskiedenis en kulturele agtergrond. Sy ander groot werk was "De geschiedenis van de stichting en ontwikkeling der Gereformeerde Kerk in Zuid Afrika" (Paarl, 1905), wat hy as “Een harer dankbare zonen” aan sy kerk opdra; dit is van dieselfde genre, met dokumente uit Nederlandse en Suid-Afrikaanse kerkargiewe, redevoeringe en herinneringe van prominente persone en foto’s wat betrekking het op die geskiedenis van die Gereformeerde Kerk in Suid-Afrika en die Teologiese Skool op Burgersdorp.

Die ruim dokumenteversameling waaruit hy sy keuse doen en wat oorspronklik van sy vader afkomstig is, bly deur sy broerskind prof. Ferdinand Postma vir die nageslag bewaar. Dit staan as die Postma-versameling in die Gereformeerde Kerkargief bekend. Van Postma het ook verskyn: "Eenige nagelatene leerredenen van wylen prof. D. Postma . . . op verzoek van vele leeraren en vrienden uitgegeven . . ." (Kaapstad, 1893); "Een dertigtal leerredenen" (Amsterdam, 1899) en "Tweede dertigtal leerredenen" (Paarl, 1904). In die S.P. Engelbrecht-versameling van die N.H. Kerkargief, Pretoria, berus ’n aantal Nederlandse en Engelse digwerkies, asook talle preke van hom wat nie uitgegee is nie.



</doc>
<doc id="70902" url="https://af.wikipedia.org/wiki?curid=70902" title="Swartwattel">
Swartwattel

Die swartwattel ("Acacia mearnsii") is 'n boom en indringerplant in Suid-Afrika wat inheems is aan die suidooste van Australië asook Tasmanië. Die boom groei in grasvelde, langs paaie, waterlope en woudrande.

Die swartwattel kan tot 15 m hoog raak en is middelgroot. Die boom is doringloos met neerhangende, varingagtige takke. Die bas is glad en 'n bietjie harig by die jonger takke. Die blare is saamgestel en dubbelveervormig met baie klein blaartjies. Die blomhofies is liggeel en verskyn in saamgestelde trosse van Augustus tot November. Die sade is in peulvorm en afgeplat.

Die boom word gebruik vir looibas (om leer te maak), beskutting en vuurmaakhout.




</doc>
<doc id="70904" url="https://af.wikipedia.org/wiki?curid=70904" title="Swarthout">
Swarthout

Swarthout ("Acacia melanoxylon", : 'Black wattle') is 'n boom en indringerplant in Suid-Afrika wat inheems is aan Australië. Daar word meubels gemaak van die boom se hout.



</doc>
<doc id="70906" url="https://af.wikipedia.org/wiki?curid=70906" title="Rooikrans">
Rooikrans

Rooikrans ("Acacia cyclops") is 'n boom en indringerplant in Suid-Afrika wat inheems is aan Australië waar dit in die suidweste voorkom. In Engels staan die boom bekend as "Red-eyed wattle" of as die "Western coastal wattle" in Australië. Die boom groei in fynbos, duine, waterlope en langs paaie.

Die boom word tot 4 m hoog en is dus middelgroot. Dit is immergroen en doringloos en kom ook as 'n struik voor. Aan die kus bly die plant klein en erg deur die wind vervorm. Die bas is glad en liggrys. Die blare is enkelvoudig, heldergroen en ellipties. Die blomhofies is bolvormig, geel, yl en kom heeljaar voor - dus okselstandig. Die saadpeul is plat, gedraai en spring oop om die sade te ontbloot. Die sade is deur 'n skarlaken arillus omring, en word graag deur voëls geëet. Die plant is oorspronklik vir duinherwinning (om duine te stabiliseer) na Suid-Afrika gebring en word ook vir vuurmaakhout aangeplant.




</doc>
<doc id="70909" url="https://af.wikipedia.org/wiki?curid=70909" title="Ząbrowo (Woiwodskap Pommere)">
Ząbrowo (Woiwodskap Pommere)

Ząbrowo (Duits: "Sommerau") is 'n dorp in die Woiwodskap Pommere in die Malbork-distrik. Die dorp is deel van die munisipaliteit Stare Pole en het 423 inwoners.


</doc>
<doc id="70910" url="https://af.wikipedia.org/wiki?curid=70910" title="Indore">
Indore

Indore (Hindi: इन्दौर, "Indaur"; [ɪnˈdɔər]) is die grootste stad in die Indiese deelstaat Madja Pradesj en die mees bevolkte metropolitaanse gebied in Sentraal-Indië, met 'n bevolking van 1 960 631 in 2011. Die stad is 'n belangrike nyderheidstad, vervoer- en kultuursentrum. In die omgewing van Indore word landbougewasse soos mielies en koring verbou.


</doc>
<doc id="70911" url="https://af.wikipedia.org/wiki?curid=70911" title="Thane">
Thane

Thane (Marathi: ठाणे, "Ṭhāṇe"; [ˈʈaɳe]) is 'n stad in die Indiese deelstaat Maharasjtra en behoort tot die metropolitaanse gebied van Moembaai, met 'n bevolking van 1 818 872 in 2011. Die stad is net noordoos van Moembaai aan die kus van die Arabiese See op die eiland Salsette geleë.


</doc>
<doc id="70912" url="https://af.wikipedia.org/wiki?curid=70912" title="Bhopal">
Bhopal

Bhopal (Hindi: भोपाल, "Bhopāl"; [bʱoːpaːl]) is 'n stad in die noorde van Indië. Dit is die hoofstad van die Indiese deelstaat Madja Pradesj met 'n bevolking van 1 818 872 in 2011. Die stad is 'n belangrike industriestad, vervoer- en kultuursentrum.

Bhopal is veral bekend vir die Bhopal-ramp op 3 Desember 1984, wat dikwels aangehaal word as die wêreld se ergste nywerheidsramp ooit. Meer as 3 000 mense is in die eerste paar dae dood nadat giftige gasse uit Union Carbide, 'n Amerikaans-beheerde fabriek, ontsnap het. Talle mense in die omgewing het ernstige gesondheidsprobleme ontwikkel en altesame 14 000 mense het weens verwante siektes gesterf.



</doc>
<doc id="70913" url="https://af.wikipedia.org/wiki?curid=70913" title="Visakhapatnam">
Visakhapatnam

Visakhapatnam (Telugu: విశాఖపట్నం) is die tweede grootste stad in die Indiese deelstaat Andhrapradesj ná Hyderabad en die derde grootste stad aan die oostelike kus ná Chennai en Kalkutta met 'n bevolking van 1 730 320 in 2011. Dit is aan die kus van die Golf van Bengale geleë en is 'n belangrike basis van die Indiese Vloot.


</doc>
<doc id="70917" url="https://af.wikipedia.org/wiki?curid=70917" title="Fonograaf">
Fonograaf

Die Fonograaf is die voorloper van die grammofoon. Die fonograaf is op 19 Februarie 1878 deur Thomas Alva Edison geparenteer. Die apparaat maak dit vir die eerste keer moontlik om geluide op te neem en weer te speel. Edison se fonograaf is na alle waarskynlikheid gebaseer op 'n fonautograaf wat in 1860 deur die Paryse uitvinder Édouard-Léon Scott de Martinville gebou is. 


</doc>
<doc id="70918" url="https://af.wikipedia.org/wiki?curid=70918" title="’n Plan is ’n boerdery">
’n Plan is ’n boerdery

’n Plan is ’n Boerdery is 'n swart en wit Afrikaanse rolprent wat op 28 Mei 1954 vrygestel is. Pierre de Wet het beide die regie en skryfwerk behartig. Die hoofrolle word deur Jimmy Boonzaaier, Gert van den Bergh en Trudi Kestell vertolk.

Die rolprent is 'n romantiese komedie. Dit het geen ouderdomsperk nie en is goeie gesinsvermaak.


Neef Gerrit en neef Frederik beland op 'n eksentrieke boer se plaas. Die boer is erg bekommerd dat hulle sy prys bul skade sal berokken. Op sy vader en dogter (Oom Sias en Cecile) se aandrang laat die boer hulle toe om op die plaas aan te bly. Frederik raak handig op die plaas, maar Gerrit bestee eerder sy tyd om by Cecile aan te lê.

Frederik, op sy beurt, raak op die buurman se dogter verlief en slaag daarin om die jarelange kloof tussen die bure te oorbrug. Die polisie, wat op soek is na Frederik, haal hom uiteindelik in, maar om te vra of hy by hulle jaarlikse funksie sal optree. Dit beteken egter dat Frederik sy nuutgevonde werk op die plaas sal moet opsê. Oom Sias kom tot die redding en nooi die hele orkes om op die plaas aan te bly en in die sitkamer te oefen.




</doc>
<doc id="70922" url="https://af.wikipedia.org/wiki?curid=70922" title="Hendrik Susan">
Hendrik Susan

Hendrik Susan was 'n orkesleier en violis wat in vyf Afrikaanse rolprente opgetree het. Hy was onder andere Mimi Coertse se begeleier in haar beginjare. Hy het vroeg in die dertigerjare sy eerste plate gemaak. Die trekklavierspeler Nico Carstens het op 19-jarige ouderdom by sy orkes aangesluit en in 1950 sy eie orkes gestig.

En vele ander.



</doc>
<doc id="70927" url="https://af.wikipedia.org/wiki?curid=70927" title="Pimpri-Chinchwad">
Pimpri-Chinchwad

Pimpri-Chinchwad (Marathi: पिंपरी चिंचवड, "Pimprī Ciñcavaḍ") is 'n stad in die Indiese deelstaat Maharasjtra met 'n bevolking van 1 729 320 in 2011. Dit is in die metropolitaanse gebied van Pune en is 191 kilometer suid van Maharasjtra se hoofstad en Indië se grootste stad Moembaai geleë. Pimpri-Chinchwad bestaan uit die twee, susterstede Pimpri en Chinchwad en is op 11 Oktober 1982 gestig.


</doc>
<doc id="70928" url="https://af.wikipedia.org/wiki?curid=70928" title="Vadodara">
Vadodara

Vadodara (Gujarati: વડોદરા, "Vaḍodarā"; voorheen: "Baroda") is die derde grootste stad in die Indiese deelstaat Gujarat ná Ahmedabad en Surat met 'n bevolking van 1 602 424 in 2012. Dit is 'n belangrike industriële en universiteitstad met 'n groot nywerheidsektor.


</doc>
<doc id="70929" url="https://af.wikipedia.org/wiki?curid=70929" title="Ghaziabad">
Ghaziabad

Ghaziabad (Hindi: ग़ाज़ियाबाद, Oerdoe: غازی آباد; "Ġāziyābād" [ɣaːzɪjaːˈbaːd̪]) is 'n beplande industriële stad in die Indiese deelstaat Uttar Pradesh met 'n bevolking van 1 636 068 in 2011. Dit is in die metropolitaanse gebied van Delhi en 30 kilometer oos daarvan geleë.


</doc>
<doc id="70930" url="https://af.wikipedia.org/wiki?curid=70930" title="Ludhiana">
Ludhiana

Ludhiana (Punjabi: ਲੁਧਿਆਣਾ) is die grootste stad in die Indiese deelstaat Punjab met 'n bevolking van 1 613 878 in 2011. Dit is 'n belangrike nywerheidstad en vervoerknooppunt. In die omgewing van Ludhiana word landbou onder besproeiing bedryf. Die produkte daarvan word op markte binne die stad verkoop.


</doc>
<doc id="70931" url="https://af.wikipedia.org/wiki?curid=70931" title="Hanlie van Niekerk">
Hanlie van Niekerk

Hanlie van Niekerk (ca. 1927—2005) was 'n wêreldbekende sopraan wat in twee Afrikaanse rolprente opgetree het. Van Niekerk het in die jare 50 en 60 in verskeie operahuise, veral in Duitsland opgetree. Sy het ook in die Volksopera in Wene, Oostenryk, beroemdheid verwerf.

Sy was eers met mnr. Piet Smit getroud en later met die destydse minister van polisie, mnr. Lourens Muller. Muller het haar verbied om in die openbaar te sing, maar sy hervat haar loopbaan na hulle egskeiding.

Sy is die ma van die konsertviolis Pieter Daniël, wat in Europa se konsertsale beroemd geword het.




</doc>
<doc id="70932" url="https://af.wikipedia.org/wiki?curid=70932" title="Vadertjie Langbeen">
Vadertjie Langbeen

Vadertjie Langbeen is 'n swart en wit Afrikaanse rolprent wat op 25 Februarie 1955 uitgereik is. Dit moet nie met die gelyknamige Nederlandse rolprent (1955) en Nederlandse TV-film (1964) verwar word nie.

Die rolprent is 'n romantiese drama.


Trudi Adendorff woon haar lewe lank in ’n kinderhuis, tot die dag toe sy haar matriek voltooi en ’n onbekende weldoener haar universiteit toe stuur. Hy is Jacques de Villiers, 'n skatryk sakeman, en sy enigste vereistes is: sy mag nie sy naam weet nie en sy moet gereeld vir hom skryf oor haar vordering. Hy skryf egter nooit terug nie.

Sy ontmoet later haar "Vadertjie Langbeen", soos sy hom begin noem het omdat 'n langbeen-skaduwee teen 'n muur en sy vlugtige inklimmery in 'n motor al was wat sy ooit van hom gesien het. Maar sy besef hoegenaamd nie dat dié Jacques wat sy ontmoet het, eintlik Vadertjie Langbeen is nie en glo vas dat haar gawe weldoener 'n bleskop en stokou man moet wees.

Deur haar eensydige korrespondensie met haar onbekende voog ontstaan daar by Trudi 'n tere liefdesband met die enigste soort ouerfiguur wat sy ooit geken het, maar 'n liefde op 'n romantiese vlak ontwikkel ook tussen haar en Jacques de Villiers. Weens 'n misverstand vlieg Jacques egter die land uit vir 'n jaar, vas onder die indruk dat daar 'n ander man in haar lewe is. Met haar gradeplegtigheid keer hy egter terug en ontdek hy dat daar in der waarheid niemand anders as hy vir Trudi was nie.

Die rolprent eindig waar sy uiteindelik 'n kamer binnestap om van aangesig tot aangesig met haar Vadertjie Langbeen kennis te maak—en Jacques daar vind, wat haar in sy arms neem. "Dan is JY Vadertjie Langbeen!" sê sy verras. "Kon jy nooit raai nie?" sê-vra hy. 'n Skaduweebeeld teen 'n muur toon hoe Vadertjie Langbeen en die meisie van sy hart mekaar soen.



</doc>
<doc id="70933" url="https://af.wikipedia.org/wiki?curid=70933" title="Hilda Postma">
Hilda Postma

Hilda Postma (Burgersdorp, 7 September 1895 - Johannesburg, 1 Augustus 1993) was 'n Afrikaanse skrywer wat veral bekend geraak het vir haar kindergedigte.

Postma was 'n dogter van ds. Stephanus Postma, 'n seun van ds. Dirk Postma, die grondlegger van die Gereformeerde Kerke in Suid-Afrika en van die Teologiese Skool op Burgersdorp, die voorloper van die Noordwes-Universiteit. Haar suster Rikie Postma het Afrikaanse kinderprosa geskryf. Twee jaar ná Hilda se geboorte verhuis die gesin na Middelburg, Kaap waarheen haar vader as predikant van die plaaslike Gereformeerde gemeente beroep is. Ds. Postma is in 1904 daar oorlede toe Hilda se moeder met ses kinders agterbly. Op Middelburg het die kinders 'n deeglike opleiding ontvang in die tyd toe Engels die skooltaal en Nederlands die tweede taal was.

Hilda se moeder trou in 1918 met J.S.M. Rabie en die gesin verhuis na Bloemfontein, waar Hilda in 1922 haar kleuterskooleksamen aan die Normaalkollege met lof aflê. In 1924 kry sy 'n aanstelling aan die Hoër Meisieskool Oranje waar sy tot minstens 1949 werksaam was. 

Haar eerste gediggie, "My lappop", het die eerste prys verower in 'n wedstryd vir kindergedigte deur "Die Huisgenoot" uitgeskryf. Haar kindergedigte was destyds baie gewild by die jeug. Van haar het onder meer die volgende boeke verskyn: "Na towerland, en Varkiebroer; Ons Afrikaanse A.B.C.-boek" (1923); "Ons Outjies" (1920) en "Tuinversies" (1947).

Haar suster Rikie Postma het haar "Kersverhaal van Befana" afgesluit met dié gedig van Hilda:

Gerug het deur die land gegaan,
die Wyse uit die Ooste kom, 
Met kostelike goed belaan,
Goud, wierook en mirr’ vir Hom.
En vele, ver, en van naby, 
Gaan buite Bethlehem en bring,
Elk met aanbiddend hart en bly,
Sy eie gaw’ ook hoe gering.
Net een, Befana, sy is nie daar,
Het nie nou tyd, het nie nou oor,
Te druk begaan oor eie swaar,
Sy sal hul blydskap later hoor.
Maar nie meer kom hul daar die pad,
Vergeefs nog wagtend daar sit sy.
Die Wyse met hul hemels-skat,
Is langs ’n ander weg verby.
O hart vol sorg en aardsbelang,
Laat alles tog ’n wyle wag.
Die jaar is maande, weke lang’
Maar het één enkel Kersfeesdag! 

Hilda het nooit getrou nie en is in 1993 in die ouderdom van 97 in Johannesburg oorlede waarna sy uit die Gereformeerde kerk Potchefstroom begrawe is. Van haar persoonlike besittings word in die Middelburgse Kultuurhistoriese Museum bewaar.




</doc>
<doc id="70937" url="https://af.wikipedia.org/wiki?curid=70937" title="Nashik">
Nashik

Nashik of Nasik (Marathi: नाशिक, "Nāśik"; Hindi: नासिक, "Nāsik") is 'n stad in die Indiese deelstaat Maharasjtra met 'n bevolking van 1 486 973 in 2011. Dit is aan die Godavari-rivier, 'n heilige rivier van die Hindoeïsme, geleë. Dus is Nashik 'n belangrike pelgrimstog vir Hindoes. Elke 12 jaar word die fees Kumbh Mela gevier. Die gebied rondom Nashik is die sentrum van Indië se wynbou.


</doc>
<doc id="70938" url="https://af.wikipedia.org/wiki?curid=70938" title="Faridabad">
Faridabad

Faridabad (Hindi: फ़रीदाबाद, "Farīdābād") is die grootste stad in die Indiese deelstaat Harjana met 'n bevolking van 1 404 653 in 2011. Die stad is 30 kilometer suid van Delhi geleë en is 'n belangrike industriële stad. Faridabad is in 1607 deur Sjeikh Farid met 'n fort, 'n swembad en 'n moskee gestig, wat tans 'n ruïne is.


</doc>
<doc id="70939" url="https://af.wikipedia.org/wiki?curid=70939" title="Meerut">
Meerut

Meerut (Hindi: मेरठ, "Meraṭh", [ˈmeːrʌʈʰ]) is 'n stad in die Indiese deelstaat Uttar Pradesh met 'n bevolking van 1 762 573 in 2011. Die stad is 60 kilometer noordoosvan Delhi geleë. Meerut is veral bekend as die plek waar die Indiese opstand van 1857 teen die Britse heerskappy begin het. Die St. John's Church is die oudste kerk van Noord-Indië.


</doc>
<doc id="70940" url="https://af.wikipedia.org/wiki?curid=70940" title="Rajkot">
Rajkot

Rajkot (Gujarati: રાજકોટ, "Rājakoṭ") is die derde grootste stad in die Indiese deelstaat Gujarat ná Ahmedabad en Surat met 'n bevolking van 2 000 000 in 2012. Die stad is op die Kathiawar-skiereiland geleë, is 'n universiteitstad en 'n sentrum van die tekstielbedryf. Rajkot is in 1610 deur Vibhaji Jadeja en Raju Sandhi gestig. Mahatma Gandhi het met sy pa, 'n tydelike diwan, 'n paar jaar in die stad gewoon. Sy huis is tans 'n museum.


</doc>
<doc id="70944" url="https://af.wikipedia.org/wiki?curid=70944" title="Kalyan-Dombivali">
Kalyan-Dombivali

Kalyan-Dombivali (Marathi: कल्याण डोंबिवली, "Kalyāṇ-Ḍombivlī") is 'n stad in die Indiese deelstaat Maharasjtra met 'n bevolking van 1 246 381 in 2011. Dit is in die metropolitaanse gebied van Maharasjtra se hoofstad en Indië se grootste stad Moembaai geleë. Kalyan-Dombivali bestaan uit die twee susterstede Pimpri en Chinchwad en is op 11 Oktober 1982 gestig.


</doc>
<doc id="70945" url="https://af.wikipedia.org/wiki?curid=70945" title="Vasai-Virar">
Vasai-Virar

Vasai-Virar (Marathi: वसई-विरार, "Vasaī-Virār" [ˈʋʌsʌi ʋiˈraːr]) is 'n stad in die Indiese deelstaat Maharasjtra met 'n bevolking van 1 221 233 in 2011. Dit is in die metropolitaanse gebied van Maharasjtra se hoofstad en Indië se grootste stad Moembaai geleë. Vasai-Virar is in 2009 gestig en bestaan uit die susterstede Vasai, Virar, Navghar-Manikpur, Nalasopara en 53 dorpe. Die stad is aan die Arabiese See geleë en het in 1534 'n Portugese en in 1818 'n Britse kolonie geword.


</doc>
<doc id="70946" url="https://af.wikipedia.org/wiki?curid=70946" title="Srinagar">
Srinagar

Srinagar (Kasjmiri: سری نگر "Srīnagar", Oerdoe: شرینگر, "Śrīnagar", Dogri: श्रीनगर "Śrīnagar"; [sriˈnɑːɡər]) is die somer-hoofstad en grootste stad in die Indiese deelstaat Jammu en Kasjmir met 'n bevolking van 1 273 312 in 2011. Dit is Indië se noordelikste stad met 'n bevolking van meer as een miljoen, en is in die Himalaja aan die Jhelaum-rivier geleë. Srinagar is in die 3de eeu v.C. deur Raja Pranavsarena gestig.


</doc>
<doc id="70947" url="https://af.wikipedia.org/wiki?curid=70947" title="Aurangabad">
Aurangabad

Aurangabad (Marathi: औरंगाबाद "Auraṅgābād") is 'n histories beduidende stad in die Indiese deelstaat Maharasjtra met 'n bevolking van 1 171 330 in 2011. 

Die stad is in 1610 deur Malik Ambar as "Kharki" gestig. In 1626 het sy seun Fateh Khan die stad na Fatehnagar hernoem. Tussen 1682 en 1707 het die stad as setel van die Mogoelkeiser Aurangzeb gedien en is ná hom vernoem. Aurangabad beteken "gebou deur die troon". Die Bibi-Ka-Maqbara, 'n replika van die Tadj Mahal, is deur sy seun Azam Shah vir sy moeder Dilras Banu Begum as mausoleum opgerig. Die Ajanta- en Ellora-grotte asook die Bibi-Ka-Maqbara is UNESCO-wêrelderfenisgebiede.


</doc>
<doc id="70948" url="https://af.wikipedia.org/wiki?curid=70948" title="Petrus Postma">
Petrus Postma

Ds. Petrus Postma (Zwolle, Nederland, 21 Januarie 1854 - Heidelberg, Transvaal, 4 Oktober 1919) was ’n predikant in die Gereformeerde Kerk. Hy word veral daarvoor onthou dat hy tydens sy 22 jaar lange dienstyd as predikant van die Gereformeerde gemeente Pretoria pres. Paul Kruger, ook ’n Dopper uit die Noordoos-Kaap, se kapelaan en getroue raadgewer, veral oor godsdiens- en opvoedingsaangeleenthede, geword het en baie verrig het ter bevordering van Christelik-Nasionale Onderwys.

Postma was die derde kind uit die derde huwelik van die grondlegger van die Gereformeerde Kerk in Suid-Afrika, ds. Dirk Postma, op 11 Februarie 1850 met Ida Sijpkens (†30 Maart 1857). Sy jonger broer, ds. Martinus Postma, was eweneens ’n Gereformeerde predikant. Hulle het Nederland saam met hul vader, wat toe ’n wewenaar was, op 22 Mei 1858 verlaat en sit op 9 Julie voet aan wal in Simonstad. Die vader en sy kinders bly net ’n kort ruk in Kaapstad, waarna hulle na Durban vertrek omdat die predikant se eintlike bestemming Transvaal was, waarheen die 1858-sinode van die Christelike Afgeskeie Gereformeerde Kerk in Leiden hom gestuur het om ondersoek in te stel na die godsdienstige toestand van die Nederlanders se volksgenote in die Zuid-Afrikaansche Republiek. Terwyl hul vader predikant is van die eerste Gereformeerde gemeente in Suid-Afrika, Rustenburg, trou hy met op 24 November 1859 met Susanna Lasea Kruger (†3 Oktober 1869). Die gesin bly op Rustenburg tot Petrus Postma ongeveer 12 jaar oud is toe sy vader ’n beroep na Burgersdorp in die Noordoos-Kaap aanvaar waar hy die moontlikheid van die stigting van ’n teologiese skool vir die jong kerkverband moes ondersoek. Die skool is op 29 November 1869 feestelik geopen in die buitegeboue van die pastorie en die eerste vyf studente ingeskryf.

Petrus en sy broer Martinus het van hul sewende jaar reeds lesse in Hebreeus, Latyn en Grieks by hul pa gekry. Sy skoolopleiding ontvang hy eers op Burgersdorp en daarna aan die Gill-kollege op Somerset-Oos, waar hy sy B.A.-graad verwerf. Hy keer terug na Burgersdorp waar hy hom as predikant bekwaam aan die Teologiese Skool en in 1879 sy proponentseksamen aflê. Sy vader was destyds rektor van die instelling. Petrus was van 1877 tot 1880 die eerste professor van letterkunde aan die Teologiese Skool. Dit gebeur nadat die Gereformeerde Kerk se sinode van 1876 besluit het op ingrypende veranderings aan die skool. Burgersdorp se kerkraad het ’n beskrywingspunt ingedien waarvolgens twee hoogleraars benoem sou word, vry van kerklike diens (tot in daardie stadium was die professore ook leraar van Burgersdorp se gemeente) sodat die gemeente weer voltyds die dienste van sy eie leraar kon geniet. Daar was ook ’n versoek dat die eksamen verander word en daar onderskei word tussen ’n literariese en ’n eindeksamen omdat die skool van die begin af nie net predikante nie, maar ook onderwysers opgelei het. In die literariese vakke moes die studente so onderrig word dat hulle hulle sou kon aanmeld vir die B.A.-graad, wat afgeneem sou word deur die Universiteit van die Kaap die Goeie Hoop. Nadat die sinode ds. Dirk Postma as professor in die teologie benoem en hy bedank, maar inwillig om waar te neem tot die volgende sinode, gaan die kuratore van die Teologiese Skool daartoe oor om Petrus Postma as eerste professor litterarum te benoem teen ’n salaris van £400 per jaar.

Vir die ses studente wat in 1877 aan die Teologiese Skool Burgersdorp verbonde was, was die ontvangs van die eerste voltydse professor ’n gebeurtenis van buitengewone betekenis. Die gemeente en studente gaan hom op 28 Januarie 1877 op die plaas Bottelfontein van die broers D. en F. Gerber tegemoet. Die skool pak die jaar 1877 met nuwe moed aan, want die bouer William Warner het die buitekamers in die agterplaas van die Gereformeerde pastorie waarin dit gehuisves, die jaar vantevore opgeknap. Die biblioteek is gehuisves in ’n voorkamer van die predikantswoning en die Sinode van 1876 het besluit om die bydrae van die skool van £10 tot £20 per honderd lidmate te verhoog. Prof. Postma moes ’n magdom vakke doseer: Latyn, Hollandse taal en letterkunde, aardrykskunde, Engelse taal en letterkunde, algemene geskiedenis, rekenkunde, algebra, geometrie, Grieks, kerkgeskiedenis en natuurkunde. Prof. Petrus Postma bedank aan die einde van 1879 om ’n beroep na Burgersdorp se Gereformeerde gemeente te aanvaar en word as professor in literariese studies opgevolg deur sy jonger broer, ds. Martinus Postma, indertyd hoof van die openbare skool op Aliwal-Noord.

Op Burgersdorp dien ds. Petrus Postma net tot 1882. Nou volg nie een nie, maar drie beroepe na Pretoria omdat hy vir die eerste twee bedank het. Die eerste beroep was op 6 Oktober 1881 kort ná ds. J.S.L. Venter se “hartseer en oneervolle” vertrek uit die gemeente. By die eerste beroep is die uitslag so bepaal dat hulle sy naam gestel het en as enigeen teen die beroep gekant was, moes hy bly staan. Die hele gemeente het bly sit. Reeds in dié beroeping het pres. Paul Kruger sterk na vore getree dat die versorging en vrye inwoning van die predikant gewaarborg moes word. Die gemeente het allerweë verwag ds. Postma sou die beroep aanvaar. Daarom het mev. Gezina Kruger in daardie tyd die kerkgebou en pastorie so te sê op eie houtjie skoongemaak en sover moontlik herstel. Die rekening wat die kerkraad van haar koste moes verhaal, was ’n groot som in daardie tyd. Die gemeente se teleurstelling was baie groot toe hulle op 20 Januarie 1882 verneem dat Petrus Postma nie die beroep aangeneem het nie. Hulle beroep hom toe ’n tweede keer en weer het Postma beswaar teen die beroep toe hy verneem dat daar geen amptelike stemming in die gemeente was nie. Op 8 April 1882 word daar vir die derde keer amptelik uit die gemeente ’n beroep op hom uitgebring. Nou aanvaar hy die beroep en word op 22 Julie 1882 bevestig deur ds. J.L. Maury, predikant van Potchefstroom, wat sedert ds. J.S.L. Venter se bedanking as konsulent moes instaan, dikwels onder baie moeilike omstandighede. 

Die Gereformeerde kerk Pretoria skryf oor ds. Postma se 22-jarige dienstyd dat dit in verskeie opsigte uitsonderlike jare was, veral gekenmerk deur die besonderse verhouding tussen hom en pres. Paul Kruger. Vir die president was hy ’n vriend en persoonlike raadgewer. Die predikant en president het hard gewerk om lidmate te vermaan dat hulle hul geldoffers na die huis van die Here moet bring. Albei ds. Postma se voorgangers, di. Swart en Venter, is juis in vele opsigte deur hulle geldelike “tekortkominge en nie goeie versorging van die gemeente in groot mate gedwing tot hulle vertrek wat nie by een van hulle ten volle eervol was nie”. Hierdie leemte is met groot sorg in die gemeente in die tyd van Postma aangespreek. 

Die wye gebied wat bedien moes word (Middelburg, Lydenburg, Heidelberg (Transvaal)) het ook besonderse sorg vereis sonder dat hy wou toelaat dat enigiets in Pretoria agterweë bly. Daar is destyds met groot sorg aandag gegee aan goed beplande leesdiensroosters sodat die kerklike wiele kon bly rol al was die predikant uitstedig. Ds. Postma het ook die mense op die Dorslandtrek in besonder bearbei en hy het hard probeer om hulle van die plan te laat afsien, al was die plaaslike omstandighede baie moeilik. Tydens ds. Postma se tyd was dit gou duidelik die kerkgebou vergroot moes word. Dié taak is met groot sorg en goed beplande insette van G. Pierneef, as boumeester, en H. Dijksterhuis, as argitek, uitgevoer. Op 16 Oktober 1885 is die nuwe, vergrote kruiskerk in gebruik geneem. 

Ds. Petrus Postma bly in Pretoria tot 1904. Hy is tydens die Tweede Vryheidsoorlog na Ceylon verban waar hy predikant was vir die Boerekrygsgevangenes. In dié tyd het diaken Hendrik Hermann die kerksake in ds. Postma se gemeente behartig. Later het ds. Postma ’n aktiewe rol gespeel in die bevordering van emigrasie uit Nederland.

Ná die oorlog dien hy eers die kombinasie-gemeente Zeerust-Lichtenburg van 1904 tot 1906 en toe die gemeente Heidelberg, eweneens in Transvaal, van 1906 af totdat hy, weens swak gesondheid, sy emeritaat moes aanvaar op 4 Oktober 1919. Hy is onverwags oorlede, enkele ure ná die kerkraadsveragdering wat dit aan hom toestaan het.

Ds. Postma is in 1877 getroud met Maria Johanna Aletta Venter van Philipstown, wat hom ná ’n kinderlose huwelik in 1908 ontval het. Op 27 Julie 1909 is hy met die weduwee Aafke Oosterhuis (1874–1914) van Heidelberg getroud, en ná haar dood met C. Johanna Venter. Dié huwelike was ook kinderloos.




</doc>
<doc id="70950" url="https://af.wikipedia.org/wiki?curid=70950" title="Dhanbad">
Dhanbad

Dhanbad (Hindi: धनबाद "Dhanabād", Bengaals: ধানবাদ) is die grootste stad in die Indiese deelstaat Jharkhand voor die hoofstad Ranchi met 'n bevolking van 1 195 298 in 2011.


</doc>
<doc id="70951" url="https://af.wikipedia.org/wiki?curid=70951" title="Navi Mumbai">
Navi Mumbai

Navi Mumbai (Marathi: नवी मुंबई "Navī Mumbaī", Afrikaans: "Nieu-Mumbai"; tot 1995 "Nieu-Bombaai") is 'n beplande satellietstad van Mumbai in die Indiese deelstaat Maharashtra met 'n bevolking van 1 111 000 in 2011. Die stad is in 1972 gestig en is tans die grootste voorafbeplande stad ter wêreld. Navi Mumbai is aan die Arabiese See en oos van Mumbai geleë.


</doc>
<doc id="70952" url="https://af.wikipedia.org/wiki?curid=70952" title="Martinus Postma">
Martinus Postma

Ds. Martinus Postma (Zwolle, Nederland, 14 Julie 1855 - Fordsburg, Johannesburg, 26 Julie 1926) was predikant, onder meer die eerste Gereformeerde predikant aan die Witwatersrand, en professor in die Gereformeerde Kerke in Suid-Afrika.

Postma was die vierde en jongste kind uit die derde huwelik van die grondlegger van die Gereformeerde Kerk in Suid-Afrika, ds. Dirk Postma, op 11 Februarie 1850 met Ida Sijpkens (†30 Maart 1857). Sy ouer broer, ds. Petrus Postma, was eweneens 'n Gereformeerde predikant en sy voorganger as literariese professor aan die Gereformeerde Teologiese Skool op Burgersdorp. Hulle het Nederland saam met hul vader, wat toe 'n wewenaar was ná die dood van hul moeder die jaar vantevore, op 22 Mei 1858 verlaat en sit op 9 Julie voet aan wal in Simonstad. Die gesin bly net 'n kort ruk in Kaapstad, waarna hulle na Durban vertrek omdat die predikant se eintlike bestemming Transvaal was, waarheen die 1858-sinode van die Christelike Afgeskeie Gereformeerde Kerk in Leiden hom gestuur het om ondersoek in te stel na die godsdienstige toestand van die Nederlanders se volksgenote in die Zuid-Afrikaansche Republiek.

Terwyl hul vader predikant is van die eerste Gereformeerde gemeente in Suid-Afrika, Rustenburg, trou hy met op 24 November 1859 met Susanna Lasea Kruger (†3 Oktober 1869). Die gesin bly op Rustenburg waar die jonge Martinus en Petrus van 'n baie vroeë ouderdom reeds lesse in Hebreeus, Latyn en Grieks by hul pa gekry en ook aan die Christelike skool op Rustenburg. Toe sy vader 'n beroep na die gemeente Burgersdorp in die Noordoos-Kaap aanvaar waar hy die moontlikheid van die stigting van 'n teologiese skool vir die jong kerkverband moes ondersoek, sit die kinders hul skoolopleiding voort onder dr. John Brebner op Burgersdorp. Dr. Brebner is in 1870 benoem tot professor aan die Gill-kollege op Somerset-Oos. Die 15-jarige Marthinus vergesel hom daarheen en behaal daar die B.A.-graad deur die Universiteit van die Kaap die Goeie Hoop.

Van 1875, toe hy skaars 20 jaar oud was, tot 1880 was hy die grondlegger van die openbare skool op Aliwal-Noord. Daarna volg hy sy broer op as tweede professor litterarum aan die Gereformeerde Kerk se Teologiese Skool op Burgersdorp, waar hy bly tot 1890. Intussen behaal hy deur privaat studie die M.A.-graad in die klassieke tale, een van die eerstes wat dié graad in Suid-Afrika verwerf. Onder sy vader se leiding lê hy ook die kandidaatseksamen in die teologie af.

In 1890 word ds. Postma predikant in die gemeente Middelburg, Kaap bevestig en dien die gemeente tot 1897. Ds. Postma pak die saak van die onderwys in die gemeente dadelik met krag aan en hy wys die kerkraad op die noodsaaklikheid van die oprigting van skole. Hy is ten gunste van staatsondersteunde skole solank die Godsdiensonderwys nie daarmee skade sou ly nie. Sou die Godsdiensonderwys in sulke skole nie tot sy reg kom nie, moes vrye Christelike skole gestig word. 'n Opname het aan die lig gebring dat daar teen die einde van 1890, 250 kinders van skoolgaande ouderdom in die gemeente was, van wie net 61 onderwys ontvang het. Ds. Postma wys die kerkraad daarop dat dit sy plig is om toe te sien dat hierdie kinders ook onderwys sal ontvang. Vir die doel word 'n skoolfonds gestig en 'n vereniging in die lewe geroep, waarvan die lede elk 6d. per week sou bydra. Aan die begin van 1891 is twee staatsondersteunde skole gestig, een op Wolvenkop en een op Wolvenfontein (in die wyk Willem Burgersrivier) waar altesaam 58 kinders van die gemeente onderwys ontvang het. Daar was nou altesaam vier skole in die distrik onder beskerming van die Gereformeerde Kerk.

In 'n verslag aan die Algemene Vergadering word vermeld dat die kinders in die skole ook voorberei word vir die belydenis van geloof, 'n vereiste wat destyds m.b.t. die skole baie sterk op die voorgrond gestel is. In 1892 kom ook die skool op Vogelfontein by en ontvang altesaam 84 kinders van die gemeente in die distrik onderwys. Uit jaarlikse verslae aan die Algemene Vergadering blyk dit dat die kerkraad goeie toesig oor die onderwys gehou het en dat die getal skole en leerlinge onder toesig van die Gereformeerde Kerk steeds toegeneem het. So het in 1893 140 Gereformeerde kinders in nie minder nie as 12 skole onderwys ontvang. Hierdie vordering ten opsigte van die onderwys in daardie jare het die gemeente onteenseglik te danke gehad aan die onvermoeide ywer en besieling van ds. Postma. Met sy geesdrif vir die onderwys van die kinders kon hy ook die gemeente inspireer en het die fondamente vir die onderwys in hierdie geweste deeglik gelê. Swaar tye gedurende die laat 1890's en die daaropvolgende oorlog het ook sy invloed op die skole gehad sodat baie gesluit moes word.

Hy wys 'n benoeming tot professor in die teologie aan die Teologiese Skool op Burgersdorp van die hand en neem in 1897 'n beroep na Johannesburg-Krugersdorp aan as eerste Witwatersrandse predikant van dié kerkverband. Baie Doppers (Gereformeerde lidmate) het hulle ná die stigting van Johannesburg in 1886 aan die Rand kom vestig, maar tydens die eerste 10 jaar ná die ontdekking van die goudveld is daar geen aparte gemeente vir die Rand gestig nie. Tot 1896 is lidmate deur predikante van Pretoria bedien. 'n Aantal lidmate het 'n paar standplase in Mintweg, Fordsburg, gekoop en 'n kerkgebou ter waarde van £719 daar opgerig. Tydens die dinamietontploffing op 19 Februarie 1896 is dié geboutjie, soos ook die nuwe gebou van die NG gemeente Fordsburg, verwoes. Die Relief Committee het £750 uit sy fonds aan die gemeente betaal.

Op die algemene vergadering van die Gereformeerde Kerk op Heidelberg van 16 Maart 1896 is besluit om twee gemeentes op die Witwatersrand te stig. Krugersdorp is op 25 April 1896 van Rustenburg afgestig en op 23 Mei is die Johannesburgse gemeente met 200 lidmate gestig. Die predikant van Pretoria, ds. Petrus Postma, sou as konsulent kerkdienste in Johannesburg teen £5 per diens waarneem, maar teen die einde van daardie eerste jaar besluit die kerkraad van Johannesburg om saam met Krugersdorp 'n eie predikant te beroep. Elke gemeente sou 'n proporsionele deel volgens hul aantal lidmate tot die jaarlikse salaris van £400 bydra. Ds. P.S. Snyman het die beroep bedank, maar 'n geslaagde beroep is daarna op ds. Martinus Postma uitgebring. Hy is op 28 Augustus 1897 as die eerste Gereformeerde predikant in Johannesburg bevestig.

Die gemeente het vinnig gegroei en teen die einde van 1896 was daar reeds 350 belydende lidmate. Terugslae in die landbou het Afrikaners stadwaarts gedwing sodat daar teen 1898 reeds 900 siele in die Gereformeerde gemeente Johannesburg was. Die gemeente was so uitgestrek en spoedig so groot dat die kerkraad dit oorweeg het om 'n tweede predikant te benoem, maar dié planne moes laat vaar word met die uitbreek van die Tweede Vryheidsoorlog.

Ná die Driejarige Oorlog het ds. Postma weer versoek dat 'n tweede predikant beroep word omdat dit onmoontlik was vir een predikant om al die werk te behartig. Die kerkraad kom hom deels tegemoet deur te besluit om Braamfontein en Fordsburg as twee afsonderlike afdelings te skei, hoewel dit nog een gemeente sou wees. Tydens 'n kerkraadsvergadering van die afdeling Braamfontein op 27 Junie 1903 is besluit om die kerkraad van Johannesburg te versoek dat hulle 'n aanbeveling op die eersvolgende Algemene Vergadering in Januarie 1904 moes maak dat Braamfontein tot afsonderlike gemeente afgestig moes word. Ds. Postma se las is wel verlig toe Krugersdorp in 1904 'n eie predikant kry, sy seun ds. Dirk Postma, al het die Algemene Vergadering nie aan Braamfontein se versoek voldoen nie. Die kerkraad het toe liewer hul goedkeuring daaraan verleen dat die kombinasie Johannesburg-Krugersdorp verbreek moes word. Ds. W.J. de Klerk het egter in 1907 van Krugersdorp vertrek (ds. Dirk Postma het reeds in Mei 1906 teruggekeer na Burgersdorp) sodat Johannesburg en Krugersdorp weer in Junie 1907 gekombineer het. Op ds. Postma se aandrang is die twee dele egter finaal teen einde April 1910 in twee afsonderlike gemeentes geskei.

Eers skaars ses maande voor sy dood, toe sy gesondheid reeds ernstig versleg het, kry ds. Postma in Desember 1918 'n medeleraar in die persoon van prop. J.V. Coetzee, wat hom moes help om die uitgestrekte Johannesburg te bedien. In 1921, twee jaar ná ds. Postma se aftrede en dood, het die gemeente uit 1 285 belydende en 1 405 dooplidmate bestaan. Eers op 29 Februarie 1924 kom Jeppe (wat as Johannesburg-Oos sou bekendstaan) as tweede Gereformeerde gemeente in Johannesburg tot stand en net die volgende dag, op 1 Maart 1924, ook Melville (wat as Johannesburg-Noord sou bekendstaan).

Ds. Postma het in Johannesburg gearbei tot sy dood, behalwe van 1904 tot 1908 toe hy eers in Pretoria en daarna op Nylstroom predikant was. Van Februarie 1913 tot Augustus 1914 neem hy in die literariese departement van die Teologiese Skool, wat intussen in 1905 na Potchefstroom verhuis het, waar in die plek van sy seun prof. Ferdinand Postma, wat met studieverlof afwesig was.

Dit was onder sy leiding dat die Gereformeerde Kerk met sendingwerk onder gekleurdes aan die Rand begin het. 'n Geboutjie is teen £2-10/- per maand vir dié doel gehuur, maar weens die swak bywoning van die kerkdienste is dit later gestaak. Onder sy leiding is ook gedurende 1903 die Gereformeerde Jongelieden Vereeniging van Johannesburg gestig om "geestelike en maatschappelijke kennis op te wekken en te bevorderen".

Uit Postma se huwelik met Elizabeth Wilhelmina Jossina Spiller van Burgersdorp is 14 (volgens ander bronne 10) kinders gebore, van wie net ses hul vader oorleef het, onder wie die onderwyseres Adelaide Postma, wat in 1905 met N.D. van der Reyden getroud is. Sy eggenote sterf in 1907 en in Januarie 1909 trou hy met Hester Johanna de Klerk, weduwee van wyle ds. Jan Hendrik Vorster. Twee seuns, ds. Dirk Postma en prof. Ferdinand Postma, het hulle as teoloë onderskei.

Dr. G.P.L. van der Linde skryf in die "Suid-Afrikaanse Biografiese Woordeboek" oor ds. Postma: "Gelouter deur swak gesondheid, geestelike stryd en die gedurige aanraking met die dood in die kring van sy dierbares, styg Postma bo sy tydgenote uit in lewensreis en innige vroomheid gepaard met nederigheid en 'n vreeslose moed ter handhawing van die waarheid. Hy was meer as herder van sy eie gemeente; onder die Randse Afrikaners, vreemd in die nuwe kosmopolitiese stadsomgewing en later neergeslaan deur oorlogsgeweld, is hy een van die geestelike leiers tot bewaring van sy volk se geestelike erfenis, veral deur die bevordering van die Christelike-Nasionale Onderwys."



</doc>
<doc id="70953" url="https://af.wikipedia.org/wiki?curid=70953" title="Allahabad">
Allahabad

Allahabad (Hindi: इलाहाबाद, Oerdoe: الہ آباد; "Ilāhābād" [ɪlaːhaːˈbaːd̪]) of Prayag (Hindi: प्रयाग, Oerdoe: پریاگ; "Prayāg" [prʌˈjaːɡ]) is 'n stad in die Indiese deelstaat Uttar Pradesh met 'n bevolking van 1 117 094 in 2011. Die stad is in 1583 gestig en is genoem ná Allah, die Arabiese naam vir God en "-ābād", Persies vir "te bou" of "te skep", wat beteken "Stad van God" of "God se skepping". Allahabad is aan die saamvloei van die Yamuna en die Ganges, twee van die heiligste riviers van die Hindoeïsme, geleë. Dus is Allahabad 'n belangrike pelgrimstog vir Hindoes. Elke 12 jaar word hier die fees Kumbh Mela gevier.

Allahabad is bekend as "stad van die eerste ministers", omdat sewe van 13 eerste ministers van Indië verbindings met die stad gehad het. Onder ander is Indira Gandhi in Allahabad gebore. Die tydsone van Indië en Sri Lanka, , word vanaf die observatorium in Allahabad in Indië bereken.



</doc>
<doc id="70954" url="https://af.wikipedia.org/wiki?curid=70954" title="Ranchi">
Ranchi

Ranchi (Santali: ᱨᱟᱺᱪᱤ, "Rā̃cī") is die hoofstad en tweede grootste stad in die Indiese deelstaat Jharkhand ná Dhanbad‎ met 'n bevolking van 1 126 741 in 2011.


</doc>
<doc id="70955" url="https://af.wikipedia.org/wiki?curid=70955" title="Haora">
Haora

Haora (Bengaals: হাওড়া, "Hāoṛā", Engels: "Howrah") is die tweede grootste stad in die Indiese deelstaat Wes-Bengale ná die hoofstad Kalkutta met 'n bevolking van 1 072 161 in 2011. Die stad is geleë net wes van Kalkutta in die Gangesdelta. Haora is 'n belangrike industriële gebied en hawestad.


</doc>
<doc id="70958" url="https://af.wikipedia.org/wiki?curid=70958" title="Coimbatore">
Coimbatore

Coimbatore (Tamil: கோயம்புத்தூர, "Kōyamputtūr", [ˈkoːjʌmbɯt̪ːuːr]; Engels: [ˈkɔɪ̯mbətɔːr]) of kort "Kovai" (கோவை, "Kōvai", [ˈkoːvɛi]) is met 'n bevolking van 1 250 446 in 2011 die tweede grootste stad in die Indiese deelstaat Tamil Nadu naas die hoofstad Chennai. Die stad is geleë net oos van die grens met die deelstaat Kerala. Coimbatore is 'n groot kommersiële sentrum en word beskou as die "Manchester" van Suid-Indië.



</doc>
<doc id="70960" url="https://af.wikipedia.org/wiki?curid=70960" title="Jabalpur">
Jabalpur

Jabalpur (Hindi: जबलपुर) is die derde grootste stad in die Indiese deelstaat Madhya Pradesj ná Indore en die hoofstad Bhopal met 'n bevolking van 1 267 564 in 2011. Die stad is aan die Narmada-rivier geleë en is 'n universiteits-, industriële en militêre stad. Jabalpur is die weermaghoofkwartier vir die vyf Indiese deelstate (Madhya Pradesj, Chattisgarh, Orissa, Bihar en Jharkhand) en 1/6 van die stad word ingeneem deur die Indiese Weermag.


</doc>
<doc id="70961" url="https://af.wikipedia.org/wiki?curid=70961" title="Gwalior">
Gwalior

Gwalior (Hindi: ग्वालियर "Gvāliyar") is die vierde grootste stad in die Indiese deelstaat Madhya Pradesj ná Indore, die hoofstad Bhopal en Jabalpur‎ met 'n bevolking van 1 053 505 in 2011. Die stad is veral bekend vir die Gwalior-fort, verskeie Hindoetempels uit die 11de en 12de eeu, asook monumentale beeldhouwerke van die Djainisme uit die 15de eeu.


</doc>
<doc id="70962" url="https://af.wikipedia.org/wiki?curid=70962" title="Vijayawada">
Vijayawada

Vijayawada (Telugu: విజయవాడ), vroeër: "Bezawada", is die derde grootste stad in die Indiese deelstaat Andhrapradesj ná die hoofstad Hyderabad en Visakhapatnam met 'n bevolking van 1 048 240 in 2011. Die stad is aan die Krisjna-rivier naby die Golf van Bengale geleë.


</doc>
<doc id="70963" url="https://af.wikipedia.org/wiki?curid=70963" title="Jodhpur">
Jodhpur

Jodhpur (Hindi: जोधपुर, Oerdoe: جودھ پُور, /ˈdʒɒdpʊər/) is die tweede grootste stad in die Indiese deelstaat Rajasthan ná die hoofstad Jaipur met 'n bevolking van 1 220 000 in 2011. Die stad is in 1459 deur Roa Jodha gestig en is bekend as die "blou stad".


</doc>
<doc id="70964" url="https://af.wikipedia.org/wiki?curid=70964" title="Madurai">
Madurai

Madurai (Tamil: மதுரை "Maturai" [ˈmaðɯrɛi̯]; tot 1949 "Madura") is die derde grootste stad in die Indiese deelstaat Tamil Nadu ná die hoofstad Chennai, en Coimbatore, met 'n bevolking van 1 230 015 in 2011. Die stad is een van die oudste stede van Suid-Asië en is bekend as "Athene van die ooste". Madurai is geleë aan die Vaigairivier en die Minakshi-tempel is die belangrikste aantrekking van die stad.


</doc>
<doc id="70965" url="https://af.wikipedia.org/wiki?curid=70965" title="Raipur">
Raipur

Raipur (Hindi: रायपुर, "Rāypur") is die hoofstad van die Indiese deelstaat Chhattisgarh en met 'n bevolking van 1 000 500 in 2011 ook die grootste stad. Tot die stigting van die deelstaat Chhattisgarh het Raipur deel uitgemaak van die deelstaat Madja Pradesj. Dié stad se ekonomie bestaan veral uit hout- en voedselverwerking.



</doc>
<doc id="70966" url="https://af.wikipedia.org/wiki?curid=70966" title="Kota">
Kota

Kota (Hindi: कोटा, "Koṭā") is die derde grootste stad in die Indiese deelstaat Chhattisgarh ná die hoofstad Jaipur en Jodhpur met 'n bevolking van 1 001 365 in 2011. In die omgewing van die stad word landbougewasse soos gierst, koring en koljander verbou. Die belangrikste nywerheidsektor is katoenverwerking.


</doc>
<doc id="70967" url="https://af.wikipedia.org/wiki?curid=70967" title="Fordsburg">
Fordsburg

Fordsburg is 'n voorstad van Johannesburg in Suid-Afrika in die voormalige "Area 8". Dit is hoofsaaklik 'n residensiële voorstad, hoewel dit ook talle winkels en fabrieke huisves.

Vandag is Fordsburg 'n sentrum van Indiese en Pakistani-kultuur, omdat dit 'n groot Indiese en Pakistanse bevolking het. In Fordsburg is daar baie halaal-restaurante. Die Oriental Plaza wat in Fordsburg geleë is, is deur die Apartheidsregering as 'n groot winkelsentrum vir Indiërwinkels geskep. Dit is 'n groot besigheidstrekpleister in Fordsburg.



</doc>
<doc id="70968" url="https://af.wikipedia.org/wiki?curid=70968" title="Sangiro">
Sangiro

Sangiro (23 Augustus 1894 – 30 April 1979) is die pseudoniem van die Afrikaanse skrywer Andries Albertus Pienaar, wat "hasie" beteken. In 1927 wen hy die Hertzogprys vir sy boek "Diamantkoors en Twee fortuinsoekers". 'n Tweede Hertzogprys word in 1945 aan hom toegeken vir sy oeuvre (somtotaal van sy werke).

Andries Albertus Pienaar is op 23 Augustus 1894 op Broederstroom naby Pretoria gebore. Sy ouers trek later na Tanzanië (destyds Tanganijka), maar hy keer in 1913 terug na Suid-Afrika om sy studie te voltooi - eers aan die Volkskool op Heidelberg, Transvaal (waar hy ook 'n onderwyser was) en later aan die Universiteit van Stellenbosch. Hy skryf boeke onder die skuilnaam "Sangiro" en word veral bekend vir "Uit oerwoud en vlakte" en "Simba". In die dertigerjare werk hy as regisseur aan verskeie rolprente. 

Op 12-jarige leeftyd het hy saam met sy ouers na Duits-Oos-Afrika (tans Tanzanië) gegaan, en tydens sy jeugjare aan die voet van berg Kilimandjaro het hy goeie kennis van diere en tropiese plantegroei opgedoen. 

Die plaaslike Swart bevolking het hom die bynaam "Sangiro" - in hulle taal beteken dit hasie - gegee omdat hy vinnig kon hardloop. Onder die skuilnaam het hy later gepubliseer. In 1910 het hy na Suid-Afrika teruggekeer en sy skoolopleiding op Heidelberg voltooi. In 1921 het hy die BA-graad met lot aan die Universiteit van Stellenbosch behaal. 

Hy was vir 'n kort rukkie lid van die redaksie van "Die Burger" in Kaapstad, maar het toe na Duits Oos- Afrika teruggekeer. Hierna het hy vir verdere studie na Duitsland gegaan. In 1924 het Sangiro op versoek van die bekende Duitse rolprentmaatskappy UFA ŉ rolprentekspedisie na Oos-Afrika gelei. In 1928 het hy en sy broer, Danie, na die gebied teruggekeer om die rolprent "Shaitani" te maak. 

Sommige van die ervaringe word in sy werk "Simba" beskryf. Nadat hy ŉ afdruk van die film in Duitsland laat maak het, het hy in 1931 na Suid-Afrika teruggekeer. In 1932 was hy regisseur van die rolprent "Die bou" "van 'n nasie", wat deur die destydse Suid-Afrikaanse Spoorweë vervaardig is. In dieselfde jaar het hy ook die rolprent "Die lig van 'n eeu", geregisseer. 

Die prent het die geskiedenis van die Hollandse Kerk in Suid-Afrika uitgebeeld. Sangiro het die diereverhaal ŉ belangrike plek in die Afrikaanse letterkunde gegee. Sy debuutwerk, "Uit oerwoud en vlakte", het in 1921 verskyn. 

Die werk het die Afrikaanse diereverhaal wêreldaansien gegee en vergelyk gunstig met die beste in Europa. Dit bestaan uit 3 dele: Deel I handel oor die <nowiki>"</nowiki>Lotgevalle van ŉ leeufamilie<nowiki>"</nowiki> en beskryf die ervaring van 'n leeugesin, gesien vanuit die hoek van die diere; deel II, "In die oerwoud", gee 'n skets van die dierelewe en plantegroei in Oos-Afrika, terwyl deel III, "Renosterlewe", handel oor die vriendskap tussen 'n jong renostertjie en 'n seekoeitjie nadat albei se ouers dood is. 

Kenmerkend vir sy werk is beweging. Die flora en fauna is voortdurend in aksie. Krullende slingerplante soek lig, terwyl lewendige flitsopnames van die dier in beweging gegee word. Hoewel die boek later in Engels en Frans vertaal is, is die ooreenkoms tussen die werk en "Afrikanische" "Tierwelt I", "Novellen und" "Erzählungen" deur die Duitse skrywer F.B. von Schellendorff opvallend. Wanneer die 2 werke vergelyk word, is die ooreenkoms tussen die inhoud en die episodes, selfs reekse sinne, opvallend. 

Die oorspronklikheid van die werk word dus betwyfel. "Op Safari" (1925), 'n joernalistieke reis- en jagverhaal, beskryf 'n jagtog wat Sangiro in Oos-Afrika meegemaak het. Hoewel hy die dierelewe soms uitbeeld, is die jagter self die middelpunt van die werk en word die dier vanuit die oog van die jagter gesien. "Diamantkoors en Twee fortuinsoekers" (1926) is sketse oor die delwerslewe. Die werk is in 1927 met die Hertzogprys bekroon. Hoewel "Diamantkoors" 'n goeie sielkundige uitbeelding van die mens is, word "Twee fortuinsoekers" nie as hoogstaande letterkunde beskou nie. "Koors" (1929), 'n outobiografiese werk, skets die verhuising na Oos-Afrika en die koorsdrome van ŉ ylende seun. 

Dit is waarskynlik een van Sangiro se beste werke. "Trekvoëls" (1938), wat eerder ŉ populêr wetenskaplike as 'n letterkundige werk is, handel oor die trekrigting van Suid-Afrikaanse ooievaars. In "Simba" (1944) het Sangiro weer die dierelewe as tema gebruik. Die werk bestaan uit 3 dele: "Ngésomit", die herinneringe wat die skrywer uit sy jeugjare oproep oor ervarings met leeus; "Rolprentavonture", ŉ verslag van sy ervaringe as leier van 'n Duitse filmekspedisie in Oos-Afrika, en "Simba", die verhaal van 'n klein leeutjie.

In 1945 is die Hertzogprys weer aan Sangiro toegeken vir sy gesamentlike prosawerk. In 1951 het ŉ versameling stukke oor Suidwes-Afrika (Namibië) onder die titel "En" "die Oranje vloei verby" verskyn. Hy is 30 April 1979 op Stellenbosch oorlede.

Boeke wat hy geskryf het:

Pienaar was die regisseur van die volgende rolprente:




</doc>
<doc id="70969" url="https://af.wikipedia.org/wiki?curid=70969" title="Lig van ’n eeu">
Lig van ’n eeu

Lig van 'n eeu is ’n swart en wit Afrikaanse rolprent wat in 1942 vrygestel is.

Die rolprent is 'n dokumentêr oor die Hollandse Kerk in Suid-Afrika.




</doc>
<doc id="70972" url="https://af.wikipedia.org/wiki?curid=70972" title="Anna Neethling-Pohl">
Anna Neethling-Pohl

Anna Neethling-Pohl (gebore Anna Servasina Pohl; 24 Desember 1906 – 14 Augustus 1992) was 'n Afrikaanse aktrise en skrywer wat op die verhoog en in rolprente opgetree het, sy lewer ook skryfwerk ook onder die skuilname A.P. Niehaus en Wynand du Preez. Saam met W.A. de Klerk skryf sy die briefroman "Van Willem en San" onder die skuilnaam Anna Heymans. Sy het in meer as 50 verhoogproduksies en hoofrolle opgetree, en sewe van Shakespeare se dramas in Afrikaans vertaal. Sy het ook verskeie romans gepubliseer waarvoor sy die Langenhoven-prys in 1926 en die Vaderland-prys in 1937 ontvang het. In 1948 ontvang sy 'n Erepenning vir Toneelspel van die Suid-Afrikaanse Akademie vir Wetenskap en Kuns.

Anna Servasina Pohl is op 24 Desember 1906 op Graaff-Reinet as die oudste van vier kinders gebore. Voor haar is tweeling seuns gebore, maar hulle het slegs ’n paar dae gelewe. Haar broer en susters is die komponis Jan Luyt Pohl, die drama regisseur Gertruide Isabella Reinet (Truida) Pohl, wat met N.P. van Wyk Louw getroud is, en Sophia Maria (Snaps) Pohl, wat later met ds. W.F. Huyzers getroud is.

Die stamvader van die Pohls in Suid-Afrika is Carl Friedrich Pohl, wat in 1787 vanuit Schivelbein in Pommere na Suid-Afrika geëmigreer en hom in Grahamstad gevestig het, waar hy op 13 Mei 1841 oorlede is. Die boekhouer en later makelaar en afslaer Peter Huntley Carlisle (Pieter) Pohl is haar vader, wat ook bekendheid verwerf met sy entoesiastiese ondersteuning en bevordering van die amateur toneel. Haar moeder, Evelyn Maud Luyt, is die oudste van agt kinders wat wees gelaat is toe hulle ouers skielik oorlede is en sy word in ’n klooster groot. Haar vader word teen die einde van die Anglo-Boereoorlog deur die Britse soldate gevang en as krygsgevangene na Trichinopoli in Indië gestuur. Met sy terugkeer is hy en Anna se moeder in Julie 1903 op Middelburg in die Kaap getroud en hulle vestig hulle daarna op Graaff-Reinet. Haar moeder is oorlede tydens die Groot griep-epidemie van Oktober 1918 en die baba wat sy verwag het is doodgebore. Twee jaar na haar dood trou haar vader met Johanna le Roux en twee seuns (Pieter le Roux en Friedrich Wilhelm) word uit hierdie huwelik gebore. Haar vader is in 1964 na sy negentigste verjaarsdag oorlede.

Anna se laerskoolopleiding begin by die Engelsmediumskool op Graaff-Reinet, maar sy verander van skool wanneer Anna Grobbelaar ’n eenmanskooltjie in Afrikaans begin. Wanneer Anna Grobbelaar nie meer die skool kan behartig nie, gaan sy na die regeringskool. In 1923 matrikuleer sy aan die Hoër Volkskool op die dorp en die volgende jaar begin sy haar naskoolse opleiding aan die Universiteit van Stellenbosch, waar sy aan die begin van 1927 ’n B.A.-graad behaal met Geskiedenis en Aardrykskunde as hoofvakke. Haar medestudente op Stellenbosch sluit in die skrywers Mikro, Anna de Villiers, E.A. Schlengemann en Anna Rothmann, terwyl sy klasloop by onder andere J.F.W. Grosskopf, S.F.N. Gie, E.C. Pienaar en F.E.J. Malherbe.

Van Julie tot Desember 1927 hou sy skool aan die Oranje-Meisieskool op Bloemfontein, waarna sy in 1928 dosent word by die Opleidingskollege op Graaff-Reinet. In 1929 gaan sy in Pretoria na die Transvaalse Universiteitskollege, waar sy die Hoër Onderwysdiploma met onderskeiding verwerf. Sy trou in 1930 met dr. Johann Christiaan (Chris) Neethling en hou dan vir ’n tyd skool in Pretoria. Haar man word aangestel as sekretaris van die Koringraad en hulle verhuis na Malmesbury in 1931, waar hulle dogter Linda op 10 Maart 1931 gebore is. Daarna trek hulle na Vredehoek in Kaapstad, waar N.P. van Wyk Louw en sy eggenote Joan hulle bure is. Haar man verloor dan sy werk by die Koringraad en gaan na die Transvaal, terwyl sy noodgedwonge weer skoolhou, hierdie keer vir ses maande op Gordonsbaai, waarna sy by haar man op Krugersdorp aansluit. Hier doen sy sekretariële werk terwyl haar man met assuransie werk. Na ’n paar maande word haar man aangestel by die afdeling Ekonomie en Markte in die Staatsdiens en hulle trek terug na Pretoria.

Sy en haar man word lede van die Ossewa-Brandwag (OB), wat hewig gekant is teen die deelname van Suid-Afrika aan die Tweede Wêreldoorlog. Haar man word bevorder tot generaal in die OB. Tydens die oorlog word staatsamptenare verbied om lid te wees van die OB en hy word dan op 14 Februarie 1942 in hegtenis geneem vanweë sy verbintenis met hierdie organisasie. Anna word daarna gedwing om haar pos by ’n Engelse kerkskool te bedank, waarna sy ’n ruk by die Padvervoerraad gaan werk. Haar man word vir maande aangehou sonder verhoor en wanneer die verhoor op 2 Junie 1942 begin, is dit slegs die begin van ’n lang uitgerekte hofgeding. Ten spyte daarvan dat daar geen sterk getuienis teen hom was nie, word hy in Maart 1943 na die Koffiefontein-interneringskamp gestuur. Die tyd van haar man se gevangeskap is moeilike jare, waarin sy telkens finansiële probleme ondervind. Die Ossewa-Brandwag betaal die premies op haar man se assuransie-polisse en help haar ook soms met ander benodigdhede. Die toneelreise sorg ook vir ’n gereelde inkomste, maar wanneer dit verby is, moet sy met ongereelde private Afrikaans klasse vir anderstaliges die mas probeer opkom. Haar man word na drie jaar in die interneringskamp vrygelaat, maar hulle skei kort daarna in 1944.

Vroeg in 1945 begin sy in Johannesburg werk vir die Suid-Afrikaanse Uitsaaikorporasie (SAUK), waar sy omroepster is en Afrikaanse programme vervaardig en sy is eindelik vir 21 jaar aan hierdie organisasie verbonde. Haar werkgewer is tegemoetkomend teenoor haar ander belangstellings en laat haar toe om verskeie dramas op te voer, te regisseer en op toneelreise te gaan. Onder andere het sy in hierdie tyd ’n noue werkverhouding met André Huguenet. In Januarie 1947 word sy lid van ’n sub-komitee van die Nasionale Raad vir Volwasse Onderwys, wat die rol van die teater in volwasse onderwys ondersoek. Hulle verslag lei eindelik tot die stigting van die Nasionale Toneelorganisasie (NTO), waarvan sy ’n lid van die eerste raad is.

In 1948 onderneem sy ’n konserttoer deur Holland en België en besoek ook Engeland en Ierland in 1949. Sy is kort voor hierdie reis met die Portugees Jaoa Henrique Ulrich getroud, met wie sy haar in België sou verenig, maar kort voor haar vertrek vind sy uit dat hy in die tronk is vir bedrog. Hulle skei dus na minder as ’n maand van getroude lewe. Oorsee werk sy by die uitsaaidiens in Brussel, Hilversum, Dublin en Londen.

By haar terugkeer neem sy vanaf 1 Januarie 1950 die Vrouerubriek waar vir die SAUK. Met die Van Riebeeck-fees van 1952 is sy in beheer van die groot optog wat die drie eeue geskiedenis moes voorstel en reis sy regdeur die land om dorpe se samewerking te verkry. Aan die einde van 1964 bedank sy by die SAUK en sy word in Januarie 1965 professor in Drama aan die Universiteit van Pretoria, ’n pos wat sy tot 1971 beklee. Sy lewer haar intreerede in 1966 onder die titel "Die akteur en sy rol in sy gemeenskap". Van haar studente was George Ballot, Lerina Erasmus, Katinka Heyns, Tobie Cronjé, Sandra Prinsloo en Trudie Taljaard.

Na haar uittrede hou sy haar besig met vryskut toneel- en radiowerk, as aktrise en as regisseur. Sy is op 14 Augustus 1992 in Bloemfontein aan kanker oorlede.

In haar loopbaan tree sy as aktrise in meer as vyftig toneelstukke op en sy was regisseur van byna sestig. Haar pa is baie betrokke by gemeenskapsteater as toneelspeler en regisseur en onder sy leiding maak sy reeds op sesjarige ouderdom in Graaff-Reinet haar debuut op die verhoog. Op 17-jarige ouderdom vertolk sy in 1923 ’n rol in "Die laaste van die takhare" van C.J. Langenhoven.

Op universiteit is sy aktiewe lid van die Dramatiese Komitee van die Unie-Debatsvereniging en tree sy op in opvoerings van onder andere "Lentewolken" van Herman Roelvink (1925), "Koringboere" van D.F. Malherbe (1926), "The master builder" van Henrik Ibsen (1926) en "Candida" van George Bernard Shaw (1927).

In Kaapstad in die dertigerjare raak sy aktief betrokke by die amateurtoneel en help in 1934 om die Kaapstadse Afrikaanse Toneelvereniging (KAT) te stig. Sy is saam met H.A. en Queenie Fagan, A.M. Viljoen, Boerneef, M.I. Murray, Herman Rooseboom, N.P. van Wyk Louw en Jacques Malan die eerste bestuurslede. Die doel van die KAT is om die Afrikaanse toneel deur opvoerings, besprekings en vertalings te bevorder, ’n toneelbiblioteek en ’n teater met die nodige fasiliteite op te rig en die Afrikaanse Eisteddfod te ondersteun. Vir KAT speel sy onder andere ’n rol in die opvoering van "Hantie kom huis toe" van P.W.S. Schumann.

In Pretoria help sy in 1935 met die stigting van die Volksteater, eers bekend as die Ons Teatertjie-toneelgroep, wat verskeie toere deur die land onderneem. Vir hulle speel sy in negentien opvoerings tussen 1936 en 1942. In 1937 vertrek sy saam met die Afrikaanse Studentebond onder leiding van P.J. Nienaber op ’n reis na Europa om eerstehandse ondervinding van die toneelkuns in Duitsland, België en Nederland op te doen en hou ook voordragte van Afrikaanse poësie in België en Nederland. By haar terugkoms voer sy in Desember 1938 "Die dieper reg" van N.P. van Wyk Louw op ten tye van die hoeksteenlegging van die Voortrekkermonument.

Sy gebruik die verhoognaam Anna Neethling-Pohl om sodoende verwarring met die sopraan Anna-Elizabeth Pohl te voorkom. In 1941 begin sy die kortstondige Kinderteater vir Volksteater, waarin sy kinders gebruik om self deur improvisering hulle eie dramas te skep, terwyl sy ook ’n jaarlikse "Kersspel" skep.

Gedurende die oorlogsjare gaan sy vir die eerste keer op beroepstoneelreise saam met die Pierre de Wet-geselskap, eers met die drama "Pinkie" en daarna met ’n program eenbedrywe, wat W.A. de Klerk se "Ontvlugting" ingesluit het. Wanneer hierdie eenbedryf later gepubliseer word in De Klerk se bundel "Drie vroue", dra hy dit aan Anna op. Sy vertolk ook een van die hoofrolle in die rolprent "Die lig van ’n eeu", met die skrywer Sangiro as regisseur. Die rolprent is gemaak vir die eeufeesviering van die N.G. Kerk van Transvaal en bestaan uit ’n dramatiese voorstelling van die geskiedenis van ’n Afrikaanse familie oor drie geslagte. Haar toneelspel word reeds vroeg raak gesien en bekroon en sy verower die Langenhoven-prys in 1926 en die Vaderland-prys in 1937. Hierna verwerf sy verskeie ander toekennings, onder andere die Gallery Club Award in 1964 vir haar rol in "Die lewe wat ek jou gegee het" van Luigi Pirandello en in 1965 vir dieselfde drama die eerste Drie Blare-prys as beste speelster.

Van haar talle optredes op die verhoog sluit in Henrik Ibsen se "Boumeeste"r (1935), J.F.W. Grosskopf se "In die wagkamer" (1936), H.A. Fagan se "Rooibruin blare" en "Ousus" (1936), P.W.S. Schumann se "Katrina" (1937), Sophokles se "Koning Oidipus" (1938), C. Louis Leipoldt se "Die laaste aand" (1940), Friedrich Schiller se "Maria Stuart" (1941), H.A. Fagan se "Lenie" (1941), J.F.W. Grosskopf se "Legende" (1942), Maurice Maeterlinck se "Monna Vanna" (1942) en "Suster Beatrys" (1943), "Pinkie" van Pierre de Wet (1944), W.A. de Klerk se "Ontvlugting" (1944), Euripides se "Die vroue van Troje" (1945), Shakespeare se "Hamlet" (1947, "Gif en oujongnooiens" van Joseph Kesselring (1948), "Macbeth" van Shakespeare (1950), "Periandros van Korinthe" van D.J. Opperman (956), N.P. van Wyk Louw se "Germanicus" (1957), Friedrich Dürrenmatt se "Die besoek van die ou dame" (1962), Luigi Pirandello se "Die lewe wat ek jou gegee het" (1964), "Elektra" van Sophokles (1965), "Die pluimsaad waai ver" van N.P. van Wyk Louw (1966) en "Harold and Maude" van Colin Higgins in 1986 in Windhoek vir SWARUK.

Sy behartig die regie van verskeie opvoerings, waaronder "Terwyl daar basaar gehou word" van Marie Linde (1936), "Die dieper reg" van N.P. van Wyk Louw (1938), Fritz Steyn se "Die wildsboudjie" (1940), Friedrich Schiller se "Maria Stuart" (1941), "Hamlet" van Shakespeare (1947), W.A. de Klerk se "Nag het die wind gebring" (1948), "Periandros van Korinthe" van D.J. Opperman (1956), Ferenc Molnar se "Gekonkel in die nag" (1956) en "Die koopman van Venesië" van Shakespeare (1969).

Hoewel rolprente nie haar gunsteling medium was nie, maak sy haar debuut in 1938 in hierdie genre met "Die bou van ons nasie" en vertolk daarna rolle in ’n aantal rolprente, insluitende "Die lig van ’n eeu", "Daar doer in die stad", "Huis op horings", "Majuba: Heuwel van duiwe", "Die Voortrekkers", "Môre môre", "Dit was aand en dit was môre" en "Elsa se geheim". Met die koms van televisie maak sy ook haar buiging in hierdie medium.

Onder die skrywersnaam A.P. Niehaus skryf sy die sketsbundel "Ken u haar?" en die jeugverhale cum liefdesromans "Skewe potte" (waarin die lotgevalle van verskeie families op die dorpie Gruisdorp die onderwerp is) en "Die susters Dupont" (wat die drie susters Dupont se lewens volg nadat hulle vroeg hulle moeder en daarna hulle vader verloor).

"My liewe Magda" is ’n dagboekroman waarin die eensame Lena Wium haar bestaansrede in haar dogter, Magda, vind. In ’n lang brief wat op dagboekaantekeninge gegrond is, vertel sy van haar ongelukkige huwelik en ander teenslae, wat haar as mens gevorm het tot wat sy is. Dit is ’n verhaal van die strewe na liefde, verydeling en teenslae, boetedoening oor foute wat gemaak is en eindelik geestelike oorwinning.

"Van Willem en San", wat sy saam met W.A. de Klerk skryf onder die gesamentlike skrywersnaam Anna Heymans, vertel ’n liefdesverhaal in briefvorm. In hierdie roman word die verhaal ontbloot uit die twee karakters se briewe aan mekaar, wat uiteraard tegelykertyd twee perspektiewe bied. Die roman beeld die groei uit van een tot selfaanvaarding en geloof; hoe twee mense van mekaar wegdryf op fisiese gebied (wanneer een voor verleiding swig) sowel as geestelike gebied en hoe hulle mekaar weer vind juis as gevolg van die geestelike groei by een.

"Dankbaar die uwe" is haar outobiografie, terwyl "Vader ek kry koud" die biografie van haar vader Pieter Pohl is.

Van haar skryfwerk word ook in versamelbundels opgeneem, waaronder "Ons noem hom Wyk" (’n skets oor N.P. van Wyk Louw) in "Dames 17" onder redaksie van C.J.M. Nienaber en "Ken u haar?" in "Flitse".

Onder die skuilnaam Wynand du Preez skryf sy artikels en stories vir die tydskrif "Dagbreek", asook in 1940 ’n ongepubliseerde drama "Dagbreek". Saam met die sanger Jannie du Toit skryf sy ook ’n musikale weergawe van C.J. Langenhoven se "Loeloeraai", wat in 1985 by die Universiteit van Pretoria opgevoer word.

Sy is ook aktief as vertaler en twee van die sewe Shakespeare-dramas wat sy vertaal word in boekvorm uitgegee, naamlik "Julius Caesar" en "Othello". Die vertaling van "Julius Caesar" word op 20 November 1964 en weer op 23 Julie 1965 deur die Afrikaanse Radiodiens van die SAUK uitgesaai. Sy vertaal ook "Coriolanus", "Die koopman van Venesië", "Die storm", "Antonius en Cleopatra" en "Die wintersprokie". Haar vertaling van "25 Shakespeare-sonnette in Afrikaans" word gepubliseer. Vir opvoering in 1943 vertaal sy Maurice Maeterlinck se "Suster Beatrys".

Die Akademie vir Wetenskap en Kuns ken in 1947 ’n Erepenning aan haar toe vir Toneelkuns. Die Universiteit van Pretoria vereer haar in 1986 met die Laureata Toekenning, die hoogste toekenning wat aan alumni van hierdie universiteit gemaak word. In 1988 kry sy die Toastmasters se Communication and Leadership Award. In 2006 word ’n spesiale feesgeleentheid deur die Erfenisstigting in die Senotaafsaal van die Voortrekkermuseum gehou om haar eeufees te vier. Verskeie kunstenaars tree by hierdie geleentheid op. Die dramaturg Schalk Schoombie skryf ’n drama oor haar lewe, "Liefde, Anna", wat in 2012 by die Aardklop Kunstefees op Potchefstroom debuteer.

As aktrise:
As regisseur:

Werke uit haar pen sluit in:




</doc>
<doc id="70974" url="https://af.wikipedia.org/wiki?curid=70974" title="Lerina Erasmus">
Lerina Erasmus

Lerina Erasmus was 'n Suid-Afrikaanse aktrise en skrywer. Sy het die rol van "Rusty" in die SAUK-sepie Orkney Snork Nie vertolk. Sy is ook die outeur van die Mannheimsage-trilogie. 

Lerina Erasmus is in Namibië gebore as die enigste kind in die gesin. Haar pa, Pieter, is ’n boekhouer en ouditeur en die gesin verhuis gereeld as hy van werk verander. Haar ma, Vera, het ’n groot verbeeldingskrag en dramatiseer en maak stories op vir die kind, wat haar van kleinsaf stimuleer. Sy bring haar eerste jare op skool in Namibië deur, waarna sy ook skoolgaan op Lyttelton, Oos-Einde in Pretoria en Klerksdorp. Hulle trek dan terug Namibië toe, waar sy haar hoërskooljare voltooi.

Sy bestudeer Drama aan die Universiteit van Pretoria saam met tydgenote soos Katinka Heyns, Sandra Prinsloo, Neels Coetzee en George Ballot en verower hier die Ludwig Binge-toekenning. Hierna raak sy bekend as aktrise wat vir die streekrade optree in teaterproduksies soos "Elektra", "Antigoné" en "Medea", asook in televisiereekse soos "Dokter Dokter" en "Drama Drama". Sy speel ook in die rolprent "Dit was aand en dit was more", wat deur Franz Marx geregisseer is, en die rolprente "Die drie Van der Merwes" en "The fifth season".

Verder vertolk sy verskeie rolle in vervolgverhale en dramas oor die radio, waaronder die gewilde "Wolwedans in die skemer" wat oor Springbokradio uitgesaai is. Later studeer sy aan die Max Reinhardt-Instituut in Oostenryk. Sy is vroeg in die sewentigerjare van die twintigste eeu getroud met Günther Alfred Schmikal, ’n Oostenrykse ingenieur en hulle woon in Parkwood in Johannesburg. Hulle het ’n seun, Stefan-Pieter.

Sy is op Maandag 20 Augustus 2018 in Johannesburg in die ouderdom van 71 jaar oorlede.

Na die geboorte van hulle seun spits sy haar toe op skryfwerk, wat uitloop op talle radioreekse, soos "Die Mannheimsage", "My hartjie my liefie", "Noodskoppelmaai", "Solitaire" en "Vriendinne". Sy word dan versoek om "Die Mannheimsage" vir televisie te verwerk, met die oog op die Johannesburgse eeufeesjaar in 1986.

Radiosondergrense saai haar radiodrama "Die September-insident" uit, waarin twee mense met totaal verskillende agtergronde en van uiteenlopende gemeenskappe deur onvoorsiene omstandighede bymekaar gebring word.

Daarna skryf sy ook die televisiereeks "Moordspeletjies" en is vir ’n tyd verantwoordelik vir die hoofstorielyn van die sepie "Glaskastele". Die televisiereeks "Dot & Kie" is ook uit haar pen.

Haar eerste vollengte draaiboek is "While the music lasted" (oor wit, swart en bruin dansers wat desperaat probeer om ’n kompetisie te wen in apartheid Suid-Afrika) en sy skryf ook die draaiboek van "Die Leliemoordenaar".

Sy gee self die drie boeke in die Mannheim-sage uit en doen baie navorsing na die geskiedenis van die goudvelde in Transvaal. In "Fortuinsoekers" word die verhaal vertel van die ontdekking van goud in Johannesburg en die stryd van die kunssinnige en eksentrieke mynbaas Karel Mannheim en Kit Malloy om die hand van Deborah von Albein.

In "Goudkewers" loop Johannesburg gevaar om ’n spookdorp te word, omdat die goud deurspek is met piriet, wat nie deur konvensionele metodes verwyder kan word nie. Die delwers probeer dieper delf (en word so die goudkewers) om te kyk of die dieper ertslae nie van beter gehalte is nie. Die Jameson-inval en Anglo-Boereoorlog neem feitlik al Karel Mannheim se tyd in beslag. Deborah word gedwing om die bestuur van die goudmyne oor te neem in haar man se afwesigheid, terwyl Kit Malloy steeds teenwoordig is en sy moet kies tussen hom en haar verpligtinge.

Die vervolmaking van die sianiedproses skep ’n goue era vir Johannesburg en die pioniere word "Goudbaronne". Karel Mannheim probeer die liefde van sy vrou herwin, maar die oorlog het diep letsels op haar gelaat. Hulle seun en Kit Malloy se dogter raak verlief en die familievete word voortgesit.

In 2009 word sy ingelyf in die Foxwood-landgoed in Houghton se Tuin van Beroemdes.

Van die radioreekse wat sy geskryf het sluit in:

Die Mannheimsage-trilogie vertel die verhaal van die eerste jare van Johannesburg, die ontstaan van goudmynbedryf, die verwoestende oorlog en die opbou van Johannesburg daarna. Die boeke is:
Van haar ander boeke:

Van die teaterproduksies waarin sy gespeel het:

Sy verskyn in die volgende TV-programme:

Van Coller, H.P. (red.) "Perspektief en Profiel Deel I." J.L. van Schaik-Uitgewers Pretoria Eerste uitgawe 1998



</doc>
<doc id="70975" url="https://af.wikipedia.org/wiki?curid=70975" title="Daar doer in die stad">
Daar doer in die stad

Daar Doer in die Stad is 'n swart en wit Afrikaanse rolprent wat op 4 Januarie 1954 vrygestel is. Jamie Uys was die vervaardiger, regisseur en skrywer. Die hoofrolle is deur Jamie Uys, Hettie Uys, Marietjie Uys, Jurg du Preez, Louis Pienaar en Elize Loubser vertolk

Die rolprent is 'n drama en 'n komedie. Dit het geen ouderdomsperk nie.


Hans bly doodgelukkig op sy plaas saam met sy vrou Hettie en hul dogtertjie, Marietjie. Maar toe 'n slang Hettie pik en sy doodgaan, en Hans se geld opraak, is hy genoodsaak om stad toe te gaan om sy grondboontjiemasjien te patenteer. Hans en Marietjie sukkel aanvanklik om in die stad aan te pas, maar dan raak Hans verlief op 'n stadsmeisie wat elke aand net wil rinkink. Die verliefde Hans skeep klein Marietjie af, en wanneer 'n buurman hom hieroor oor die vingers tik, besluit hy om haar terug te stuur plaas toe, waar haar ouma en oupa haar kan oppas. Die verlange aan beide kante word egter te groot en die storie het 'n gelukkige einde as pa en dogter op hul geliefde plaas verenig word.



</doc>
<doc id="70976" url="https://af.wikipedia.org/wiki?curid=70976" title="Strelitziakus">
Strelitziakus

Die Strelitziakus is dié gedeelte van die suidkus van KwaZulu-Natal tussen die Mzimkulurivier, naby Umtentweni, en Durban. Dit word so genoem weens die voorkoms van welige bosse wilde piesangs, lede van die strelitzia-familie.




</doc>
<doc id="70977" url="https://af.wikipedia.org/wiki?curid=70977" title="Hibiskuskus">
Hibiskuskus

Die Hibiskuskus is die laer gedeelte van die suidkus van KwaZulu-Natal, suidwaarts vanaf die Mzimkulurivier. Dit is die gebied tussen Port Edward en Port Shepstone. Helaas het die meeste hibiskusse wat hier gegroei het, gevrek weens aan 'n siekte. Gevolglik het die naam hisbiskuskus ietwat in onbruik verval.




</doc>
<doc id="70978" url="https://af.wikipedia.org/wiki?curid=70978" title="Aliwal-bank">
Aliwal-bank

Die Aliwal-bank is 'n rotsagtige rif in die Indiese Oseaan, baie naby die oppervlakte, sowat 4 km vanaf Umkomaas langs die KwaZulu-Natalse kus. Die rif is sowat 1.5 km by 1 km groot. Die bank is 2.7 m (1½ vaam) diep op sy vlakste plek. Verskeie skepe het reeds hier gestrand onder andere die "Amy lykes" in 1970 en die "Nebo" op haar nooiensvaart in 1884. Die rif is vernoem na die bark "Aliwal" wat die rif die eerste keer in 1849 waargeneem het. Dié bank is een van die rykste diepseevisvangsgebiede langs die suidkus. Dit is ook gewild onder skubaduikers. Die Green Pointvuurtoring is opgerig om skeepsverkeer te waarsku oor die gevaar.




</doc>
<doc id="70983" url="https://af.wikipedia.org/wiki?curid=70983" title="Stephanus Postma">
Stephanus Postma

Ds. Stephanus Postma (Rustenburg, 6 Januarie 1865 – Middelburg, Kaap, 8 Februarie 1904) was 'n teoloog en predikant in die Gereformeerde Kerke in Suid-Afrika en 'n seun van die grondlegger van dié Kerk, ds. Dirk Postma.

Stephanus Postma was die derde kind uit sy vader se vierde huwelik, op 24 November 1859 met Susanna Lasea Kruger (†3 Oktober 1869). Uit dié huwelik is ook die predikant ds. Dirk Postma jr. (1861–1919) gebore wat op 6 Mei 1897 predikant geword het op hul geboortedorp, Rustenburg, maar weens insolvensie, wat deels toegeskryf kan word aan die spandabelheid van sy vrou, sy ontslag geneem het op 30 Junie 1905 en daarna as predikant afgesit is.

Ds. Postma het op Burgersdorp skoolgegaan en daarna onderrig ontvang van sy halfbroer Martinus Postma aan die Literariese Afdeling van die Teologiese Skool van die Gereformeerde Kerk op dieselfde dorp. In 1885 behaal hy die hoogste punte in die finalejaar-B.A.-eksamen van die Universiteit van die Kaap die Goeie Hoop en sit daarna sy studie voort aan die Teologiese Skool. Die gesin het in 1866 van Rustenburg af na Burgersdorp verhuis nadat sy vader 'n beroep as predikant van die plaaslike Gereformeerde aanvaar het, veral met die oog daarop om dié skool tot stand te bring. By die vertrek van sy halfbroer prof. Martinus Postma en nadat Stephanus sy proponentseksamen afgelê het, word hy van die begin van 1890 af benoem as professor litterarum, 'n pos wat die eerste keer van 1877 tot 1879 beklee is deur hul broer ds. Petrus Postma.

Prof. Postma word op 12 Julie 1890 professor. By dié geleentheid lewer ds. M.P.A. Coetzee jr., een van die eerste predikant wat hulle bekwaam het aan die Teologiese Skool, die rede. Reeds met sy intreerede het Stephanus hom openbaar as 'n Afrikaanse kultuurman. Hy bring die Calvinisme in verband met die ontwakende Afrikaanse nasionale strewe en doen selfs 'n beroep op Europese immigrante om hulle in Suid-Afrika met die Protestantse nasionale strewe te vereenselwig. Saam met prof. Jan Lion Cachet en J.D. du Toit neem hy in Januarie 1896 in die Paarl deel aan die Eerste Afrikaanse Taalkongres waar hy die naam "Ons Klyntji" vir die nuwe tydskrif voorstel.

Stephanus Postma was 'n briljante student. Naas die ou tale het hy 'n besonderse liefde gehad vir aardrykskunde en wiskunde. Buiten Grieks, Hebreeus en Latyn, het hy ook 'n deeglike kennis gehad van Aramees en Arabies. Omstreeks 1900, tydens die vervolging van die Armeniërs deur die Turke, die Armeense volksmoord, is twee kollektante van eersgenoemde deur geleerdes op Stellenbosch na ds. Postma verwys om hul stukke te vertaal. Voor ontbyt het hy dit vir hulle voltooi. Hy het as stokperdjie geologie en wiskunde bestudeer en daaroor met geleerdes gekorrespondeer.

Einde 1897 aanvaar hy, nes sy halfbroer Martinus in 1890, 'n beroep na Middelburg, Kaap.

Tydens die Tweede Anglo-Boereoorlog is hy gereeld deur die militêre owerheid ondervra. Hy het egter deurgaans korrek opgetree en 'n ewewigtige en positiewe rol gespeel as enigste predikant van die Afrikaanse gemeenskap op Middelburg. Hy het gedien as geestelike versorger van Kaapse rebelle soos P.J. Wolvaardt en kmdt. J.C. Lötter, wat tereggestel is, en stig 'n Publieke Komitee wat hul aan gewondes, weduwees en wese in die Republieke verleen het.

Op Middelburg het ds. Postma binne sy kerkverband baanbrekerswerk gedoen vir die georganiseerde vrouearbeid in die gemeente toe hy ná die Oorlog 'n Gereformeerde Dorkasvereniging in Kaapland in die lewe roep. Sy besonderse liefde vir die kerkjeug is duidelik uit sy pastorale werk vir georganiseerde jeugbewegings en blyk veral uit sy enigste publikasie, "De catechisatie: handleiding bij de verklaring van het kort begrip ten dienste van jongelingen die zich voorbereiden voor de belijdenis".

Kort ná die Driejarige Oorlog het die gemeente Middelburg besluit om oor te gaan tot die bou van 'n nuwe pastorie. Na beraming sou die nuwe pastorie £1 000 kos en dit word besluit om te begin bou sodra tweederdes van die bedrag ter hand sou wees. £240 is dadelik geteken en toe drie lidmate, met 'n skenking van £300, die bedrag na £540 opstoot, is dadelik begin met die werk. As boukommissie is benoem die brs. J.J. Coetzee, J. Vorster en P. Kruger. Toe laasgenoemde se tender vir die gebou aanvaar is, moes hy op die boukommissie vir H.J.T. Duvenage plek maak. Die nuwe pastorie (die gebou wat gesloop is toe die huidige een in 1954 gebou is) is in 1904 voltooi. Hoe het ds. Postma en sy gesin miskien nie daarna uitgesien om dit te bewoon nie, maar dit was hulle nie gegun nie.

Vroeg in 1904 sou 'n swaar beproewing oor die gemeente kom. Teen die einde van 1903 maak ds. Postma aan die kerkraad bekend dat hy aan 'n maagkwaal ly, waarvan almal bewus was. Aan hom word twee maande siekteverlof toegestaan, wat dan ook die einde van sy aktiewe bediening van die gemeente was. Op bekwame en gevoelvolle wyse is die verhaal van sy siekte en afsterwe te boek gestel deur ouderling P.W. van der Walt in 'n brosjure getitel "De Laatste Dagen van Den Weleerw. Zeer Gel. Heer S. Postma, B.A." Ds. Postma is vir mediese behandeling na Kaapstad. Op 10 Januarie 1904 skryf hy die laaste brief aan die Kerkraad van die warmbronne op Caledon af. Die brief is 'n triomf van geloofsvertroue en berusting. Nog verlaas word die broeders en susters, jongeliede en kinders 'n geseënde jaar toegebid.

Kort daarna vertrek oudl. Van der Walt en mev. Postma na Kaapstad waar haar eggenoot 'n operasie sou ondergaan. Die operasie het egter nie plaasgevind nie en ds. Postma is teruggebring na Middelburg. Hier is die dienskneg van die Here, ná 'n smartlike lyding wat hy in die geloof deurworstel het, op Maandagaand 8 Februarie 1904 in die jeugdige ouderdom van 39 jaar oorlede. Die teraardebestelling het op Woensdag 10 Februarie onder blyke van groot belangstelling plaasgevind. Trooswoorde is gespreek deur ds. P.C. Snyman van Steynsburg, prof. Jan Lion Cachet, ds. Winter van die NG Kerk, ds. T. Hamersma, ds. Dekker van die sendinggemeente en die landdros. Dis duidelik dat die hele gemeenskap gedeel het in die onherstelbare verlies wat die gesin en die gemeente gely het. Die eggenote en kinders (o.a. die latere prof. Ammi Postma van die PU vir CHO) het op 'n moeilike tydstip die liefde en sorg van 'n eggenoot en vader verloor. Die gemeente het 'n geliefde leraar moes afgee en die Gereformeerde Kerk het 'n begaafde predikant in die krag van sy lewe verloor toe manne van sy formaat so nodig was.

Volgens dr. G.C.P. van der Vyver het ds. Stephanus Postma in woord en daad by die Afrikaanse volk en taal gestaan, en tydens die Tweede Vryheidsoorlog (1899–1902) 'n publieke komitee gestig en daadwerklike hulp verleen aan gewondes, weduwees en wese. Hy het die Kaapse rebelle P.J. Wolfaardt en kmdt. J.C. Lötter bygestaan en die nag voordat hulle gefusilleer is saam met hulle in die sel deurgebring.

Stephanus Postma is in 1888 getroud met Johanna Jacoba Hendrika Slijkhuis, dogter van die Nederlandse immigrante Gerrit Lijkhuis en sy vrou, Hendrika Otterloo. Uit die huwelik is sewe kinders gebore, onder wie die bekend skryfsters Rikie Postma (1889) en Hilda Postma (1895), en Ammi Postma (1901), professor in die klassieke tale aan die Potchefstroomse Universiteit vir C.H.O. Nog 'n dogter, Stella, is op 21 Mei 1952 oorlede. Ná sy dood is sy getroud met die joernalis J.S.M. Rabie.




</doc>
<doc id="70987" url="https://af.wikipedia.org/wiki?curid=70987" title="Dirk Postma, seun van Martinus">
Dirk Postma, seun van Martinus

Ds. Dirk Postma (Aliwal-Noord, 5 Mei 1877 – Burgersdorp, 29 Desember 1940) was predikant in die Gereformeerde Kerk.

Dirk Postma was die oudste seun van ds. Martinus Postma, die eerste Gereformeerde predikant aan die Witwatersrand, en Elizabeth Jossina Spiller. Sy broer, dr. Ferdinand Postma, was 'n bekende Gereformeerde teoloog. Hulle oupa, ook ds. Dirk Postma, was die stamvader van die Postmas in Suid-Afrika en die grondlegger van die Gereformeerde Kerk. Hy was vyf keer getroud en het 21 kinders gehad. Martinus Postma is nog in Nederland gebore uit ou ds. Postma se derde huwelik, op 11 Februarie 1850 met Ida Sijpkens (†30 Maart 1857). Prof. Jan Lion Cachet was getroud met Dirk en Ferdinand se tante Zwaantje. Uit die stamvader se vierde huwelik (op 24 November 1859 met Susanna Lasea Kruger (†3 Oktober 1869)) is ook 'n Dirk Postma gebore wat eweneens predikant geword het. En een van die kleinkinders uit sy vyfde huwelik (op 20 Desember 1869 met Johanna Willemina van Biljon (†12 Julie 1901) was ook Dirk Postma, die seun van ds. Willem Postma, beter bekend as die skrywer Dr. O'Kulis.

Dirk Postma ontvang sy skoolopleiding op Burgersdorp en Middelburg, Kaap en toe aan die Teologiese Skool Burgersdorp. Met die uitbreek van die Tweede Vryheidsoorlog in 1899 veg hy as Kaapse rebel onder genl. C.F. Beyers. As krygsgevangene word hy na Burttseiland, Bermuda, verban waar hy as onderwyser optree en as redakteur van die krygsgevangenes se joernaal "De Burtts Trompet". Hier is hy die bemiddelaar tussen die krygsgevangenes en die Britse owerheid. Ná die vrede in 1902 onderneem hy 'n res na die Verenigde State van Amerika en na Europa.

By sy terugkeer in sy vaderland behaal Postma die B.A.-graad en voltooi sy teologiese studie op Burgersdorp kort voor die Skool in 1905 na Potchefstroom sou verhuis om die voorloper van die hedendaagse Noordwes-Universiteit te word. Dirk Postma word, soos agtereenvolgens van 1877 sy oom ds. Petrus Postma, sy pa, Marthinus Postma en oom ds. Stephanus Postma, aangestel as professor in die literariese departement van die Burgersdorpse teologieskool waar hy dien van 1903 tot 1904, die skool se laaste jaar in die Noordoos-Kaap.

Hy aanvaar in 1904 'n beroep na Krugersdorp en word as professor in die literariese departement opgevolg deur sy jonger broer, ds. Ferdinand Postma, die vyfde Postma agtereenvolgens. Die stigting van die Gereformeerde kerk Krugersdorp was deel van die Gereformeerde Kerk se poging om, 10 jaar ná die goudstormloop en die stigting van Johannesburg, sy lidmate aan die Witwatersrand beter te bearbei. Op die algemene vergadering van die Gereformeerde Kerk op Heidelberg van 16 Maart 1896 af is besluit om twee gemeentes op die Witwatersrand te stig. Krugersdorp is op 25 April 1896 van Rustenburg afgestig en op 23 Mei is die Johannesburgse gemeente met 200 lidmate gestig. Die predikant van Pretoria, ds. Petrus Postma, ds. Dirk Postma se oom, sou as konsulent kerkdienste in Johannesburg teen £5 per diens waarneem, maar teen die einde van daardie eerste jaar besluit die kerkraad van Johannesburg om saam met Krugersdorp 'n eie predikant te beroep. Elke gemeente sou 'n proporsionele deel volgens hul aantal lidmate tot die jaarlikse salaris van £400 bydra. Ds. P. Snyman het die beroep bedank, maar 'n geslaagde beroep is daarna uitgebring op ds. Dirk Postma se vader, ds. Martinus Postma. Hy is op 28 Augustus 1897 as die eerste Gereformeerde predikant in Johannesburg bevestig.

Die gemeente het vinnig gegroei en teen die einde van 1896 was daar reeds 350 belydende lidmate. Terugslae in die landbou het Afrikaners stadwaarts gedwing sodat daar teen 1898 reeds 900 siele in die Gereformeerde gemeente Johannesburg was. Die gemeente was so uitgestrek en spoedig so groot dat die kerkraad dit oorweg het om 'n tweede predikant te benoem, maar dié planne moes laat vaar word met die uitbreek van die Tweede Vryheidsoorlog.

Ná die oorlog het ds. Postma weer versoek dat 'n tweede predikant beroep moes word omdat dit onmoontlik was vir een predikant om al die werk te behartig. Die kerkraad kom hom deels tegemoet deur te besluit om Braamfontein en Fordsburg as twee afsonderlike afdelings te skei, hoewel dit nog een gemeente sou wees. Tydens 'n kerkraadsvergadering van die afdeling Braamfontein op 27 Junie 1903 is besluit om die kerkraad van Johannesburg te versoek dat hulle 'n aanbeveling op die eersvolgende Algemene Vergadering in Januarie 1904 moes maak dat Braamfontein tot afsonderlike gemeente afgestig moes word. Ds. Postma se las is wel verlig toe Krugersdorp in 1904 'n eie predikant kry, sy seun ds. Dirk Postma, al het die Algemene Vergadering nie aan Braamfontein se versoek voldoen nie. Die kerkraad het toe liewer hul goedkeuring daaraan verleen dat die kombinasie Johannesburg-Krugersdorp verbreek moes word.

Ds. Dirk Postma het egter net tot in 1906 aan die Rand gebly en word op 19 Mei 1906 as Burgersdorp se leraar bevestig. Tydens sy bediening word op Burgersdorp die sierlike kerkgebou in die Gotiese boustyl opgerig en in Oktober 1913 in gebruik geneem, volgens sommige een van die mooiste kerkgeboue in sy soort in Suid-Afrika. In sy gemeente was hy 'n aktiewe voorstander van Christelik-Nasionale Onderwys, soos sy aandeel aan die heroprigting van die Vrye Christelike skool op Burgersdorp in 1908 getuig.

Hy tree herhaalde kere op as voorsitter van die sinode van die Gereformeerde Kerk en dien 20 jaar as lid en veral as voorsitter van die kuratorium van die teologiese skool op Potchefstroom. Hy was lid van talle kerklike kommissies en verteenwoordig sy kerk in 1927 op die sinode van die Gereformeerde Kerk in Groningen, Nederland. In 1922 besoek hy die Angola-Boere met wie se terugkeer na die Unie en Suidwes-Afrika hy enkele jare later veel te doen sou hê. Sy oom ds. Dirk Postma jr. is op 21 Oktober 1888 op Burgersdorp bevestig om as eerste predikant vir drie jaar na die Dorslandtrekkers, van wie die meeste Doppers (lidmate van die Gereformeerde Kerk) was, by São Januário, Humpata, in Angola, te gaan.

Selfs na Chubut in Argentinië (sien NG gemeente Chubut) onderneem ds. Dirk Postma ook 'n reis en beywer hom vir die repatriasie van die Afrikaners wat hulle ná die Tweede Vryheidsoorlog daar gaan vestig het. Hy voer jare lank 'n omvangryke briefwisseling met geloofsgenote, ook buite Suid-Afrika, en hy het die gewoonte gehad om alles te versamel en te bewaar waarby hy belang gehad het.

Dr. B.R. Krüger skryf van ds. Dirk Postma in die "Suid-Afrikaanse Biografiese Woordeboek": "Hy was 'n man van sterk oortuiginge wat hy nie onder stoele en tafels weggesteek het nie, 'n streng gedissiplineerde gelowige wat dit van alle mense met 'n onverskrokke, reguit benadering geëis het. Bekend, ook buite sy kerk, om sy absolute strengheid ten opsigte van die Gereformeerde beginsels, word hy in sy omgewing met die jare 'n patriargale figuur wat groot agting van sowel blankes as nie-blankes geniet. Hy was sonder twyfel een van die sterkste persoonlikhede wat ooit in die Geref. Kerk kon dien."

Ds. Postma is in 1903 getroud met Johanna Alida Coetsee (20 Junie 1879 – 30 Maart 1929), dogter van Adriaan Coetsee van Middelburg, en ná haar dood trou hy met Martha M. Kruger (weduwee Van der Walt). Daar was 15 kinders uit sy eerste huwelik.



</doc>
<doc id="70988" url="https://af.wikipedia.org/wiki?curid=70988" title="Hettie Uys">
Hettie Uys

Hettie Uys (née Van Rooyen) is 'n Afrikaanse aktrise. Sy is in 1945 met die filmmaker Jamie Uys getroud. Sy was aanvanklik 'n wiskundeonderwyser, maar het haar man later met die vervaardiging van sy rolprente bygestaan. Sy het ook in verskeie van hierdie rolprente verskyn. Die eerste hiervan was die rolprent "Daar Doer in die Bosveld" in 1951.



</doc>
<doc id="70991" url="https://af.wikipedia.org/wiki?curid=70991" title="Benn Potgieter">
Benn Potgieter

Benn Potgieter is/was 'n Afrikaanse akteur. Hy toer eers saam met die Anton Ackermann Geselskap, maar begin later sy eie Benn Potgieter Geselskap. Hy het verhoogstukke soos "Bennie Boet", "Blare wat Val", "Dit is Weer Lente" en "Daar's Bemindes in die Hemel" op die planke gebring.



</doc>
<doc id="70994" url="https://af.wikipedia.org/wiki?curid=70994" title="Willem Postma">
Willem Postma

Ds. Willem Postma (Burgersdorp, 15 Maart 1874 – Reddersburg, 13 Desember 1920) was 'n predikant in die Gereformeerde Kerke in Suid-Afrika en, onder die skuilnaam Dr. O'Kulis, 'n Afrikaanse baanbrekerskrywer.

By sy dood het prof. J.D. du Toit (Totius) hom as 'n “heldeverskyning” en nie maar net 'n merkwaardige figuur nie beskrywe: “Hy het beswyk terwyl hy nog wou werk en ideale in sy siel geskitter het – maar dan beswyk met sy bors teen die stroom en met moed in sy siel. As sodanig sal sy persoonlikheid almal wat hom geken het, bly imponeer. Só leef, só sterf 'n man.” Sy boesemvriend, ds. J.D. Kestell, het onder meer gewys op Postma se ywer vir Christelik-nasionale onderwys en hom bestempel as “een zeldzaam verschijnsel in onze tijd van wikken en wegen”, 'n gawe van God aan die Gereformeerde Kerk maar ook aan Suid-Afrika. Hy het sy kollega (hulle was van 1912 tot 1915, toe ds. Postma na Reddersburg vertrek, leraars van Bloemfontein se NG en Gereformeerde gemeente) beskryf as 'n "onverbeterlike optimis" in sy lewensbeskouing wat betref godsdienstige en maatskaplike sake. P.J. Nienaber, van wie in 1950 die enigste biografie van ds. Postma verskyn het, skryf daarin: "Dr. O'kulis was 'n indrukwekkende persoonlikheid. Wat dadelik die aandag getrek het, was sy fors gestalte, maar fynbesnede gelaat, die welgevormde neus met die dun neusvleuels en die lewendige oë. Sy gelaat was ongelukkig baie geskend deur pokke, en van dié siekte het hy 'n steeds toenemende doofheid oorgehou."

Willem Postma is op op Burgersdorp gebore as 'n seun van ds. Dirk Pieters Postma, die stigter van die Gereformeerde Kerk in Suid-Afrika, uit sy vyfde en laaste huwelik, met Johanna Willemina van Biljon (oorlede op 12 Julie 1901) op 20 Desember 1869.

Van sy halfbroers wat naam gemaak het in die Gereformeerde Kerk, was (uit sy vader se derde huwelik) di. Petrus Postma (1854–1919), veral bekend as Gereformeerde leraar in Pretoria en pres. Paul Kruger se kapelaan en raadgewer, en Marthinus Postma (1855–1926), eerste Gereformeerde predikant aan die Witwatersrand, en (uit sy vierde huwelik) di. Dirk Postma jr. (1861–1919) en ds. Stephanus Postma (1865–1904). Sy broerskinders ds. Dirk Postma (1877–1940) en dr. Ferdinand Postma (1879–1950) was ook bekendes in die Gereformeerde Kerk, terwyl Hilda Postma (1895–1993) en Rikie Postma (1889–1938) skrywers van onderskeidelik veral kindergedigte en -prosa was. Die digter, teoloog en Psalmberymer Totius wassy swaer omdat Totius getroud was met Marie, Willem se jongste suster. Ook sy swaer prof. J.A. du Plessis was hoogleraar aan die Teologiese Skool Potchefstroom. Du Plessis was eers getroud met ds. Postma se suster Laurika en ná haar dood met sy suster Aletta.

Willem Postma het op Burgersdorp sy eerste onderrig en later sy opleiding tot predikant aan die Teologiese Skool Burgersdorp ontvang, waar prof. Jan Lion Cachet sy leermeester was. As seun was hy baie lewendig van aard en 'n groot liefhebber van sport. Hy was 'n uitstekende vuisvegter, en alle nuwelinge wat in die skool gekom het, moes eers teen "Willy" (soos sy Engelse maats hom genoem het) veg om te wys hoeveel daar in hulle steek. Hy was 'n egte kwajong, altyd klaar vir die een of ander streek of grap. Sy studie het hy onder moeilike omstandighede voltooi omdat hy as enigste seun uit sy vader se laaste huwelik ná dié se dood op 28 Desember 1890 sy moeder moes help om in die onderhoud van die gesin te voorsien, al was hy toe net 16 jaar oud. 

Ds. Postma is in 1897 beroep na sy eerste gemeente, Bethulie in die Suidoos-Vrystaat. Die plan was dat hy as veldprediker saam met die kommando's sou gaan, maar voorlopig moes die kommando van Bethulie die brug oor die Grootrivier bewaak. Die Boere is daar egter skielik een nag deur die Engelse verras, en sonder slag of stoot is Bethulie toe ingeneem en ds. Postma gevange geneem. Sy vrou was op daardie tydstip baie siek, en die bevelhebber kon dit nie oor sy hart kry om ds. Postma as krygsgevangene na Indië te stuur nie. Hy het sy bes gedoen om hom oor te haal om die eed van getrouheid aan die Britse kroon af te lê en op Bethulie by sy gesin te bly. Ds. Postma het egter beslis geweier, ook op aandrang van sy eggenote, wat nie daarvan wou hoor dat hy die eed sou aflê nie. Ten einde raad moes hy op 'n oggend weer voor die offisier verskyn. Daar gekom, tref hy verskeie persone aan wat reeds die eed van getrouheid afgelê het. Die offisier wys toe na hulle en vra: "Hulle het die eed afgelê. Ag jy jouself dan beter as hulle dat jy dit nie wil doen nie?" "Kolonel, vertel my eers," was die antwoord, "wat doen die Britse leër as 'n Tommie trou sweer aan die vyand?" "Ons skiet hom soos 'n hond dood!" roep die offisier uit. "In alle erns dan, Kolonel, ag jy my dan minder as 'n gewone Tommie om van my so 'n gemene ding te eis?" Die offisier het sy versoek nie herhaal nie, en ds. Postma het so 'n indruk op hom gemaak dat hy hom as gevangene na Middelburg, Kaap, gestuur het, waar hy toe op parool uitgelaat is. Hy moes homself elke dag aanmeld, maar die eed het hy nooit afgelê nie. Om sy gesin aan die lewe te hou, moes hy toe tot die sluiting van die vrede in 'n winkel werk. Ook was hy behulpsaam met die eredienste in die plaaslike Gereformeerde gemeente. "Gedurende die week moes ek die jongste modes verkoop," het ds. Postma gesê, "en Sondae moes ek daarteen preek." Dit was vir hom uiters moeilike en kommervolle jare, nie alleen omdat dit finansieel moeilik gegaan het nie, maar sy hart was by die Vrystaatse kommando's.

Ná die oorlog is hy terug na Bethulie, maar gee die kerkraad op 4 Maart 1905 kennis dat hy na Bloemfontein beroep is, waar hy in 1903 die eerste Gereformeerde gemeente in die Vrystaatse hoofstad gestig het en daarna as konsulent van die gemeente opgetree het. Die beroep na Bloemfontein het hy aangeneem en Bethulie se kerkraad op 7 April van sy besluit ingelig. (Dié gemeente het 110 jaar later, in 2013, ontbind weens die veranderde demografie van die Bloemfonteinse middestad.) In 1915 aanvaar hy 'n beroep na Reddersburg, waar hy werk tot aan sy dood in 1920. So was hy in sy kort loopbaan werksaam al drie die grootste Gereformeerde gemeentes van die Vrystaat van destyds. Ds. Postma se gesondheid was reeds geknak toe hy na Reddersburg gekom het. Tog het hy met onvermoeide werkkrag die gemeente opgebou. Vir die gemeente was dit dan ook 'n geweldige skok toe hy op betreklik jeugdige leeftyd in Desember 1920 oorlede is. Maar sy bediening het diep spore agtergelaat wat jare daarna nog sigbaar was. Dit was moeilike oorlogsjare waarin hy hier gedien het, gevolg deur die vreeslike Griepepidemie. Sy optrede in die donker tye bly onvergeetlik. 'n Opmerklike besluit is in Maart 1919 geneem, naamlik dat die notule voortaan in Afrikaans gehou sou word. In hierdie jare het ook die sustersvereniging onder die naam van die Dorkasvereniging ontstaan. Onder ds. Postma se leiding het die kerkraad ook die gedagte van 'n ekumeniese sinode by die Sinode aanhangig gemaak.

In 1905 is hy na Bloemfontein beroep, waar hy op 12 Mei in die jong gemeente (1903 gestig) aangekom het. Die gemeente het merendeels uit die werkerstand, veral spoorwegwerkers, bestaan. Uiters moeilike jare het nou gevolg, maar ds. Postma se werk was onder dit alles ryklik geseën. In 1909 het die gemeente reeds 313 lidmate gehad. 

Ná sy aankoms in Bloemfontein het ds. Postma dadelik deelgeneem aan al die vertakkinge van die maatskaplike lewe, naamlik politiek, onderwys, kultuur, ens. Daarby was hy ook behulpsaam in die redaksie van die Vriend des Volks, en saam met Johan Visscher, J.S.M. Rabie, Oom Lokomotief en andere het hy veel gedoen om leeslus by die volk op te wek, maar bowenal om hulle nasionaal bewus te maak. In hierdie blad het hy die bekende stukke “Oogdruppels" onder die skuilnaam Dr. O'kulis geskryf. (Die naam Dr. O'kulis is verkeerd gespel; dit moes Okulis gewees het, sonder die afkappingsteken. Toe dit die eerste maal gebruik is, het die setter die komma ingevoeg, en ds. Postma het dit so gehou). Dr. O'kulis het besonder baie aandag aan onderwyssake gegee, en hier was hy die regterhand van genl. J.B.M. Hertzog, ook op politieke gebied, veral toe die generaal uit die Botha-kabinet gesit is. Hy was in baie opsigte die siel van die Tweede Afrikaanse Taalbeweging in die Vrystaat. 

Ds. Postma het geen rus geken nie. Daarvoor het baie werk en slegte gesondheid gesorg. In 1909 moes sy kerkraad hom 'n paar maande verlof toestaan weens ernstige krankheid. In 1911 was hy weer siek, maar kon gelukkig sy werk gou hervat. In 1912 is hy na Steynsburg. Die plaaslike leraar, ds. (later dr.) P.C. Snyman, ’n swaer van ds. Postma, is na Nederland vir verdere studie, en mede met die oog op die moeilike finansiële toestand van die Bloemfonteinse gemeente, is besluit dat ds. Postma aan die versoek sou voldoen om na Steynsburg te gaan vir 'n jaar. Hy sou dan van daar die gemeente in Bloemfontein een maal per maand bedien. Maar, teen die end van 1912 was sy gesondheid so swak dat hy na Bloemfontein moes skryf om sy emeritaat aan te vra. Daar was vir die kerkraad geen ander weg oop as om die versoek na die Algemene Vergadering te verwys nie, en die emeritaat is toe aan ds. Postma verleen. Die grootste deel van die volgende jaar (1913) het hy toe in Oos-Londen deurgebring. Vanaf Desember 1913 sou hy egter weer in die pastorie in Bloemfontein gaan woon en werksaam wees na sy kragte dit toelaat. Gelukkig het sy kragte so toegeneem dat hy in April 1914 ten volle in sy amp herstel is. 

Dat hy besonder geliefd was in sy gemeente, blyk uit 'n brief aan hom van H. Grobler (24 Januarie 1913), waarin hy onder meer skryf: “Het was ons smartelijk, met laatste Nachtmaal, te moeten hooren dat uwe ongesteldheid zoo toegenomen heeft, dat gij, op medies advies, genoodzaakt zijt een lange rust te nemen. Het is ons smartelijk te moeten denken, dat wij zoo langen tijd uwe tegenwoordigheid zal moeten missen." In 1915 het hy die beroep na die gemeente Reddersburg aangeneem. By sy vertrek het die Gereformeerde Vereniging hom 'n brief van waardering geskryf: “Menigmaal hebben we met genoegen geluisterd naar uw heldere en duidelike uiteenzetting van de verschillende gedeelten van Gods Woord. We zijn ervan overtuigd, dat u arbeid in ons midden niet zonder vrucht is geweest . . . Doch we letten niet enkel op wat u voor deze vereniging deed, maar erkennen ook dankbaar, dat u op velerlei gebied met zegen heeft gearbeid. We zien u dan ook.node heengaan, al willen we ons niet tegen de wegen des Heren verzetten." 

Vir ds. Postma was dit baie swaar om in 1915 afskeid te neem van die Gereformeerde kerk Bloemfontein, die arm gemeentetjie waarvan hy sedert 1903 predikant was. Ds. I.D. Krüger, wat in sy plek bevestig is, vertel die volgende staaltjie: "Ek kon 'n duidelike denkbeeld vorm van wat in sy gemoed die dag moes omgegaan het toe hy 'n jong leraar in sy geliefde gemeente moes bevestig. En tog moes ek sien dat hy juis op daardie gedenkwaardige dag net vol grappe was. Die grappe het in 'n oneindige reeks uit sy mond gerol. Met elkeen moes hy grappe verkoop, en net waar hy is, hoor 'n mens lag. Die aand van daardie dag was dit weer so in die studeerkamer. Toe die laaste gaste eindelik afskeid neem, vra ek toe aan ds. Postma: 'Broeder, hoe kry u dit reg om op so 'n dag soos vandag nog opgeruimd te wees en grappe te maak?' Die antwoord was: 'Isak, jy moet nog van my leer hoe om 'n traan met 'n grap af te vee.' Dr. Nienaber skryf: "So was hy – hoe groter sy smart, hoe groter sy humorsin. As sy kinders in die eetkamer kom en net effens nukkerig lyk, dan moet hulle in 'n ry staan en eers 'smiling exercises' doen voordat hulle aan die tafel kan gaan sit. Waar genl. C.R. de Wet altyd 'n 'uitkomkans' gesien het, het ds. Postma altyd die moontlikheid gesien om 'n grap te maak; nie net in die gewone lewe nie, ook nie net om smart te verberg nie, maar ook as hy kwaad of ernstig was, was sy sin vir humor sy vernaamste karaktertrek.

Nienaber beskryf hom as 'n "lewendige, oortuigende spreker, streng Calvinisties, besonder prakties in sy prediking en met 'n groot sin vir humor". Ná 'n ernstige siekte (pokke) word hy reeds vroeg in sy kort lewe hardhorend.

Ds. Postma is in 1915 na die Gereformeerde kerk Reddersburg beroep. Hy het bedank, maar die beroep is herhaal. Die telegram waarin hy bedank het, was reeds klaar geskryf, toe hy besoek kry van sy boesemvriend, ds. J.D. Kestell, predikant van die NG gemeente Bloemfontein. Die volgende gesprek het toe plaasgevind, skryf dr. P.J. Nienaber: "Ds. Kestell: 'Broeder, mag ek vra wat u besluit is?' Ds. Postma: 'Dominee, ek het weer bedank.' Ds. Kestell: 'Waarom dan?' Ds. Postma: 'As ek daardie beroep aanneem, dan sal "dit net wees om 'n hoër salaris" (dit gesê in die vorm van 'n grap) en dit durf tog nie. Wat my betref, ek het te veel saam met hierdie gemeentetjie van my deurgemaak en my hart is hier.' Ds. Kestell: 'Broeder, weet u, 'n beroep kom dikwels baie snaaks. Dit kan ook deur 'n mens se sak kom.' Ds. Postma: 'Hoe bedoel u, Dominee?" Ds. Kestell: 'U is aangewys om u volk en u kerk te dien. Maar u kan dit nie meer doen nie weens swakke gesondheld en finansiële kwellings. Is dit nie waar dat as u na 'n stiller plek gaan en beter versorging kry, u meer vir u volk en kerk kan doen — u pligte beter uitvoer nie?' Die telegram is opgeskeur en die beroep aanvaar. Ds. Kestell het besluit." 

Ds. Postma het teenoor ander nooit anders gepraat as van "Vader Kestell" nie. En "Vader Kestell" was die enigste na wie hy altyd opgesien het om leiding, en "Vader Kestell" se raadgewings en dikwels vermanings is altyd onvoorwaardelik aangeneem deur die man wat vir geen oormag ter wêreld sou swig nie. Dit was werklik hier seun teenoor vader, skryf dr. Nienaber.

Ds. Postma se gesondheid was reeds geknak toe hy na Reddersburg gaan. Tog het hy met onvermoeide werkkrag die gemeente opgebou. Vir die gemeente was dit dan ook 'n geweldige skok toe hy op betreklike jeugdige leeftyd in Desember 1920 oorlede is. Maar sy bediening het diep spore agtergelaat wat jare daarna nog sigbaar was. Dit was moeilike oorlogsjare waarin hy hier gedien het, gevolg deur die vreeslike Griepepidemie. Sy optrede die donker tye bly onvergeetlik. 'n Opmerklike besluit is in Maart 1919 geneem, naamlik dat die notule voortaan in Afrikaans gehou moet word. In hierdie jare het ook die sustersvereniging onder die naam van Dorkasvereniging ontstaan. Onder ds. Postma se leiding het die kerkraad ook die gedagte van 'n ekumeniese sinode by die Sinode aanhangig gemaak.

Postma het in Bloemfontein dadelik die leiding geneem in die hernieude stryd om die erkenning van Afrikaans. In Julie 1905 verskyn sy drie artikels oor die Afrikaanse taal onder die skuilnaam Jong Afrika in "De Vriend des Volks": "Een pleitrede vir die rechte van Afrikaans" (2 Julie 1905), "Die regte van ons taal" (16 Julie 1905) en "Doen is die ding" (30 Julie 1905). Hy het die artikels reeds in 1903 gedeeltelik opgestel, behalwe die derde en laaste ("Doen is die ding"). Op dié boeiende stukke volg sy ewe belangrike Bloemfonteinse toespraak oor "De nieuwe taalbeweging", wat gepubliseer word in "De Vriend des Volks" van 14 Desember 1906. Dit is in Oktober 1952 saam met die drie "Jong Afrika"-bydraes in die "Hertzog-annale" herdruk. Dié reeks artikels kan beskou word as die manifes van die Vrystaatse Taalbeweging. Hy toon met gegronde bewysredes aan dat Afrikaans 'n eie bestaansreg het, al verskil dit van Nederlands, omdat Afrikaans saam met die volk aan die ontwikkel is tot selfstandigheid. Sonder bitsigheid maar op simpatieke wyse, aldus Nienaber, oortuig Postma sy lesers van die bruikbaarheid van Afrikaans, wen hy hul meegevoel en belangstelling en voorspel dat Afrikaans nog een van die amptelike tale van Suid-Afrika gaan word.

Postma het sy idee vollediger uiteengesit in "Die Brandwag" van 1912 toe hy spesifiek aandag gee aan die rol van die kind. As gevolg van dié artikels en sy deur sy voortdurende propagandawerk vir Afrikaans, is in 1906 'n tak van die Afrikaanse Taalgenootskap gestig waar ds. Postma 'n besielende redevoering oor Afrikaans gehou het. Ander bekendes in die bestuur was genl. J.B.M. Hertzog en Daniël Francois du Toit (Oom Lokomotief). Op ds. Postma se voorstel word in 1908 'n letterkundige onderafdeling van die vereniging Onze Taal gestig om die Afrikaanse letterkunde te bevorder en om kinders van geskikte skoolboeke te voorsien. Die Akademie vir Taal, Lettere en Kuns (die voorloper van die Suid-Afrikaanse Akademie vir Wetenskap en Kuns) wat in 1909 in Bloemfontein gestig is, het sy ontstaan deels aan die inisiatief van ds. Postma te danke.

Ds. Postma het groot bekendheid verwerf vir sy "Oogdruppels" wat van 6 Oktober 1905 gereeld in die "Vriend des Volks" onder die skuilnaam dr. O'Kulis verskyn het. Op "smaaklike en onderhoudende" toon, volgens Nienaber, het hy gedurig reseppies gegee vir allerlei nasionale oogsiektes, het hy geskryf oor onderwerpe van die dag, soos die erkenning van Afrikaans as taal, die Vrystaatse onderwysvraagstuk, politieke gebeurtenisse ens. Totius, sy swaer, het gesê: "Deur dié stukke het hy hom as volksman geopenbaar, het hy hom 'n weg gebaan na die hart van die Vrystaatse volk." Die stukke het besonder baie byval gevind en ongevraagde getuigskrifte is aan die "dokter" gestuur. Toe dr. O'Kulis later in Junie 1914 nie meer met die politieke rigting van die "Vriend des Volks" kon simpatiseer nie, is sy rubriek gestaak. In die "Volksblad" en "Die Burger" het nog enkele van sy "Oogdruppels" verskyn.

Hy is die skrywer van "Die Eselskakebeen" (1909), wat destyds groot opspraak gewek het, al was dit literêr van min waarde. Soos Simson die Filistyne met 'n eselskakebeen doodgeslaan het, so wou ds. Postma met dié boekie die Filistyn in die Afrikaner doodslaan. Daarin het hy die draak gesteek met die vreemde onderwysstelsel en Afrikaners gemaan om getrou aan hulself te wees en 'n nasionale bewussyn aan te kweek. Hoewel sy skryfwerk vol bytende sarkasme was, is die skrywer nooit bitter nie, volgens Nienaber. In 1939 skryf P.C. Schoonees in sy "Die prosa van die tweede Afrikaanse beweging" oor dié boek: "Selfs vandag het die boekie nog aktuele waarde, en dis 'n kultuurhistoriese dokument, wat selfs die verre nageslag nog met belangstelling sal lees. Al sal dit hulle nie so heftig ontroer nie soos ons, wat al die ervarings self ondervind het, tog moet dit altyd treffend bly deur sy raak voorstelling en bytende spot. Daar is enkele uitweidings, wat die eenheid van die strydskrif verstoor, 'n paar anekdotes, wat die direktheid van die aanval verminder, maar omdat dit iets is wat werklik 'uit (die) hart opgeborrel het' sal dit altyd sy waarde behou."

In 1918 verskyn "Doppers", wat insig bied in 'n "eienaardige deel" van die Suid-Afrikaanse bevolking, die behoudendes wat die ruggraat vorm van die Gereformeerde Kerk. Oor dié boek skryf P.C. Schoonees in 1939 in "Die prosa van die tweede Afrikaanse beweging": "Dr. O'kulis verklaar in sy inleiding: 'Ik het die egte ou Doppers nog goed geken en hulle opregte nasate leef ik nog mee saam, sodat ik meen in staat te wees om enigsins 'n suiwere portret te skilder van 'n eienaardige groep van ons volk...’ Hy het 'n ruim opvatting van die woord Dopper. ‘Al die Doppers (is) nie in die Dopperkerk nie, en . . . nie alle lidmate van die Gereformeerde Kerk van S.A. (is) egte Doppers nie.’ (p. 8.) ‘Ons profeteer dan ook beslis . . dat ons volk altyd meer terug sal draai naar die Backveld, al meer Dopper sal worde, naarmate ons nasionale selfbewustheid ontwaak en ontwikkel’ (p. 15). Op kernagtige wyse word die hele lewensbeskouing van die Dopper uiteengesit en alles wat daarmee in stryd is, afgekeur. Die oorsprong van die Doppers, hul isolement, godsdiens en beskawing word geskets en hul beginsels met warmte verdedig. Ten slotte word daar 'n staanplek gevra vir die Dopper in die Afrikaanse samelewing: ‘Ons vra geen guns, geen medelyde, geen beloning, geen verering nie. Ons vra net staanplek in die Boer-geledere om saam te werk en saam te stry vir die heilige pand ons saam toevertrou’ (p. 116). In die bylae volg die opinies van ander skrywers oor die Doppers. Die grootste gedeelte van die boek is van godsdienstige aard en kan buiten beskouing bly. Dat ons hier egter te doen het ‘met 'n faktor, wat geweldig invloed uitgeoefen het op die kultuurlewe van ons volk’ (p. 71) is ongetwyfeld waar, en dr. O'kulis se pleidooi vir die Doppers is 'n belangrike bydrae op kultuur-historiese gebied. Daaruit kan ons die Dopper se standpunt teenoor die wetenskap, die kuns, opvoeding, sport, ens. leer ken. Die skrywer het 'n persoonlike kyk op al die probleme van ons tyd, al is sy behandeling daarvan dan ook dikwels sketsagtig. Kapitalisme en sosialisme kan seker nie met so 'n paar sinnetjies soos die volgende afgemaak word nie: ‘Geen van bei ken soiets as 'n lewens- of nasionale ideaal nie – hulle klim nooit hoër op as hulleself nie. Daar is niks verhewens of opheffends in hierdie rigtings nie – dit is net: - ‘Laat ons eet en drink en vrolik wees, want more sterf ons.’ Ook die definisie van modernisme is vaag en misleidend. (p. 65.)"

In die volgende jaar verskyn "Die Boervrouw, moeder van haar volk", wat handel oor Afrikanervroue se aandeel aan die Suid-Afrikaanse geskiedenis. Dis saamgestel op versoek van die Nasionale Helpmekaar- en Kultuur-Vereniging, Reddersburg. In die inleiding skryf die skrywer: "Dis my doel om die lewe en dade van die Boervrou in die geskiedenis op te spoor en voor te stel op eenvoudige en heldere wyse.’ Die werkie is meer van geskiedkundige as van letterkundige belang.

P.C. Schoonees skryf oor dié boek: "Die portret en karakter van die Boervrou het dr. O'kulis met liefde geteken. Veral in die sewende en agste hoofstuk, waar die skrywer self meer aan die woord is, kom juiste opmerkings en 'n persoonlike uitdrukkingswyse voor. Die nuwere geskiedenis wil hy verbygaan, maar oor die konsentrasiekampe kán hy nie swyg nie. (p. 141.) 'Die geskiedenis swyg nie, al vergeet ons ook al graag.' (p. 148.) 'Dwars deur ons land loop die bloedspoor van die Boervrou' (p. 114). Met eerbiedige hulde volg hy dié spoor deur ons geskiedenis. Van die politieke vroueverenigings verwag hy weinig heil. Ook die foute van die Boervrou word beskryf. In Marie Koopmans-de Wet ‘sien ons die Boervrou soos sy ontwikkel op die hoogste sport’ (p. 181). Die bylaes bevat hoofartikels van die Mediator oor die trekkers en oor vaderlandsliefde, asook 'n stuk uit Preller se Voortrekkermense.

Ná sy dood is 'n pamflet van hom uitgegee, te wete "Onderwys" (1921).

Ds. Postma het ook 'n aandeel aan die vertaling van die Bybel in Afrikaans gehad. Op die eerste vergadering van die Bybelvertalingskommissie op 22 November 1916 het hy die Gereformeerde Kerk verteenwoordig en in "Het Kerkblad" van 1916 het daar 'n vertaling van die Nuwe-Testamentiese boek Titus van sy hand verskyn. Hy het ook 'n begin gemaak met die vertaling van die Liturgie.

Hoewel 'n sterk voorstander van Afrikaans, wou ds. Postma nooit self in Afrikaans preek nie omdat hy, soos hy altyd gesê het, “dan Dr. O'kulis sou wees”. Sy tweede seun, Calman, vertel dat toe hy in die aanneming gegaan het, sy vader hulle op 'n dag in die grootste erns (soos altyd gebeur het wanneer hy met die Bybel te doen gehad het) 'n gedeelte van die Bybelgeskiedenis in Afrikaans verduidelik het. Sy beeldspraak was egter so humoristies dat die hele klas onderlangs gelag het. Dadelik was hy baie vererg hieroor en wou die hele klas daar en dan wegwys. Met groot moeite het Calman daarin geslaag om sy aandag te vestig op die punt waaroor hulle gelag het. Ewe verleë draai hy hom om en sê aan die twee ouderlinge: “Sien jule, broeders, dan wil julle nog hê ek moet in Afrikaans preek."

Hy druk sy stempel ook op die Vrystaatse onderwys af. Hy beveg die Engelse onderwysstelsel van 1902 heftig as 'n groot voorstander van Christelik-Nasionale Onderwys (CNO). In Bloemfontein het hy 'n CNO-skool gestig in die voorportaal van die Gereformeerde kerk. Dit het eers bekendgestaan as die Voorbereidende Techniese Skool en het later ontwikkel in wat vandag bekendstaan as die Hoërskool Sentraal en die Laerskool Sentraal. Die skool het met 50 leerlinge begin, maar teen 1908 was daar reeds 150. Die skool is in 1908, kragtens die Hertzog-onderwyswet, deur die staat oorgeneem. Die Dr. O'kulis-museum is in die skool ingerig. Sy belangstelling in die onderwys word in 1916 bekroon toe hy voorsitter word van die provinsiale onderwyskommissie en 'n verslag oor die onderwys in Mei van dieselfde jaar lewer. Die Laerskool Willem Postma in die Bloemfonteinse voorstad Dan Pienaar is na hom genoem.

Ook op politieke gebied was Postma 'n leier in die Vrystaat. Hy het gedien in die sentrale bestuur van die Orangia-Unie en was in Januarie 1907 n stigter van 'n tak van die Orangia-Unie in Bloemfontein. Toe genl. Hertzog in 1912 uit die Botha-kabinet weggelaat is, het Postma die generaal se regterhand geword tydens die stigting van die Nasionale Party in 1914. Hy stel die konsepgrondwet van die party op en dit is vir die grootste gedeelte deur die kongres aanvaar.

Sy biograaf, dr. P.J. Nienaber, skryf ds. Willem Postma was 'n indrukwekkende persoonlikheid. “Wat dadelik die aandag getrek het, was sy fors gestalte, maar fynbesnede gelaat, die welgevormde neus met die dun neusvleuels en die lewendige oë. Sy gelaat was ongelukkig baie geskend deur pokke, en van die siekte het hy 'n steeds toenemende doofheid oorgehou. Hy was die opregtheid self wat hy gevoel of gedink het, daarvan het hy geen geheim gemaak nie. Niemand kon ooit in onsekerheid verkeer wat sy sienswyse was oor enige punt wat betref kerklike, maatskaplike of politieke aangeleenthede nie, en insonderheid wat die onderwys betref. Hy het 'n afkeer gehad van die ‘neutrale’ skool – ja, van alles wat nóg vis nóg vlees was.”

Ds. Dr. J.D. Kestell het sy kollega 'n “onverbeterlike optimis" genoem. Hy was dit in sy lewensbeskouing wat betref godsdienstige en maatskaplike sake. Aan die toekoms van die Afrikaanse volk het hy nie getwyfel nie. “'n Nasie wat alles deurgegaan het wat ons deurgeworstel het, het God sekerlik 'n plan mee. Ons sal lewe!". Nienaber skryf: “In verband met hierdie optimisme moet gewys word op wat gebeur het toe Totius uit sy verse ‘By die Monument’ in Bloemfontein enige gedigte voorgedra het. Dr. O'kulis het van die verse 'n hoë dunk gehad. Alles is waar, het hy gesê, maar die digter moet nie net alleen spreek van die lyding van ons volk, van smart en donker dae nie. Ligstrale wat wys op 'n beter dag vir ons volk moet daarin ook deurstraal. Toe het Totius ‘Die Besembos’ geskryf as slotgedig vir die bundel: ‘Ek lewe en sal lewe, My doodkry is min.’ 

Ds. Postma was 'n humoris. “Hij wist wat echte humor was," skryf K. Bonsma (Die Kristelike Skoolblad, 1 Mei 1921). “Niet 't soort, dat met best kwalifiseert als ,'t verhevene met de benen in de lucht,' maar dié waarvan de Genestet zegt, dat hij is ‘'n lach met ingehouden tranen’. Trouwens er was bij hem 'n wonderlike wisseling van stemming; lach en traan lagen in zijn persoonlikheid al heel dicht bij elkaar. 't Grappige en hoog ernstigen, het zeer beslist-mannelike en naief-kinderlike, 't joviaal-gezellige en stijf-deftige wisselden bij hem voortdurend, en maakten hem tot zulk 'n aantreklike figuur in de konversatie."

Baie mense het van sy humorsin getuig. Nienaber skryf: “So vertel mnr. Thos. Blok dat hy hom dikwels besoek het gedurende sy siekte. Niemand kon spot soos hy onder die lyding nie. Met 'n brandende hoofpyn, 1ê hy op sy bed omring deur medisyne, sy oë flou van uitgeputheid, en plotseling breek 'n spottende gesegde van sy lippe oor eie onvermoë, wat sy besoekers laat skaterlag ondanks bulle innige jammerte. Maar al die grappe was besonder geestig, ryk aan lewenswysheid, nooit flou of van twyfelagtige aard nie.” Ds. Postma het selfverklaar : “Man, ek kan nie langer as 'n halfuur ernstig wees nie – dan moet ek eers weer 'n grap maak."

Vooraf het hy altyd 'n saak deeglik oorweeg, dan 'n besluit geneem en dit deurgevoer, al het wie en wat ook in sy pad gestaan. Slegte gesondheid, finansiële kwellings of watter ongunstige omstandighede ook, kon hom nooit van stryk bring nie. Sy leuse was: “Wees getrou, maar vertrou niemand nie." Hoe harder die stryd, hoe meer hy verkies het om alleen te staan. “Ek veg op my beste as ek met my rug in die hoek staan; helpers veroorsaak net dat jy in die rug aangeval word," het hy altyd gesê. En hierdie feit dat hy altyd verkies het om alleen te stry, het hom baie goed te stade gekom in die beginjare in Bloemfontein, want daar was geen hulp nie – en die wat daar was, was altyd bang dat hulle in ongenade sou kom as hulle iets durf doen vir hul eie volk, wat gebroke na liggaam en gees uit die oorlog gekom het. Daarom dat hy altyd gewen het. Nooit het hy sy hart uitgestort nie, dan behalwe later toe hy “Vader Kestell" tot boesemvriend geneem het, en ook J.S.M. Rabie. Niemand het hy om raad gevra of daarna geluister nie, behalwe ds. Kestell. 

Sy sin vir humor het hom dikwels uit baie nou hoekies gehelp. Op 'n Sinodale Vergadering is eenmaal 'n voorstel ingedien dat lidmate van die Gereformeerde Kerk aan geen toneelopvoerings mag deelneem nie. Ds. Postma het nooit kon dink dat die voorstel sou deurgaan nie. “Ek het my ore afgesluit en nie meer geluister na die bespreking nie." Tot sy verbasing gaan die voorstel wel deur! Op die een of ander manier het hy die voorstel die volgende dag weer voor die Sinode gekry. Hy het hom voorgeneem om die laaste spreker te wees, want hy wou “bomme laat bars”. Deurdat hy doof was, het hy nie gehoor toe die bespreking afgesluit word en 'n voorstel gevra word nie. Hy staan toe op en wou praat, maar die voorsitter wou dit nie toelaat nie. Hy bly egter staan en maak of hy die voorsitter nie hoor nie. Die voorsitter veroorsaak toe 'n groot lawaai met sy hamer en roep hom tot orde. “Meneer die voorsitter, maar wat wil u nou eintlik hê?" “Ek versoek die broeder om 'n voorstel te doen, want die tyd van toesprake is verby." “Wel, ek stel voor dat ek wil praat,” en hy gaan voort met sy toespraak, want die hele vergadering het hartlik gelag en die voorsitter was magteloos. Die slotsom was dat hy 'n baie kragtige toespraak oor die saak gehou het, en die voorstel van die vorige dag is herroep.

Hy was nie net predikant van sy gemeente nie. Hy was hul dokter, prokureur, advokaat, onderwyser, vader. Hy het gou hul vertroue gewin met sy innemendheid, sy humor en fyn insig in sake. Stap hy byvoorbeeld deur die straat, dan gaan hy eers by kinders staan wat miskien albaster speel. Aan hulle word dan vertel hoe dit in die ou dae gespeel is. Bietjie verder word 'n boer geroep : “Het jy al jou plaas verkoop?" “Nee, Dominee, maar ek is van plan." “Jy maak geen planne nie, hoor; ek het 'n ander plan. Doen niks voordat jy my kom sien het nie. Groete tuis." Daar kom 'n vrou uit 'n winkel. “Goeiemiddag, mev. Greyling, en hoe gaan dit met jou man?" “Nee, bietjie beter, Dominee, dankie. Maar hy het nog baie . . . ek sal maar sê . . .” “Ja, ek wil glo hy het pyn. Kyk . . . " En dan word gou raad gegee hoe om die pyn te laat bedaar. As hy so een maal deur die straat geloop het, keer hy omtrent almal voor, d.w.s. as hulle hom nie voorkeer nie. En uit wat hy aan almal weet te vertel, blyk dadelik hoe op die hoogte hy is met hy met alledaagse moeilikhede en hoe gereeld hy daaroor dink. Hy was effens senuweeagtig van aard, en daarom het hy met alles en almal so gou moontlik afgehandel. Wanneer hy iemand ontmoet, dan word nie op daardie oomblik aan daardie persoon se moeilik-hede gedink nie, want dit het hy al klaar gedoen. Nou gee hy net die oplossing en die volgende oomblik is hy al weer verder. 

Eenmaal, so skryf dr. Nienaber, het oom Jors van der Merwe ernstig siek gelê aan die griep. Toe ds. Postma hom gaan besoek, kom die dokter net by die deur uit. “Wel, Dokter, hoe gaan dit met Jors?" “Dominee, ek kan niks meer aan hom doen nie, bloot net omdat hy hom aan die dood oorgegee het. Daardeur het hy sy weerstandsvermoë self verswak." In die huis vind ds. Postma die vrou en kinders baie bedroef. By oom Jors gekom, begin hy met hom oor alles behalwe sy siekte te gesels, en aan gesonde grappe het dit natuurlik nie ontbreek nie. Nie lank nie of oom Jors vra of Dominee nie vir hom 'n sigaret het nie – en dan moet Dominee hom ook 'n bietjie oplig sodat hy regop kan sit. Eindelik begin ds. Postma met oom Jors oor sy siekte te praat en berispe hom oor sy moedeloosheid. Oom Jors wou net weer begin kla toe hy terdeë vasgetrap word. Hy moes belowe om moed te hou, en nadat ds. Postma hom twee tekste uit die Bybel gegee het, is hy na die gesin in die eetkamer. Hy het hulle gevra om net by oom Jors se kamer in te gaan as hulle dit kan regkry om opgeruimd te lyk. 'n Dag of twee later kom die dokter toevallig in ds. Postma se studeerkamer. “Wel, Dokter, hoe gaan dit met Jors?" “Nee, Dominee, baie beter. Hy trap goed vas, en nou sien ek meer kans om hom deur te haal." “Bly om te hoor. Dan het die poeiers wel gehelp." “Poeiers?" “Ja ek het hom twee poeiers gegee." Die dokter is op die plek ontevrede. “Dominee, ek het geen beswaar dat u my pasiënte besoek nie, maar u moet hulle tog nooit medisyne gee nie.” “Wel, u sien, as u medisyne gee en ek ook, dan kan die twee soorte medisyne inwerk." “Dominee, kan u my sê watter soort poeiers u aan Jors gegee het?" “Seker, hier is hulle," en toe word aan die dokter die twee tekste in die Bybel getoon.

Dr. Postma trou op Bethulie met Susanna Elisabeth Susara Snyman, oudste dogter van ds. W.J. Snyman, Gereformeerde predikant op Venterstad en suster van dr. P.C. Snyman. Die Afrikaanse skryfster Minnie Postma was getroud met Philippus, die vyfde van die egpaar se 10 kinders. Al 10 kinders was: Sophia (4 Maart 1900 – onbekend); Dirk Calman (17 November 1901 – onbekend); Johanna Laurika (17 April 1903 – 26 Maart 1987, 'n beeldhouer); Phillipus Snyman (26 Junie 1905 – 28 Junie 1962); Helenius Postma (25 Mei 1907–1951); Valerie Chlotilde (getroude van Du Plessis; 3 Maart 1913 – 16 Maart 1955); Guillemette Estelle (19 Januarie 1910 – onbekend); Stephanie Elifelie (2 Januarie 1920 – onbekend); Susanna Fernande (2 Julie 1914 – onbekend) en Willem Jacobus (15 Junie 1898 – 4 Julie 1952).

P.J. Nienaber skryf ds. Postma moes die stryd in sy eie huis alleen stry, net soos hy die stryd vir sy volk in die beginjare in Bloemfontein alleen moes stry. "Moeder en kinders het nooit geweet wat vader deurmaak nie. Nie na haar nie, maar na hom moes die kinders met hul moeilikheidjies kom. Hy kon die ernstigste gesprek met iemand voer, maar as die kindertjies verbykom, word die gesprek onderbreek om eers 'n woordjie of twee met hulle te wissel – gewoonlik 'n grappie. 'Sal ons ooit die lang nagte vergeet,' skryf sy seun Calman, 'toe hy, na 'n dag van kommer en sorg, selfs persoonlike lyding, by ons bedjies gewaak het as ons siek was. Hy kon pragtig sing, en dan word ons gewoonlik aan die slaap gesing.

"'Later, toe ons groter geword het, het ons dikwels onsself afgevra: het Vader gesing net om ons te kalmeer en te troos, of het hy ook gesing om uiting te gee aan sy eie leed en lyding? Sy gesang het altyd iets meer in gehad as bloot om 'n neulerige kind uit die pad te kry. Saans om die tafel is gereeld godsdiens gehou: elke kind moes 'n stukkie uit die Bybel lees, dan word saam 'n paar Psalms gesing – en Vader het altyd bo al die kinders uit gesing. En hoe moeiliker die dag vir hom was en hoe sieker hy gevoel het, hoe meer Psalms moes gesing word, en hoe inniger en pragtiger het sy stem geklink.

"'Dikwels moes ons ons na die ete om die klavier skaar om nog tot so negeuur gewyde liedere te sing – hy het dan op die klavier begelei. Daar was ook altyd 'n harmonium in die huis en soggens vroeg (hy het met baie min slaap klaargekom) hoor ons maar weer die heerlike stem van Vader daar in die eetkamer by die harmonium. Sang was die enigste wyse waarop hy ooit aan ander sy gevoel openbaar het – nie doelbewus nie, maar hy het homself dit tog gegun om in sang en musiek geen masker oor sy gevoel te trek nie."

Sy biograaf, dr. P.J. Nienaber, skryf oor sy dood: "Dit was of ds. Postma gevoel het dat sy lewe verby was. Teen die einde van 1920 het hy gaan afskeid neem van die Voorbereidende Tegniese Skool, wat hy so lief gehad het. Tot nou toe was hy voorsitter van die skoolkommissie. Terwyl hy daardie toespraak gehou het, het hy so 'n steek in sy sy gekry dat hy onmiddellik daarna by 'n ou lidmaat in St. Johnstraat gaan lê het. Die naweek daarop is hy na Trompsburg (sy konsulentgemeente) om Nagmaal te bedien. Daar het hy weer siek geword. Terug in Reddersburg het hy die hele Saterdag vergaderings bygewoon, maar die aand het die longontsteking hom in alle erns gepak. Hy wou in sy studeerkamer lê, "want as ek miskien nie weer hier opstaan nie, dan wil ek graag in my tuie (by sy boeke) sterf". Drie weke lank was hy siek, en die nag om twaalfuur, 13 Desember 1920, is hy oorlede."

In 'n artikel in "De Kerkbode" (30 Desember 1920) het die NG predikant en volksleier ds. J.D. Kestell, ds. Willem Postma se boesemvriend en die enigste raadgewer na wie hy geluister het, geskryf: “Willem Postma was een sterk man. “Hij was niet een man om te schipperen, of om het gemakkelikste pad op te gaan. Hij had duidelike, scherpbelijnde opvattingen van dingen, waar velen in de war zijn. Met alle eerbied kunnen wij de lofspraak van de Here Jezus op Johannes de Doper op Postma van toepassing maken: Hij was geen riet, dat van de wind heen en weder bewogen werd. Zo moet hij dan beschouwd worden als een zeldzaam verschijnsel in onze tijd van wikken en wegen: een gave van God aan de Gereformeerde Kerk, maar ook aan Zuid-Afrika. Zeker is het niet alleen zijn eigen Kerk, die over zijn heengaan treurt. Ons geheel volk draagt rouw, en doet hulde aan zijn nagedachtenis."

Na sy dood vereer die Nasionale Afrikaanse Letterkundige Museum en Navorsingsentrum in Bloemfontein hom deur ’n kamer vir hom in die museum in te rig, waarin onder meer sy skryftafel en staanhorlosie saam met nog persoonlike besittings bewaar word.





</doc>
<doc id="70995" url="https://af.wikipedia.org/wiki?curid=70995" title="Heinrich Egersdörfer">
Heinrich Egersdörfer

Heinrich (ook Heiner) Egersdörfer (Neurenberg, Duitsland, 1853 – Londen, 29 April 1915) was 'n kunstenaar (litograaf, illustreerder en spotprenttekenaar) wat tussen 1884 en ongeveer 1910 in Suider-Afrika gewerk het. Sy sketse is van groot kultuur-historiese belang aangesien hy die Suid-Afrikaanse leefwyse teen die einde van die 19de eeu in sy sketse uitgebeeld het.

Egersdörfer stam uit 'n kunstenaarsfamilie. Deur sy deelname aan die Frans-Pruisiese Oorlog (1870–71) moes hy sy studie in die litografie onderbreek. Nadat hy by verskeie uitgewers in Brittanje en Ierland gewerk het, sluit hy in 1884 in Kaapstad as tekenaar by die pas gestigte "South African Illustrated News" aan. Aanvanklik is sy sketse na aanleiding van foto's, maar sy onderwerpe kom al hoe meer uit sy eie leefwêreld. Hy teken die daaglikse lewe van die gewone mense en sy sketse omvat o.a. 'n uitsig op 'n plattelandse dorp, 'n poskoets, goud- en diamantdelwerye, 'n plattelandse hotel en kroeg, die dierelewe, posbote in die Kaapse hawe, vendusies, die Parlementsopening en die ingebruikstelling van die spoorlyn na die noorde. Kenners meen dat sy politieke spotprente minder geslaagd is. Uit sy sketse is dit duidelik dat hy oor 'n besonderse waarnemingsvermoë beskik het en dat hy die Afrikaner goedgesind was.

Nadat die tydskrif in 1885 gestaak is, emigreer Egersdörfer na Australië. Hier trou hy met 'n Ierse immigrant. In 1895 keer hy met sy gesin na Suider-Afrika terug. Hy werk o.a. in Zimbabwe en Johannesburg. In hierdie stadium begin hy ook in kleur teken en begin hy met reekse tekeninge.

Net ná 1900 sterf sy vrou en die oudste van sy twee seuns ontval hom in 1910. Egersdörfer was verpletter en keer na Duitsland terug. Die uitbraak van die Eerste Wêreldoorlog keer hom in Londen vas. Hier sterf hy as 'n vergete, maar begaafde kunstenaar.

Egersdörfer se oorspronklike werk is te besigtig in die Africana Museum in Johannesburg en vorm ook deel van die William Fehr-versameling in Kaapstad.



</doc>
<doc id="71001" url="https://af.wikipedia.org/wiki?curid=71001" title="Armdruk">
Armdruk

Armdruk is 'n sport waaraan twee spelers op 'n slag deelneem. Elke speler plaas een arm (linker of regter) op 'n plat oppervlak met hulle elmboë gebuig, en gryp mekaar se hande. Die doel is om die opponent se hand op die oppervlak vas te pen. Die wenner se hand moet bo die van die verloorder sin opeindig.

Armdruk plaas enorme stres op die boarm (homerus). Meeste mense se bene is nie gewoond aan die tipe stres nie en beserings word verbasend maklik opgedoen. Tipies kom 'n diagonale breek op of onder die middelpunt tussen die skouer en die elmboog voor.

Om beserings te voorkom is dit belangrik om die skouer stil te hou. Daar moet gesorg word dat die hand nooit agter die skouer in beweeg nie. Dis beter om die skouer so te draai dat jy nooit van die hand wegkyk nie. As 'n skeidsregter so 'n fout sien moet hy dadelik die spel stop.


</doc>
<doc id="71002" url="https://af.wikipedia.org/wiki?curid=71002" title="Dokkum">
Dokkum

Dokkum is 'n Nederlandse stad in die munisipaliteit van Noardeast-Fryslân. Dit is geleë op die grens tussen die Kleistreek en die Friese Woude, in die noordooste van die provinsie Friesland. Dokkum is per slot die noordelikste stad van Nederland en is één van die elf Friese stede. Dit het 12,540 inwoners (soos op 1 Januarie 2018). Die fortifikasies het behoue gebly en staan as die "bolwerken" bekend.



</doc>
<doc id="71016" url="https://af.wikipedia.org/wiki?curid=71016" title="MuseuMAfricA">
MuseuMAfricA

MuseuMAfricA (voorheen die Africana Museum) is 'n historiese museum in Johannesburg, Suid-Afrika. Die museum word in die stad se eertydse vrugte- en groentemark in Newtown gehuisves. Dit is oorkant die Mary Fitzgerald Plein in dieselfde blok as die Markteater geleë.

Die museum is in 1933 gestig nadat die Johannesburgse Publieke Biblioteek 'n groot versameling kulturele materiaal en boeke van John Gaspard Gubbins gekoop het. Vanaf die middel 1930 het die museum sy versameling uitgebrei om alle aspekte van Afrika se kultuurgeskeidenis vas te vang.

In 1994 is die museum oorgedoen en na MuseuMAfricA hernoem.

Die museum het versamelings van Afrika se materiële kultuur van dwarsoor die vasteland, insluitend versamelings van geld, musiekinstrumente en kopstukke. Dit huisves ook die Geologie Museum en die Bensusan Museum van Fotografie.

Die Bensusan Museum van Fotografie versamel seldsame en waardevolle fotografiese toerusting en foto's wat met hierdie toerusting geneem is.

Die Geologie Museum bestaan uit meer as 17 000 rots en minerale monsters van Suider-Afrika, insluitend verskeie soort monsters en monsters van die Tsumeb-gebied in Namibië, die Witwatersrand se riwwe en die Okiep-area.

Heinrich Egersdörfer se oorspronklike werk is ook hier te besigtig.



</doc>
<doc id="71035" url="https://af.wikipedia.org/wiki?curid=71035" title="Doodkry is min">
Doodkry is min

Doodkry is Min is 'n Afrikaanse rolprent wat op 22 Mei 1961 uitgereik is. Jamie Uys was die vervaardiger, regisseur en skrywer. Jan Bruyns, Douglas Fuchs en Sann de Lange het die hoofrolle vertolk.

Die rolprent se première was op 29 April 1961 in die amfiteater van die Voortrekkermonument in Pretoria voor 'n gehoor van 40 000 mense. Dit is as die grootste rolprent-gehoor nog in Suid-Afrika beskryf. Die destydse staatspresident C.R. Swart het die geleentheid bygewoon en die operasangeres Mimi Coertse het "O Boereplaas" gesing.

In die eerste jaar is die rolprent by inrybioskope oor die land vertoon en het 'n miljoen mense dit na beraming gesien. Daarna is dit nog ongeveer 600 keer vertoon, ook in ander lande in Afrika en Europa, wat die kykerstal tot in 1978 op minstens twee miljoen te staan gebring het.

Die rolprent is 'n politieke drama.


Die rolprent gee 'n historiese uitbeelding van die ontstaan, die ontwikkeling en stryd om voortbestaan van die Afrikaanse taal sedert die volksplanting in 1652.



</doc>
<doc id="71037" url="https://af.wikipedia.org/wiki?curid=71037" title="Douglas Fuchs">
Douglas Fuchs

Douglas Fuchs was 'n Suid-Afrikaanse akteur, een van die eerste voltydse Afrikaanse omroepers, direkteur-generaal van die SAUK, 'n lid van die Appèlraad op Publikasies en 'n Afrikaanse kultuurleier.

Fuchs het in 1935 'n graad in die lettere aan die Universiteit van Kaapstad voltooi waarna hy by die SAUK as een van die eerste Afrikaanse omroepers aangesluit het. Hy was ook betrokke by die begin van die televisiediens in Suid-Afrika, hoewel hy afgetree het toe daar met uitsendings begin is. By sy aftrede in 1975 was hy die direkteur-generaal van die SAUK gewees.

Hy het die Dekorasie vir Voortreflike Diens (Silwer) van die staatspresident ontvang.

In 1958 het die FAK sy voorstel vir 'n Afrikaanse taalfeestema: "Die Wonder van Afrikaans" aanvaar. Hy was 'n aanbieder van opvoerings by die Voortrekkermonument tydens die feesvieringe in 1959 gewees.

Hy sterf in 1998 tydens 'n bootreis op die Symphony op die Indiese Oseaan.



</doc>
<doc id="71039" url="https://af.wikipedia.org/wiki?curid=71039" title="Pieter Hauptfleisch">
Pieter Hauptfleisch

Pieter Hauptfleisch was 'n Suid-Afrikaanse akteur. Hy het in 1973 selfmoord gepleeg.



</doc>
<doc id="71040" url="https://af.wikipedia.org/wiki?curid=71040" title="Emsie Schoeman">
Emsie Schoeman

Emsie Schoeman (née Botha) is 'n Suid-Afrikaanse aktrise en skrywer. Sy is ook bekend as Suid-Afrika se Mevrou Etiket.

Boeke wat sy geskryf het:

Rolprente waarin sy gespeel het:


</doc>
<doc id="71041" url="https://af.wikipedia.org/wiki?curid=71041" title="Hou die blinkkant bo">
Hou die blinkkant bo

Hou die Blink Kant Bo is 'n Afrikaanse rolprent wat in 1960 vrygestel is. Die regisseur was Emil Nofal en die hoofrolle is deur Al Debbo, Trudy Rossouw en Sarah Sylvia vertolk.

Die rolprent is 'n komedie. Dit het geen ouderdomsperk nie.


Die arme Klaas Haasbroek het dit maar moeilik by sy werk, 'n maatskappy waar speelgoed getoets word. Hoewel hy hom goed van sy taak kwyt, 'steel' sy kollega, Herman Engelbrecht sy voorstelle oor die speelgoed en is die bestuurders onder die indruk dat Herman verantwoordelik is vir die maatskappy se finansiële sukses. Klaas het egter nie die selfvertroue om sy base die waarheid te vertel en Herman aan die kaak te stel nie. In sy losieshuiskamer begin sy spieëlbeeld op 'n dag ernstig met hom gesels oor sy lamsakkigheid. Dié beeld, wat sy ego en ambisie verteenwoordig, sê hom hy sal die bul by die horings moet pak as hy van 'n nuwe werk 'n sukses wil maak. Die temperamentele regisseur Jaco Theron gee hom werk as filmakteur en hy word 'n ster. Hy maak geld soos bossies en speel teenoor sy gunsteling aktrise Linda Engelbrecht (Herman se vrou). Nou is hy skielik kaatjie van die baan en hy stry met sy spieëlbeeld, so erg dat hy die spieël breek. Einde van sy geluk, einde van sy filmsterstatus. Maar, gelukkig vir hom kom Herman se oneerlikheid by die speelgoedmaatskappy aan die lig en hy word gevra om sy plek te vul. Hy vra terstond sy sekretaresse om met hom te trou.



</doc>
<doc id="71063" url="https://af.wikipedia.org/wiki?curid=71063" title="Trudy Rossouw">
Trudy Rossouw

Trudy Rossouw is/was 'n Suid-Afrikaanse aktrise.



</doc>
<doc id="71068" url="https://af.wikipedia.org/wiki?curid=71068" title="Lulekani">
Lulekani

Lulekani is 'n nedersetting buite Phalaborwa in die ooste van die Limpopoprovinsie, Suid-Afrika. Dit val onder die beheer van die Ba-Phalaborwa Plaaslike Munisipaliteit wat onder die Mopani-distriksmunisipaliteit ressorteer. Nabygeleë dorpe sluit in Phalaborwa (13 km), Namakgale (10 km), Makhushane en Ga-Mashishimale op die R71 teerpad na Gravelotte. In 2011 het Lulekani en sy bure Humulani saam 'n bevolking van 40 225 getel.



</doc>
<doc id="71074" url="https://af.wikipedia.org/wiki?curid=71074" title="Patrick Moore">
Patrick Moore

Sir Patrick Moore (4 Maart 1923 - 9 Desember 2012) was 'n Britse sterrekundige wat onder andere die maan se oppervlak help karteer het. Hy het bekendheid in die veld verwerf as 'n skrywer, navorser, radio-kommentator en TV-aanbieder.

Hy het verskeie boeke gepubliseer, onder andere:



</doc>
<doc id="71082" url="https://af.wikipedia.org/wiki?curid=71082" title="Lira">
Lira

Lira is die verhoognaam van Lerato Molapo, 'n Suid-Afrikaanse sangeres. Sy is op 14 Maart 1979 in Daveyton, Benoni gebore. Haar naam beteken "liefde" in Suid-Sotho. Sy het SAMA-pryse vir haar album "Soul in Mind" ingepalm, asook vir haar liedjie "Feel Good" en haar twee DVD's "Lira Live in Concert: A Celebration" en "Return to Love". Haar twee albums "Feel Good" en "All My Love", en vir haar liedjie "Return to Love" was genomineer vir SAMA-pryse.




</doc>
<doc id="71085" url="https://af.wikipedia.org/wiki?curid=71085" title="Tsomorivier">
Tsomorivier

Die Tsomorivier is 'n rivier in die Oos-Kaap in Suid-Afrika.

Dorpe op die oewers van die Tsomorivier sluit in: Tsomo, Kala en Ncora.

Die Ncorhadam is in die Tsomorivier geleë. Die dam is in 1973 voltooi met 'n bakmaat van 181 miljoen m3. Water uit die dam word gebruik om die Ncoravlakte te besproei, 'n oppervlak van sowat 5 600 ha.

Die water van die rivier vloei uiteindelik in die Groot-Keirivier in.

Oorstromings kom gereeld voor en verskeie mense het al in die rivier verdrink. Enkele voorvalle:


</doc>
<doc id="71086" url="https://af.wikipedia.org/wiki?curid=71086" title="Afrikaanse Taalgenootskap">
Afrikaanse Taalgenootskap

Afrikaanse Taalgenootskap (afgekort ATG) is op 13 Desember 1905 op 'n kongres in Pretoria onder leiding van Gustav Preller gestig. Die doel van die Afrikaanse Taalgenootskap was om mense aan te moedig om Afrikaans te skryf en te praat, om Nederlands te leer en albei te kan lees. Die stigting van die Afrikaanse Taalgenootskap, saam met die Afrikaanse Taalvereniging, is as die aanvang van die Tweede Afrikaanse Taalbeweging beskou. Die Volkstem, waar Preller 'n assistentredakteur was, dokumenteer meeste van die genootskap se werksaamhede en vordering.

Die toespraak wat Onze Jan Hofmeyr op 6 Maart 1905 voor ‘Ons Spreekuur’ op Stellenbosch gelewer het, het aanleiding gegee tot die stigting van die genootskap. Hierin het hy gevra: ‘Is 't ons Ernst?', en het 'n sterk pleidooi gelewer het vir die belange van Nederlands in die private en openbare lewe, in die onderwys en in die staatsdiens. Sy toespraak is in "De Zuid-Afrikaan" gepubliseer en ook in pamflette uitgegee. Dit het oral in die land groot belangstelling gaande gemaak.

As teenreaksie hierop het dr. Gustav Preller 'n pleidooi gelewer vir Afrikaans. Preller het in "De Volksstem" van 19 April tot 14 Junie 1905 'n reeks artikels geskryf onder die opskrif: "Laat 't ons toch ernst wezen", en sy aksie teen Nederlands gerig met die leuse: "Afrikaans schrijven en spreken, Hollands leren, albei lezen". 

Die volgende is uittreksels van die statute, soos goedgekeur op die eerste jaarvergadering in 1907:

Daar bestaan 'n vereniging met die naam van "Die Afrikaanse Taalgenootskap".

Doel van die Genootskap is:

Die Genootskap sal trag om sy doel te bereik:



</doc>
<doc id="71087" url="https://af.wikipedia.org/wiki?curid=71087" title="Dolfynkus">
Dolfynkus

Die Dolfynkus is langs die noordkus van KwaZulu-Natal. Dit strek van die Tongaat-rivier by Zimbali tot Zinkwazi-strand en die Tugelarivier in die noorde, insluitende die binnelandse gebiede van Umhlali en Shakaskraal. 

Die streek het sy naam te danke aan die Stompneusdolfyne wat gereeld naby die strand gesien kan word. Die gebied is bekend vir sy ongerepte strande, interessante rotsformasies en swempoeletjies tussen die rotse. Dit is gewild onder toeriste wat in die warm waters van die Indiese Oseaan kan baljaar.

Dorpe langs die Dolfynkus sluit in:



</doc>
<doc id="71089" url="https://af.wikipedia.org/wiki?curid=71089" title="Rietfontein, Pretoria">
Rietfontein, Pretoria

Rietfontein is 'n rustige woonbuurt geleë in die Pretoria-Mootomgewing net noord van Pretoria se sentrale besigheidsdistrik. Dit is vermoedelik vernoem na die plaas Rietfontein wat aan die staat verkoop en onderverdeel is.

Joachim Petrus Prinsloo was welgesteld en het verskeie plase in die omgewing besit, onder andere Wildebeesfontein, Elandsvlei, Rietfontein, Nasareth, Bankfontein, Ogiesfontein, Prinshof, Klipfontein en Smaldeel.

Van die infrastruktuur wat hier gevind kan word:



</doc>
<doc id="71091" url="https://af.wikipedia.org/wiki?curid=71091" title="Sol-Tech">
Sol-Tech

Sol-Tech is 'n Afrikaanse tegniese opleidingskollege wat in 2006 deur Solidariteit in Centurion opgerig is. Die kollege bied aan jongmense opleiding in tegniese areas soos voertuigmeganika, elektronika asook pas en draai. Die kollege het sedertdien na 'n groter perseel in Hermanstad in die weste van Pretoria verhuis om meer studente te kan akkommodeer.


</doc>
<doc id="71092" url="https://af.wikipedia.org/wiki?curid=71092" title="Shelly Beach">
Shelly Beach

Shelly Beach is 'n vakansiedorp aan die Hibiskuskus in KwaZulu-Natal. Die dorpie is suid van Port Shepstone. Protea-bank is 8 km oos van die dorp. Dit is 'n gewilde, maar gevaarlike duikplek vir skubaduikers.



</doc>
<doc id="71093" url="https://af.wikipedia.org/wiki?curid=71093" title="Protea-bank">
Protea-bank

Die Protea-bank is 'n onderwaterrif in die Indiese Oseaan sowat 8 km vanaf Shelly Beach. Die diepte van die rif wissel van 8 m tot 40 m. Die rif is 'n gewilde, maar gevaarlike, duikplek vir skubaduikers. Groot getalle Zambezi- en tierhaaie kan hier gesien word.



</doc>
<doc id="71094" url="https://af.wikipedia.org/wiki?curid=71094" title="Grootskub-akkedisvis">
Grootskub-akkedisvis

Die Grootskub-akkedisvis ("Saurida undosquamis") is 'n vis wat voorkom in die gematigde waters van die Indiese-Pasifiese area en aan die ooskus van Afrika vanaf die Rooisee tot by Knysna. In Engels staan die vis bekend as die "Largescale lizardfish".

Die vis se kop en lyf is bruin aan die bokant. Daar is 8-10 dowwe donker vertikale strepe oor die lyf; die strepe strek van die rug tot by die sylyn. Daar is ook 'n ry swart kolle op die voorste rante van die dorsalevin en stertvin se boonste lob. Die vis word tot 53 cm groot.

Die vis leef op sanderig en rots bodems in water wat tot 200 m diep is. Hulle vermy strandmere en vreet vis en skaaldiere. Dit is nie 'n gewilde eetvis nie maar word gebruik as aas.




</doc>
<doc id="71095" url="https://af.wikipedia.org/wiki?curid=71095" title="Suid-Afrikaanse biografiese woordeboek">
Suid-Afrikaanse biografiese woordeboek

Die Suid-Afrikaanse biografiese woordeboek bestaan uit biografieë van mense wat 'n rol van belang gespeel het in die geskiedenis van Suider-Afrika vanaf die 15de eeu tot 1982. 

Die 4 452 inskrywings sluit in staatslui, sport- en sakelui, skrywers, kunstenaars, kultuurleiers, soldate, akteurs, opvoedkundiges en misdadigers. 'n Wye verskeidenheid kenners het die biografieë geskryf onder agtereenvolgens die redaksie van proff. W.J. de Kock en D.W. Krüger en drr. C.J. Beyers en J.L. Basson. Alle biografieë is op 'n standaardpatroon geskryf en gaan meesal vergesel van 'n bibliografie. 

Elk van die vyf bande van hierdie naslaanwerk is alfabeties gerangskik en in deel V is 'n gekonsolideerde register. Deel 1 het in 1968 verskyn en die laaste deel in 1987. Dit is uitgegee in opdrag van die Raad vir Geesteswetenskaplike Navorsing. Al vyf die dele het in Engels verskyn onder die titel "Dictionary of South African biography".


</doc>
<doc id="71101" url="https://af.wikipedia.org/wiki?curid=71101" title="Indiese akkedisvis">
Indiese akkedisvis

Die Indiese akkedisvis ("Synodus indicus") is 'n vis wat voorkom aan die ooskus van Afrika vanaf die Rooisee tot by die Oos-Kaap, soms tot by Mosselbaai. In Engels staan die vis bekend as die "Indian lizardfish".

Die vis is dofpienk op die rug met ligte blou-grys vlekke en strepe op. Daar is twee kort swart strepe op die boonste rant van die kieudeksel. Die stertvin is geel met 'n swart rant. Die vis word tot 33 cm lank.

Die vis leef in sanderige of rotsagtige bodems in water wat 20–100 m diep is en het geen kommersiële waarde nie. Indien die vis in 'n akwarium aangehou word neig dit om gedurende die nag uit die tenk te probeer spring.




</doc>
<doc id="71103" url="https://af.wikipedia.org/wiki?curid=71103" title="Rooistreep-akkedisvis">
Rooistreep-akkedisvis

Die Rooistreep-akkedisvis ("Synodus variegatus") is 'n vis wat aan die ooskus van Afrika voorkom vanaf die Rooisee tot by die Aliwal-bank van KwaZulu-Natal. In Engels staan die vis bekend as die "Redband lizardfish".

Die vis het twee kleurskemas; eers is hulle bruin met 'n breë donkerbruin band wat strek van die kop tot by die stert. Dié band sny deur dun vertikale donkerbruin strepe en vlekke. Die tweede fase is die rooifase; nou is daar 'n rooi band onder die sylyn wat deur vertikale rooi strepe en vlekke gaan. Die stertvin is gevurk met rooibruin kolletjies op. Die vis word tot 33 cm lank.

Die vis leef in sanderige of rotsagtige bodems in water wat 5–60 m diep is waar hulle dikwels as pare saam gesien word. Die vis is goed gekamoefleer en sit geduldig en wag vir sy prooi. Dit kan in akwariums aangehou word maar nie saam met kleiner vis nie.





</doc>
<doc id="71107" url="https://af.wikipedia.org/wiki?curid=71107" title="Ritopnemer">
Ritopnemer

'n Ritopnemer is 'n toestel wat in sommige motors geïnstalleer is om ongevalverwante inligting vas te lê. By moderne dieselvragmotors word ritopnemers deur elektroniesbespeurde enjinmoeilikheid of 'n skielike snelheidsverandering geaktiveer. Tydens 'n ongeluk kan meer as een van hierdie toestande plaasvind. Ná 'n ongeval kan die inligting op die toestelle herwin word om te bepaal hoe die motoriste voor, gedurende en ná die ongeluk bestuur het. Oor die algemeen verwys die term na 'n eenvoudige, peutervrye, lees-skryf-geheuetoestelletjie soortgelyk aan die vlugopnemer op vliegtuie (teenoor die bandopnemers en videokameras wat algemeen in polisievoertuie en baie handelsvragmotors voorkom).

Daar is verskillende patente verbonde aan verskeie tipes ritopnemerkenmerke. Party ritopnemers werk deurlopend deur die ou data te oorskryf totdat 'n botsing dit staak. Ander word deur botsingtoestande (soos snelheidsverandering) geaktiveer wat sal voortskryf totdat die ongeluk verby is of die opneemtyd uitgeloop het. Tydens 'n ongeluk teken 'n ritopnemer die volgende data aan: stuurwielposisie, snelheidsverandering, spoed, smoring, redgordelgebruik, remgebruik, lugkussingontplooiing en waarskuwingsliggiestatus.
Die huidige ritopnemers berg die inligting intern op 'n EWPLAG ("elektrieswisbare programmeerbare leesalleengeheue") totdat dit van die module onttrek word. Party voertuie versend van die data deur kommunikasiestelsels (soos General Motors se OnStar-stelsel), soos bv. 'n lugkussingontplooiingsboodskap, na veraf- of nabygeleë hulpsentrums.
Die meeste ritopnemers in motors en ligte vragmotors vorm deel van die beskermingstelselbeheermodule, wat impakversnellings bespeur en bepaal watter beskerming (lugkussings en/of redgordelverstywers) om te ontplooi. Ná die bepaling word besluit, indien daar wel nog krag oor is, om die data op te teken. Die afgelaaide data van ouer ritopnemers beslaan gewoonlik 6 tot 8 bladsye inligting. Nuwe stelsels, afhangende van die fabrikant/model/jaar van die voertuig, is meer omvattend. Sekere ritopnemers bou afsonderlike lêers vir hetsy ontplooiing, onontplooiing of soms beide, afhangende van die ongelukstoestande en tydinterval.

Dit is wel moontlik dat geen data uit 'n ritopnemer herwin kan word nie. Een voorbeeld is 'n kragonderbreking vroeg tydens 'n ongeluk. Die laaste bietjie krag word uit die beskermingstelselbeheermodule-kapasitors opgebruik om die lugkussings te ontplooi, sodat daar nie genoeg krag oorbly om die data op te teken nie.

Die meeste ritopnemers in swaar vragmotors vorm deel van die elektroniese enjinbeheermodule wat brandstofinspuittyd en ander funksies in moderne swaardiensenjins beheer. Die ritopnemerfunksies verskil van enjinvervaardigers, maar die meeste merk enjinmoeilikheid soos stolling, lae oliedruk en verkoelmiddelverlies. Enjins van Detroit Diesel, Caterpillar Inc., Mercedes-Benz, Mack Trucks en Cummins tel onder dié wat hierdie funksie kan hê. Sodra enjinmoeilikheid opduik word die data in die geheue aangeteken. Wanneer 'n probleem veroorsaak deur wielsnelheidvermindering gewaarword, sluit die data wat na die geheue gestuur word bykans 2 minute se inligting rakende snelheid, remgebruik, koppelaargebruik en snelheidbeheer in. Die data kan later deur rekenaarprogrammatuur en die gepaste kabels vir die spesifieke enjin afgelaai word. Hierdie programmatuur bied dikwels die monitering van bestuursure, brandstofbesparing, luiertyd, deursneesnelheid en ander herstel- en werkingverwante inligting van die betrokke voertuig.

Party ritopnemers hou slegs rekening met die motor se snelheid vorentoe en agtertoe en nie die spoed waarmee dit sywaarts beweeg of gly nie. Ontleders weeg gewoonlik die momentum, energie en skade van die voertuig op met die geskatte snelheidsyfers van die ritopnemer om 'n geheelbeeld van die ongeluk te kry.

Die Eaton VORAD-botsing-waarskustelsel word deur baie handelsvragmotormaatskappye gebruik om bestuurders bystand te verleen en veiligheid te verskerp. Die stelsel het voor- en syradarsensors wat die vragmotorbestuurder van die teenwoordigheid, nabyheid en beweging van voertuie rondom die vragmotor in kennis stel. Sodra die verklikkers vasstel dat die vragmotor 'n voertuig voor hom te vinnig nader of dat 'n ander voertuig 'n gevaar kan inhou, kry die bestuurder 'n visuele en klankwaarskuwing. Die VORAD-stelsel moniteer ook verskeie beperkings van toepassing op die voertuig, soos snelheidsperke en draaispoed, plus die status van die voertuig se stelsels en bestuurmiddele. Die gekontroleerde data word dan deur die VORAD-stelsel vasgelê. Hierdie data kan na die afloop van 'n ongeluk onttrek en ontleed word. Die opgeneemde data kan dan deur ondersoekbeamptes en forensiese deskundiges benut word om die beweging en snelheid van die voertuig en die posisie en snelhede van die ander voertuie voor die ongeluk te bepaal. By ongelukrekonstruksie is die VORAD-stelsel dus beter as die ritopnemerstelsels omdat VORAD ook ander voertuie rondom die vragmotor raaksien, terwyl 'n ritopnemer slegs die gasheervoertuig se doen en late opteken.

Die toestelgebruik wissel van vervaardiger tot vervaardiger. General Motors en Ford pas die tegnologie op die meeste van hul nuutste motormodelle toe, terwyl Mercedes-Benz en Audi geensins ritopnemers gebruik nie. Sedert 2003 is daar ten minste 40 miljoen voertuie met ritopnemers toegerus.
In die Verenigde Koninkryk is baie polisie- en reddingsvoertuie met 'n akkurater en gedetailleerder weergawe toegerus wat spesiaal by een van etlike onafhanklike maatskappye vervaardig word. Sowel die Metropolitaanse polisie as die polisie van die Stad Londen is langdurige ritopnemergebruikers; die herwonne data is al gebruik om polisiebeamptes en lede van die publiek skuldig te bevind.

Om gegewens van die lugkussingmodule af te laai werk die beste deur die regte aftasnutsgoed te verbind met die diagnostiese skakelverbinder ("Diagnostic Link Connector") wat gewoonlik onder die paneelbord naby die bestuurder se knieë te vinde is.
Die foto regs toon so 'n DSV-afladingsessie. Andersins kan party modules eenvoudig ontkoppel en buitekant die motor nagegaan word, soos links getoon.
Die enigste stelsel wat ongeluksdata op kommersiële vlak kan aflaai, is Bosch se Diagnostiese Ongeluksdataherwinstelsel.

Vanaf 1998 tot 2001 het die Amerikaanse verkeersveiligheidsowerheid (NHTSA) 'n werkgroep geborg om ritopnemers te bestudeer. Na jare se evaluering word in 2004 'n amptelike Notisie van Voorgestelde Reglement uitgereik. Hierdie notisie het die NHTSA se oogpunt om ritopnemerstandaardisering aangekondig. Eers teen Augustus 2006 het NHTSA sy finale beslissing uitgereik (49 CFR Deel 563). Dit was 'n heel lywige beslissing (207 bladsye); dit het nie slegs die definisies en verpligte ritopnemerstandaarde omskryf nie, maar het ook as amptelike antwoord gedien vir die dosyne petisies wat die NHTSA na die uitreik van die 2004-notisie ontvang het.

Omrede daar reeds 'n oorweldigende groot neiging vir die vrywillige installering van ritopnemers was, het die beslissing nie voertuigvervaardigers vereis om ritopnemers in voertuie te installeer wat vir Noord-Amerika bestem was nie. Volgens hul analise het NHTSA geskat dat 85% van alle nuwe voertuie met ritopnemers toegerus sou wees, maar het terselfdertyd benadruk dat die agentskap sy besluit sou hersien (installering moontlik 'n vereiste maak) indien hierdie tendens nie voortduur nie.

Die mandaat het egter minimumvereistes voorgestel rondom die tipe data wat ritopnemers aanteken: ten minste 15 tipe ongeluksdata. Party van die vereiste ongeluksdata sluit in: snelheid voor die ongeluk, smoring, remgebruik, snelheidsverandering (Delta-V), redgordelgebruik van die bestuurder, lugkussingwaarskuliggiestatus en lugkussingontplooiingstyd.

Die NHTSA het ook vereistes gestel vir 30 ander soorte data, sou die ritopnemers vrywillig ingestel wees om dit op te teken. So sal 'n vervaardiger wat byvoorbeeld 'n ritopnemer instel om die toeretelling of SRS-aktiwiteit op te neem verplig wees om 5 sekondes van die data voor die botsing in halfsekonde inkremente op te neem.

Behalwe die gestelde vereiste dat alle data 'n 48 km/h-botsing moet deurstaan en steeds met presiesheid kan meet, het die NHTSA alle vervaardigers verplig om hul ritopnemerdata vir die openbaar beskikbaar te maak. Soos op Oktober 2009 het slegs General Motors, Ford en Daimler Chrysler hul ritopnemerdata toeganklik vir die publiek gemaak om te lees.

In die Augustus 2006-beslissing het die NHTSA vir alle voertuigvervaardigers 'n rooster opgestel om by nuwe ritopnemervereistes te skik. Die skikkingsdatum was oorspronklik bestem vir alle voertuie wat ná 1 September 2010 vervaardig is. Die NHTSA het sedertdien hul beslissing aangepas (49 CFR Deel 563 Opdatering) om voertuigvervaardigers tyd te gee tot 1 September 2012.

Hoewel waarskuwings in voertuighandleidings gedruk word, is baie bestuurders salig onbewus van hul voertuig se ritopnemerfunksie.
Burgerlike vryheids- en privaatheidsdrukgroepe het beswaar aangeteken teen die spioenasie van ritopnemers op bestuurders, veral in die lig dat daar geen duidelikheid is oor wie nou eintlik die data besit nie. Daar is ook in ’n mate omstredenheid rondom die gebruik van die opgeneemde data as geregtelike bewyse en vir versekeringseise téén die bestuurder van 'n gebotste voertuig.
Die gebruik van ritopnemerdata in kriminele en siviele hofsake is aan die toeneem soos dit in ongelukrekonstruksie al hoe meer as 'n betroubare empiriese bewysstuk geag word.

Dertien Amerikaanse state het wetsbepalinge spesifiek gemik op ritopnemers. Gewoonlik beperk hierdie staatswetsbepalinge die toegang tot die ritopnemer of die gebruik van herwonne ritopnemerinligting.

Daar was 'n aantal hofsake in die VSA en Kanada wat ritopnemers betrek. Bestuurders is al deur ritopnemerbewyse skuldig bevind of vrygespreek.

Ander voorbeelde sluit in:


Op 12 April 2007 is die Goewerneur van New Jersey, Jon Corzine, ernstig in 'n motorongeluk beseer.
Volgens die superintendent van die staatspolisie toon die ritopnemer van die sportnutsvoertuig waarin Corzine vervoer is 'n snelheid van 91 m.p.u. (146 km/h) vyf sekondes voor die ongeluk plaasgevind het. Die snelheidsgrens is 65 m.p.u. (104 km/h). Die goewerneur was nie die bestuurder nie.

'n Videoritopnemer is 'n voertuigtoestel wat video’s in 'n voertuig opneem om 'n rekord van ongelukke te skep en om die werkverrigting van bestuurders en voertuie te toets.


</doc>
<doc id="71109" url="https://af.wikipedia.org/wiki?curid=71109" title="Aulopiformes">
Aulopiformes

Aulopiformes is 'n vis-orde wat hoort tot die klas "Actinopterygii".

Die volgende families is deel van die orde Aulopiformes:




</doc>
<doc id="71110" url="https://af.wikipedia.org/wiki?curid=71110" title="Synodontidae">
Synodontidae

Synodontidae (Akkedisvisse) is 'n visfamilie wat hoort tot die orde Aulopiformes. Daar is drie genera met 56 spesies wat hoort tot dié familie en 10 van die spesies kom aan die Suid-Afrikaanse kus voor.

Die familie het silindriese lywe en daar is 'n klein vetvin teenwoordig bokant die anaalvin. Die bek is lank en strek verby die oë. Die tande lyk soos naalde en die familie word tussen 15–53 cm lank. Hulle leef op sand- of rotsbodems, ook in koraalriwwe tot op 'n diepte van 200 m. Die familie is goed gekamoefleer en begrawe hulle onder die sand sodat net die oë uitsteek.

Die volgende genera en spesies kom aan die Suid-Afrikaanse kus voor:






</doc>
<doc id="71111" url="https://af.wikipedia.org/wiki?curid=71111" title="Gespikkelde akkedisvis">
Gespikkelde akkedisvis

Die Gespikkelde akkedisvis ("Saurida gracilis") is 'n vis wat voorkom in die Indiese-Pasifiese area en aan die ooskus van Afrika tot by Algoabaai. In Engels staan die vis bekend as die "Blotchy lizardfish".

Die vis is bruin en het donker vlekke op die lyf en word tot 28 cm groot.





</doc>
<doc id="71117" url="https://af.wikipedia.org/wiki?curid=71117" title="Hysbak">
Hysbak

'n Hysbak is 'n hyswerktuig waarmee mense en goedere in 'n vertikale skag op en af vervoer word. Moderne hysers word deur elektromotore en met behulp van kabels, katrolle en teengewigte aangedryf. Die vermoë van 'n hyser om veilige vervoer teen 'n redelike snelheid te verskaf, het gelei tot die bou van wolkekrabbers en toringgeboue waardeur 'n beperkte aardoppervlakte doeltreffend benut word deur 'n groot aantal kamers, kantore, winkels en sale in 'n opeengestapelde konstruksie te huisves. 

Gerieflike hysers, selfs met lugversorging toegerus, beweeg geruisloos onder beheer van die passasiers van vloer tot vloer in geboue en op skepe. Die Romeinse argitek-ingenieur Vitruvius (100 v.C.) het in sy tyd al 'n beskrywing gegee van platvorms waarmee goedere opgehys is.

Vroeg in die 19e eeu het hidrouliese hysers hul verskyning gemaak. 'n Suier is deur vloeistof omhoog gedruk om 'n platform op te lig, maar die hoogte wat so 'n hyser kon bereik, was beperk. Katrolle en toue is toe ook reeds gebruik, maar die toue, wat uit gevlegde vesels bestaan het, was nie baie sterk nie. Hoewel groter hoogtes met behulp van toue bereik kon word, het die onbetroubaarheid daarvan die hysers egter ongeskik gemaak vir passasiers. Die Amerikaner Elisha Otis het in 1853 'n veiligheidstoestel bekend gestel wat die weg gebaan het vir die gebruik van toue. 

Die toestel het klampe bevat wat aan gidsspore vasgegryp het sodra die spanning op die hysbaktoue skielik verslap het. Die eerste hysbak vir passasiers is in 1857 in 'n afdelingswinkel, genaamd die Haughwout Department Store, in New York geïnstalleer. 'n Stoomenjin het die windas waarmee die tau opgerol en afgewen is, aangedryf. 

Die hysbak kon binne een minuut vyf verdiepings hoog styg en was ŉ groot sukses. Verbeterde weergawes van die eerste hyser het in die volgende dertig jaar verskyn, maar werklike vooruitgang is eers gemaak toe die elektromotor in 1889 in gebruik geneem is vir die aandrywing van hysbakke. Die koms van elektrisiteit het ook die gebruik van drukknoppies in hysbakke moontlik gemaak, wat beheer vergemaklik het. Hysbakke kon egter steeds net 'n beperkte hoogte bereik omdat die dryfmeganismes in die kelderverdiepings van geboue geleë was. In 1895 is die eerste motor bo-op ŉ gebou geïnstalleer, en om die motor aan te help, is 'n teengewig aan die hysbak gehang. Die toue is deur kabels vervang, wat nie meer op ŉ trom (toutrommel) opgerol was nie, maar oor 'n wrywingstrommel met die teengewig aan die punt van die tou. 

Die hoogte waarna 'n hysbak opgehys kon word, was toe slegs beperk deur die hoogte van die gebou self. Met die probleme van veiligheid, hoogte en snelheid opgelos, het die klem nou na gerief en ekonomiese benutting verskuif. In 1915 is die hysbakke van skakelaars voorsien wat dit vanself gelyk met 'n vloer laat stilhou het, en die deure is met elektromotore oop-en toegemaak. Die gemiddelde snelheid van 'n hysbak was in daardie stadium sowat 5 m/s. Verdere ontwikkeling het meegebring dat 'n hysbak nie kon beweeg as die deur oop is nie en dat die hyser in die volgorde waarin die knoppies gedruk is, by vloere aangedoen het. Moderne hysbakke vervoer mense en goedere vinnig en veilig, nie net in geboue nie, maar ook op skepe, ondergronds in myne, in damwalle by hidroëlektriese skemas, vir die laai van vliegtuie en selfs vir die vervoer van ruimtevaarders na die intreevlak van ruimtetuie. 

Belangrike kenmerke van 'n hysbak is onder meer afmetings, hefvermoë, snelheid, hyshoogte en die wyse waarop dit beheer word. Die afmetings van 'n hysbak word bepaal deur die doel waarvoor en die plek waar dit gebruik word. In hospitale is die hysers gewoonlik langwerpig want pasiënte word dikwels op, beddens, ensovoorts, vervoer. By kantoorgeboue hang die afmetings af van die aantal mense wat die gebou per uur besoek, en in woonstelgeboue is hysers gewoonlik nie baie groot nie aangesien dit hoofsaaklik soggens en saans deur 'n beperkte aantal mense gebruik word. Die hefvermoë word uitgedruk interne van die aantal mense wat ŉ hysbak gelyktydig kan vervoer of in kilogram. 'n Hysbak se snelheid is eweredig aan die massa wat vervoer word en die hoogte waarna dit moet beweeg. 

Goederehysers beweeg gewoonlik stadiger as passasiershysers terwyl hysbakke in hoë geboue vinniger is as die in lae geboue. Die snelheid vir 'n goederehysbak is soms so laag as 0,4 meter per sekonde maar is gemiddeld ongeveer 1,5 m/s. In lae geboue (laer as 10 verdiepings) is die snelheid tot 3 mis, terwyl dit in hoër geboue tot 7 m/s kan wees. Die snelheid van 'n hysbak is verder onderhewig aan faktore soos versnelling, vertraging kragte wat dit op 'n konstruksie uitoefen en die atmosferiese drukverandering wat die mens kan weerstaan. In 'n lae gebou (ongeveer 30 m) duur die rit in 'n hysbak sowat 15 sekondes van onder na bo en in hoër geboue tot 30 sekondes, afhangende daarvan of die rit onderbreek word of nie en ook die hoogte van die gebou. 

'n Persoon binne of buite die hysbak kan dit op enige vlak tot stilstand bring mits die bewegingsrigting van die hysbak op daardie tydstip dit toelaat. Indien meer as een beheerknoppie gedruk word, word die inligting so gerangskik dat die hysbak die vloere in die numeries korrekte volgorde aandoen. ŉ Kenmerk van hysbakke is dat dit aandoenvoorkeur verleen aan aangevraagde vloere wat nie 'n verandering van bewegingsrigting vereis nie. Iemand wat dus op die middelste verdieping van 'n gebou staan en ondertoe wil gaan, sal die hysbak eers tot stilstand kan bring wanneer dit ondertoe beweeg en nie terwyl dit op pad boon toe is nie. Waar meer as een hyser in dieselfde gebou gebruik word, kan hulle kollektief sowel as selektief werk. 

Kollektief beteken dat die hyser die volgorde waarin die knoppies gedruk word, registreer en dan in die numeries korrekte volgorde van vloer tot vloer beweeg. Twee of meer hysers kan selektief werk deurdat die volgorde wat geregistreer word, onder mekaar uitgeruil en aangepas word by die rigting waarin die hysers besig is om te beweeg. Kabels waarmee 'n hysbak opgetrek of laat sak word, word nie om 'n trommel opgewen nie, maar het 'n paar windings, om ŉ windas, sodat die hysbak aan die een punt van die kabel hang en ŉ teengewig aan die ander punt. Die wrywing tussen die kabel en die as sorg dat die kabel nie gly nie. Die voordeel van hierdie metode dat die motor die hysbak nie letterlik ophys nie, maar slegs 'n verplasing tussen die hyser en die teengewig bewerkstellig. 

Die snelheid bly ook meer konstant aangesien die deursnee van die as waarom die kabel rol, konstant is, anders as in die geval van 'n trommel waarop die kabel open afgerol word en die deursnee van die trommel dus voortdurend verander. Gewoonlik word wisselstroommotore vir laer en gelykstroommotore vir hoë snelhede gebruik. Wisselstroommotore vereis egter minder onderhoud as gelykstroommotore omdat dit nie borsels en ŉ kommutator het wat kan slyt nie. Die binne- en buitedeure van ŉ hysbak werk gewoonlik van mekaar en die hyser kan nie beweeg as die buitedeur oop is nie. Die snelheid waarmee die deure oop en toe gaan word gereguleer om beserings te voorkom. 

'n Sensor laat die deur(e) oopgaan sodra dit kontak maak met 'n voorwerp wat tussen die deur en die "kosyn" of tussen deurpanele beland. Feitlik alle hysbakke het 'n alarm waarmee hulp ontbied kan word indien die hysbak sou gaan staan. Die passasier word gewoonlik ook op die hoogte gehou van die posisie van die hysbak deur syfers of liggies op 'n konsole in die hysbak. Sommige hysers het selfs 'n interkomstelsel sodat iemand in die hysbak met ander mense in die gebou kan kommunikeer. Die meeste hysers word met een of ander vorm van lugreëling toegerus. Veiligheidstoestelle wat aan gidsrelings kan vasgryp indien 'n kabel sou breek, is by die meeste hysbakke aangebring en sommige hysbakke het selfs noodkabels. 'n Nuwe ontwikkeling is hysbakke wat aan die buitekant van geboue aangebring word om 'n panoramiese uitsig op die omgewing te verkry terwyl die hysbak boontoe of ondertoe beweeg. 




</doc>
<doc id="71118" url="https://af.wikipedia.org/wiki?curid=71118" title="Congridae">
Congridae

Die Seepalings ("Congridae") is 'n familie van visse wat hoort tot die orde Anguilliformes. Die familie bevat 32 genera met minstens 150 spesies. Veertien van die spesies word aan die Suid-Afrikaanse kus aangetref.
Die familie het palingagtige lywe met plat sterte en daar is geen skubbe op die lyf nie. Die sylyn is volledig. Die dorsale vin begin teenoor die pektorale vin en vorm een eenheid met die anale- en stervinne. Die familie word van 20 cm tot 2.5 m lank. Die familie leef in tropiese en gematigde waters. Daar is drie subfamilies.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="71119" url="https://af.wikipedia.org/wiki?curid=71119" title="Kaapse seepaling">
Kaapse seepaling

Die Kaapse seepaling ("Conger wilsoni") is 'n vis wat voorkom vanaf Knysna tot by Mosambiek. Dit kom ook voor in die Maldives en Gougheiland. In Engels staan die vis bekend as die "Cape Conger".

Die paling se snoet is langer as wat die oog groot is en die stert is langer as die kop en lyf saam. Die vis is bruinerig grys van kleur en room kleurig aan die onderkant. Die vinne se rante is swart. Die vis kan tot 1.5 m lank word en weeg dan 15 kg.

Hulle leef in strandmere en sagte bodems tot op 30 m. Die visse is meer aktief snags en vreet vis en skaaldiere. Die vis is eetbaar en gevaarlik.




</doc>
<doc id="71120" url="https://af.wikipedia.org/wiki?curid=71120" title="Swartrand-seepaling">
Swartrand-seepaling

Die Swartrand-seepaling ("Conger cinereus") is 'n vis wat voorkom in die westelike Indiese Oseaan en aan die ooskus van Afrika tot by Knysna. In Engels staan die vis bekend as die "Moustache conger".




</doc>
<doc id="71121" url="https://af.wikipedia.org/wiki?curid=71121" title="Hadsund">
Hadsund

Hadsund is die grootste dorp van Oos-Himmerland in Noord-Jutland, Denemarke, en het 4 913 inwoners (2015) (5 380 met Hadsund-Suid ingesluit).
Die dorp het langs die ou veldpad tussen Aalborg en Hobro ontwikkel en is 'n verkeersknooppunt tussen Kronjylland en Himmerland.
Die afstand tussen Mariagerfjord en Hadsund is betreklik klein, wat beteken het dat die brug onlangs gebou kon word.
Hadsund was voorheen 'n stasiedorp en is vandag 'n handels- en nywerheidsentrum in Himmerland.
Hadsund is geleë aan die oostelike deel van die Mariagerfjord Munisipaliteit in die Noord-Jutlandstreek.

Tot 2007 was Hadsund die hoofdorp van die nou ontbinde Hadsund Munisipaliteit. Die dorp is die tweede grootste in Mariagerfjord Munisipaliteit naas Hobro.

Aan die suide van Mariagerfjord, sowat 250 meter vanaf Hadsund, is Hadsund-Suid geleë, wat as 'n afsonderlike dorpsgebied beskou word. Daar bly slegs 500 inwoners.

Die dorp se geskiedenis kan teruggaan tot 1800, maar die naam self kan teruggevind word in 1467, as Haddeswnth geskryf, en later in 1700 as Hatsund. Dit het handelsregte verkry op 1 Desember 1854, maar kon nooit stadsregte verkry nie.

In die 19de eeu is 'n aantal nuwe dorpies in Denemarke gestig. Hierdie 'nuwe dorpe' het gewoonlik as spoorwegdorpe rondom die huidige spoorweg ontstaan. Vir die gemeenskap aan die oostelike deel van Mariagerfjord was dit heel anders na uit te sien.

Hadsund was die eerste keer in 1800 as oorvaartplek by die Mariagerfjord benut. Die pad vanaf Hobro loop hier al langs die noordkus van die fjord wat heeltemal afdraai na die waterkant by "Sundhusende" (die huise by die Sund) en die veerpontdok en loop dan verder weer noordwaarts na Aalborg.
Dit was egter eers met die veranderinge in die landbou in die dekades omstreeks 1800 dat die behoefte begin ontstaan het om meer as net 'n veerbootoorgang by Hadsund te hê.

Met die landbou-omwenteling het produksie toegeneem, asook die behoefte vir handeldryf, waar laasgenoemde destyds slegs vir die markdorpe bestem was.
Dit was ook die geval in die suidoostelike Himmerland, maar hiervandaan was die pad buitensporig ver tot by die naaste markdorp. Die afstand destyds na Aalborg was 53 km en 45 km na Hobro – 'n reis wat weens die destydse padtoestande etlike dae kon duur. Dit het gou onder die plaaslike inwoners duidelik geword dat 'n nuwe dorp hierdie leemte moes vul. Sedert omstreeks 1850 het die ou veerpontoorgang daarom geleidelik tot Hadsund ontwikkel.

Die oorsprong van die dorpsnaam Hadsund word met onsekerheid bejeën. 'n Heel waarskynlike verduideliking is dat die dorpie Haderup, wat aan die suidekant van die fjord 500 meter vanaf Hadsund-Suid is, sy naam gekry het van die smal plekkie, soos Haderup Sund wat natuurlik maklik "Hadsund" kon word. Die eerste keer wat Hadsund vermeld word was in die geskrewe bron, die dingswinde oor die Hindsted Herred se "ding" (volksvergadering) van 3 September 1467. (Die dingswinde is die dokument wat in die hertogdom Sleeswyk die resultate van 'n regsaak (letterlik: ge"ding") aanteken; die dokument word dan deur die distriksregter, twee sandmanne (regters wat soos 'n jurie opgetree het onder die Deense koning) en agt ander getuienisse bekragtig).
In 1467 word Hadsund as "Haddeswnth" gespel, in 1478 "Hadswnd", in 1487 "Hadsvnd", in 1581 "Hatzsund", en in 1700 "Hatsund".

Die Hadsund Bank-gebou is een van Hadsund se vernaamste geboue en is in 1905 deur die argitek Morten Skøt ontwerp. Die gebou is oorspronklik deur Hadsund Bank gebruik wat in 1905 as aandelemaatskappy gestig is. Hadsund Bank word bankrot verklaar in 1931, maar die gebou is oorgeneem deur die Aalborg Diskontobank. Vandag gebruik Danske Bank die gebou.

In Hadsund aan Himmerland se kant bly daar 4 994 (2012) inwoners en in Hadsund-Suid aan Kronjylland se kant bly daar 463 (2012).

Die rede hoekom Hadund se bevolking sedert 2011 met 62 mense gedaal het, is omrede verskeie groot maatskappye na ander stede of lande verskuif of gesluit het.

Hadsund is geleë in die suidoostelike deel van Himmerland. Die afstand na die strand by Kattegat is 12 kilometer. Hadsund lê 45 kilometer suid van Aalborg en 30 kilometer noord van Randers.

Hadsund lê 45 kilometer suid van Aalborg, 30 kilometer noord van Randers, 25 kilometer oos van Hobro, 60 kilometer oos van Viborg, 70 kilometer oos van Skive en 90 kilometer noordwes van Grenaa. Dit is 360 kilometer (oor die Groot Gordelbrug) na Kopenhagen.

Die dorp Hadsund is deur 'n paar plaaslike sleutelplekkies omring:

Hadsund Sentrum is die gebied rondom die Hadsund Kerk wat die hele dorp omring. Die voetgangerstraat Storegade lê in die westelike deel van die middedorp. Hadsund Sentrum is die oudste deel van Hadsund. Daar is drie hoofstate: Alsvej, Himmerlandsgade en Storegade. Die voetgangerstraat is die ou pad van Hobro na Aalborg en is in 1990 ingewy. Op die bopunt van Hadsund se voetgangerstraat (Storegade) lê die onderdak Hadsund Winkelsentrum. In die sentrum is daar 15 winkels en 2 supermarkte.

Søndergårde is in die noordelike deel van Hadsund geleë. Søndergårde is in 1970 gestig as 'n dorp op sigself, maar het saamgesmelt met Hadsund, aangesien die uitbou van die nywerheids- en woongebied die twee dorpe verbind het.
Hadsund Huse ("Hadsund Huise") is 'n nedersetting en 'n klein dorpie in die noordwestelike deel van Hadsund, wat omtrent 1 km vanaf die sentrum is, op die Sekundærrute 507. Dit bestaan uit 'n woonbuurt en in die suidelike deel van Hadsund Huse lê Solbakken wat bestaan uit 8 geel woonstelblokke met 3 verdiepings elk. Dit is geleë in Hadsund-parogie, Hindsted Distrik, vanaf 1970–2007 die provinsie van Noord-Jutland, en vanaf 2007 Noord-Jutland in Mariagerfjord Munisipaliteit. Die woonbuurt bestaan uit 102 woonhuise en ongeveer 300 inwoners in 2012.

Hadsund-Suid, oorspronklik Sønder Hadsund, lê direk suid van die Hadsundbrug (so 250 m) en het ongeveer 500 inwoners. Die dorp is in ongeveer 1880 gestig. In Hadsund-Suid is daar die Hadsund Syd Station en Færgekroen Hotel Syd.

Die lente in Hadsund is redelik droog en sonnig, met gemiddelde dagtemperature tussen 5 tot 10 °C. Die kanse is egter goed vir ryp en dagtemperature styg selde bo 15 °C.
In die somer styg die kwik bedags tot omtrent 20 °C, soms tot 25 °C, maar selde bo 30 °C. Vir somernagte kan so 12 °C verwag word.
Herfs word gekenmerk met dagtemperature tussen 6 en 12 °C en 'n bietjie reën. September kan laatsomerweer kry, terwyl dit in November soms sneeu.
In die winter is die gemiddelde dagtemperatuur -3 tot 2 °C en selde laer as -10 °C. Die neerslag wissel tipies tussen reën, ysreën en sneeu.

Hadsund is omring deur woude. Buitekant die dorp is die Marienhøj-plantasie; hierdie beskermde woud lê suid van Lindale, en strek tot in Hadsund. In die middel van die dorp is Hadsund Dyrehave ("Hadsund Hertpark"), wat 'n diereparkie is met sowel tafels en banke. Dit het 21 damherte, 8 sikaherte en 10 bokke.

Die dorp word van openbare busdienste van Noord-Jutland se gemeenskapsbus nr. 54, 55, 58, 115, 234, 235, 237 en 54N voorsien. Roete 888 loop tussen Aalborg en Kopenhagen en stop een keer per dag by die Hadsund Bushalte.


"Storegade" is die naam van Hadsund se voetgangerstraat. Die voetgangersgebied is Hadsund se oudste straat en dateer voor die 1800's. Storegade was ook Hadsund se hoofstraat tot in die 1970's, toe dit vervang is deur die huidige Himmerlandsgade na Aalborg. Storegade word egter eers in die vroeë 1950's geplavei voordat dit later geteer is.
In 1990 word Storegade 'n voetgangerstraat; die teer en sypaadjies word opgekap sodat die hele straat weer plavei kon word. Weerskante van die straat is daar "vandrenne" ("waterkerings") waar die water tot aan die einde van die hele voetgangerstraat afloop.

Hadsund Dorpsverwarming is geleë in die noordelike nywerheidsdeel van Hadsund. Hadsund Dorpsverwarming bestaan uit Hornbech Centralen in Hornbechsvej. Hadsund Warmtesentrale lê in die middel van Hadsund en voorsien aan omtrent 1 300 installasies. Hedepark Centralen is in Gyvelvej in Hadsund en voorsien aan sowat 180 installasies. Transbjerholt Centralen is in Gammel Visborgvej in Hadsund en voorsien aan ongeveer 320 installasies. Die biomassaverbrandingsaanleg ("flisanlægget") is die grootste sentrale en kan in Hadsund se hele warmtebehoefte voorsien sonder die gebruik van olie.

Hadsund Handelshawe is aan die weste van die Hadsundbrug geleë en bestaan uit 'n vraghawe. Die handelshawe is in 1860 gebou vir groot skepe wat byvoorbeeld hout of graan verskeep. Dit is aangelê met 'n spesiale skeepsbrug na die Kopenhaagse stoomboot, "Ydun". Trip Trap se voormalige hoofkantoor was by die handelshawe geleë.

Hadsund se vissershawe lê oos van die Hadsundbrug; Hadsund het ook twee marinas.
In Hadsund gaan 'n mens die eerste 10 jaar skool by Hadsund Folkeskole, waarna tussen Tech College Mariagerfjord of Hadsund Erhvervsklasse gekies kan word. Sou 'n mens egter na 'n gimnasium (middelbare skool vir universiteitsvoorbereiding) toe wil gaan, is die naaste een in Hobro, waar die Mariagerfjord Gymnasium geleë is.


Op die moreneplato in die noordelike deel van die dorp kry mens die dorp se noordelike en grootste nywerheidsdeel, Industri Nord, waar verskillende middelslag tegnologiebedrywe is. Die grootste is Nilfisk-ALTO, wat onder andere skoonmaaktoestelle vervaardig.
Suidoos daarvan het Beauté Pacifiques hul eie mediese dermatologiese kliniek. Noord van Industri Nord is Hedegaard Foods wat 'n onderneming van eiers en eierprodukte is.

Oos van die dorp lê Hadsund se oostelike nywerheidsdeel, Industri Øst, waar onder andere die sakeondermenings XL-Byg, JYSK en die 2012-somergeopende winkel van Jem & fix geleë is.

Die tuinmeubelmaker Trip Trap word in Hadsund in 1973 gestig, maar verskuif na Aalborg in 2012. Die elektriese motorfabrikant Whisper Electronic Car A/S word ook in Hadsund gestig, maar het nou na Noorweë verskuif.

'n Paar kilometer wes van Hadsund staan die Havnø Mølle, gebou in 1842, wat Noord-Jutland se oudste windmeul is. Die meul het behoue gebly en word in die 1990's ten volle gerestoureer. 10 kilometer noordoos van Hadsund lê Øster Hurup met prag strande, kampeerterreine en somerhuisomgewing. By die Hadsund Kultuursentrum is die Hadsund Biblioteek geleë wat onderhorig is aan die Mariagerfjord Biblioteek. Die eerste biblioteek in Hadsund het in 1911 oopgemaak.
Die dorp het ook 'n jeugherberg.

Die jaarlikse Hadsund-wedloop begin by die Hadsundmarkplein. Die eerste wedloop is in 1991 gehou en die twintigste wedloop is in 2011 gevier. Daar is drie verskillende roetes van onderskeidelik 2,8 km, 5,8 km en 9,8 km. Alle roetes begin by die Hadsundmarkplein vanaf begin September om 17:30 tot 18:15. In 2012 was daar 879 deelnemers, wat die grootste aantal drawwwers tot dusver was.

In Hadsund is daar etlike sportverenigings, onder andere die Hadsund Boldklub, wat sokker en handbal aanbied. In Hadsund vind mens ook "Hadsund Hallerne" wat sportsale is waar mens verskillende aktiwiteite kan beoefen.



Hadsund het 7 susterstede.



</doc>
<doc id="71125" url="https://af.wikipedia.org/wiki?curid=71125" title="Hangzhou">
Hangzhou

Hangzhou (Chinees: 杭州) is 'n stad in China met 8 700 400 inwoners. Hangzhou is die hoofstad van die provinsie Zhejiang in die ooste van China. Die stad is in die Yangtzedelta naby die kus van die Oos-Chinese See en 180 kilometer suid van Sjanghai geleë.

Die stad was in die 13de eeu 'n belangrike hawestad, maar die hawe het later toegeslik. Hangzhou is 'n susterstad van Kaapstad, Suid-Afrika en Leeds, Verenigde Koninkryk.


</doc>
<doc id="71127" url="https://af.wikipedia.org/wiki?curid=71127" title="Loftus Marais">
Loftus Marais

Lodewikus Stefanus Marais (gebore 1982) is 'n Suid-Afrikaanse digter. Hy skryf in sy moedertaal Afrikaans.

Lodewikus Stefanus Marais is op 5 Maart 1982 in die Paarl gebore en word ook daar groot. Sy pa, André, en sy ma, Linda, is beide onderwysers. Hy het ’n ouer suster, Liné. Sy pa was onderwyser by die Hoër Landbouskool Boland in die Agter-Paarl, maar is jonk dood. Sy ma trek dan met die gesin na die Paarl toe en sy word later hoof van La Rochelle Laerskool. Loftus gaan skool by die Laer Seunskool en matrikuleer aan die Hoër Jongenskool in die Paarl. In 1992 op laerskool speel hy ’n rol in die operette “"Rip van Winkel"” en in 1998 op hoërskool speel hy by die Logan-fees in die skool se kabaret “"Afrikaners is kamasut ’t ja"”. Die skool voer in 2000 “"Die Van Aardes van Grootoor"” van Pieter-Dirk Uys tydens die Montagu-toneelfees op en herhaal dit by die Brackenfell-toneelfees, waar hulle stuk die trofee wen en hy saam met drie ander as beste akteur aangewys word. ’n Artikel van hom in sy hoërskool se koerant maak dat die hele oplaag vernietig word uit vrees vir ’n lastersaak. Hy studeer verder aan die Universiteit van Stellenbosch waar hy ’n B.A.-graad en B.A. Honneurs-graad in Afrikaans-Nederlands behaal. Daarna studeer hy vir twee maande by AFDA in die Kaap aan ’n graad in die Filmkunde, maar skop hierdie studies op om eerder in die kreatiewe skryfkuns te studeer. Onder leiding van Marlene van Niekerk behaal hy in 2007 sy M.A.-graad in Kreatiewe Skryfkuns aan die Universiteit van Stellenbosch met lof. Sy mini-verhandeling vir hierdie graad is “"Die huis as betekenisvolle ruimte in enkele Afrikaanse gedigte, met spesifieke verwysing na die bewoningsfilosofieë van Heidegger, Bolnow en Bachelard"”. Dan sluit hy in 2008 by NB-Uitgewers aan as fiksie reklamebeampte, maar na die groot aantal pryse wat sy debuutbundel wen bedank hy in 2010 sy werk om te skryf en te reis. Hy word ’n vryskut bemarkingsbeampte en reis ook in die buiteland, waar hy onder andere Londen, Amsterdam en New York besoek. . As vryskutjoernalis het ’n hele paar letterkunde-artikels in verskeie publikasies reeds onder sy naam verskyn.

In 2005 is hy in die nuus wanneer hy onthul dat die digter Melanie Grobler plagiaat gepleeg het in haar digbundel “"Die waterbreker"” deur ooreenkomste met die Kanadese digter Anne Michaels se werk in ’n artikel op die Internet webwerf LitNet uit te wys. Grobler gee later die Eugène Marais-prys wat sy met hierdie bundel gewen het, terug. Loftus tree by verskeie geleenthede by Woordfees en Versindaba op Stellenbosch op, waar hy van sy gedigte voorlees en is in Mei 2009 een van slegs twee Afrikaanse digters wat optree by die Badilisha Poetry X-Change in Kaapstad. In Oktober van hierdie jaar tree hy ook op by Poetry Africa in Durban, waar hy self sy gedigte vir voorlesing in Engels vertaal. As vryskutskrywer verskyn baie artikels en rubrieke van hom in verskeie publikasies.

Reeds op laerskool begin hy met skryf. Sy verse word later onder andere gepubliseer in "Tydskrif vir Letterkunde" en "Ons Klyntji" en word ook opgeneem in die versamelbundels “"Nuwe stemme 3"”, “"My ousie is ’n blom"” en “"Groot verseboek"”. Sy selfstandige debuut is met “"Staan in die algemeen nader aan vensters"”. Die gedigte behandel diverse onderwerpe, wat in ’n eietydse idioom en met eietydse taalgebruik in verskeie digvorme bewoord word. Die titel suggereer reeds ’n waarneming van die buitewêreld deur die vensters, waardeur die digter hom oopstel vir diverse buite-invloede en waarnemings. Hierdie waarnemings word ook geraam, of verfraai deur die gordyne of hortjies, terwyl die venster self ’n kamer of ruimte veronderstel. Aparte leefruimtes word dan poëties verwoord, naamlik die studentedorp, die voorstad, die stad en die landelike omgewing, met die alomteenwoordigheid van kuns die bindende faktor. Daar is egter ’n rebellie teen die tradisionele idee van kuns en ’n voorkeur vir die “onpoëtiese” temas (graffiti, ’n tuindwerg, kragopwekkers) waarmee die verwagting dat die digkuns met “mooi” onderwerpe handel gefnuik word. In 2009 word die Eugène Marais-prys, die UJ-prys vir debuutwerk, die Ingrid Jonker-prys en die Protea-prys aan “"Staan in die algemeen nader aan vensters"” toegeken en hierdie bundel is in dieselfde jaar ook op die kortlys vir die W.A. Hofmeyr-prys. In 2010 ontvang hy die Suid-Afrikaanse Letterkundetoekenning vir Afrikaanse poësie vir hierdie bundel.

Hy volg dit op met “"Kry my by die gewone plek aguur"”, wat gedigte oor Kaapstad bevat. Die titel verwys veral na die tydsbeheptheid van die stad, met die agt se vorm wat ook oneindigheid aandui as jy dit op die sy laat staan, soos op die voorblad. Hierdie oneindigheid suggereer die onkenbaarheid van die stad, wat in die titel terselfdertyd gekontrasteer word met die “gewone”, wat die alledaagse suggereer. Die digter demonstreer dan onder andere die spanning tussen die kloof oor die normale lofliedere oor die Kaap en die dikwels dekadente werklikheid met die karakter van die fopdosser Fabulisha de la Queillerie. Met hierdie figuur word gevestigde opvattings uitgedaag, veral aangaande identiteit en die geskiedenis.So word selfs die doodgewone vreemd gemaak en word konvensionele raamwerke van beskrywing opgehef. Met Kaapstad as basis word die menslikheid in sy vele fasette verken, insluitende die politiek, die aard van die maatskaplike kompleksiteite en die digter se eie aandadigheid daaraan. Die struktuur van die bundel is sodanig dat die leser op ’n begeleide dagtoer deur die stad geneem word, vanaf die oggend, deur die middag tot met die nag. “"Twaalfuurkanon"” tipeer die stad se kern as een van geweld en regdeur die bundel lewer die digter subtiel kommentaar op maatskaplike en politieke kwessies, waardeur hy sy tematiek verruim. Hierdie bundel is in 2013 op die kortlys vir die toekenning van die ATKV-poësieprys. Saam met Heilna du Plooy stel Marais die versamelbundel “"Nuwe stemme 5"” saam uit die werk van voorheen ongebundelde digters.

In 2019 word sy derde digbundel, "Jan, Piet, Koos en Jakob" gepubliseer.






</doc>
<doc id="71129" url="https://af.wikipedia.org/wiki?curid=71129" title="Blackheath, Johannesburg">
Blackheath, Johannesburg

Blackheath is voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="71130" url="https://af.wikipedia.org/wiki?curid=71130" title="Shangqiu">
Shangqiu

Shangqiu (Chinees: 商丘, "Shāngqiū"), amptelik "Shāngqiū Shì (商丘市)" is 'n stad in die Chinese provinsie Henan met 'n bevolking van 7 362 472 in 2010.

Die stad het 'n lang geskiedenis en het as die eerste hoofstad van die Shang-dinastie gedien.


</doc>
<doc id="71136" url="https://af.wikipedia.org/wiki?curid=71136" title="Dalian">
Dalian

Dalian (Chinees: 大连) is 'n stad in China met 6 170 000 inwoners. Die stad is in die provinsie Liaoning in die ooste van China aan die kus van die Oos-Chinese See geleë.

Dalian is in 1899 deur die Russe as "Dalny" (Russies: Дальний "Dal'nij") gestig en is in 1905 deur Japannese magte verower. Op 16 April 1955 is die stad weer aan China oorhandig. Dalian is die noordelikste ys-vrye hawe van China en is 'n susterstad van Bremen, Duitsland.


</doc>
<doc id="71168" url="https://af.wikipedia.org/wiki?curid=71168" title="Dongguan">
Dongguan

Dongguan (Chinees: 东莞) is 'n stad in die Chinese provinsie Guangdong met 'n bevolking van 8 220 237 in 2010. 

Die stad is geleë tussen Kwangtsjou in die noorde, Huizhou in die noordooste en Shenzhen in die suide aan die monding van die Parelrivier in die Suid-Chinese See.


</doc>
<doc id="71169" url="https://af.wikipedia.org/wiki?curid=71169" title="Mooirivier (dubbelsinnig)">
Mooirivier (dubbelsinnig)

Mooirivier kan na een van die volgende verwys:




</doc>
<doc id="71171" url="https://af.wikipedia.org/wiki?curid=71171" title="Provinsies van die Volksrepubliek China">
Provinsies van die Volksrepubliek China

Daar is drie-en-twintig provinsies, vier munisipaliteite, vyf outonome streke en twee spesiale administratiewe streke in die Volksrepubliek China. Die eiland van Taiwan word deur die Volksrepubliek China as 'n "provinsie" opgeëis, maar is nie onder hulle beheer nie. Taiwan is tans 'n demokratiese eiland wat amptelik as die Republiek China bekend staan.

Daar is 34 provinsiale indelings in die Volksrepubliek China:






</doc>
<doc id="71172" url="https://af.wikipedia.org/wiki?curid=71172" title="Wenzhou">
Wenzhou

Wenzhou (Chinees: 温州) is 'n stad in die Chinese provinsie Zhejiang met 'n bevolking van 3 039 500 in 2010. 

Die stad is geleë tussen Lishui in die weste, Taizhou‎‎ in die noorde en die Oos-Chinese See in die ooste.


</doc>
<doc id="71174" url="https://af.wikipedia.org/wiki?curid=71174" title="Zibo">
Zibo

Zibo (Chinees: 淄博) is 'n stad in die Chinese provinsie Shandong met 'n bevolking van 4 530 600 in 2010. 

Die stad is geleë tussen Jinan in die weste, Laiwu en Tai'an in die suidweste, Linyi in die suide, Weifang in die ooste, Dongying in die noordooste en Bintsjou in die ooste.


</doc>
<doc id="71175" url="https://af.wikipedia.org/wiki?curid=71175" title="Mooirivier (Vaal)">
Mooirivier (Vaal)

Die Mooirivier is 'n takrivier van die Vaalrivier in Noordwes, Suid-Afrika. 

Die Mooirivier ontspring naby Koster en vloei suidwaarts. Gedurende sy afvloei vul dit die Klerkskraaldam, Boskopdam en die Potchefstroom Dam. Buite Potchefstroom swenk die rivier suidweswaarts voordat dit in die Vaalrivier uitmond op die grens met die Vrystaat, ongeveer 15 km oos van Stilfontein. 

Sy hoofsytakke is die Wonderfonteinspruit en die Loopspruit.

Die water in die Mooirivier en sy store is besoedel met swaarmetale as gevolg van goud- en uraan-mynontginning in die rivierbekken.


</doc>
<doc id="71176" url="https://af.wikipedia.org/wiki?curid=71176" title="Dwerg-ghieliemientjie">
Dwerg-ghieliemientjie

Die Dwerg-ghieliemientjie ("Barbus brevidorsalis") is 'n varswater vis wat voorkom in die suidelike sytakke van die Kongorivier en die boonste gedeeltes van die Okavango-, Zambezi- en die Kafueriviere. In Engels staan die vis bekend as die "Dwarf barb".

Die vis se lyf is kort en diep en die baarde ontbreek. Daar is 'n dun swart streep oor die lengte van die vis se lyf met 'n swart kol op die basis van die stertvin. Die vis word tot 40 mm lank.





</doc>
<doc id="71177" url="https://af.wikipedia.org/wiki?curid=71177" title="Witvis">
Witvis

Die Witvis ("Barbus andrewi") is 'n vis wat in die Bergrivier en die Breederivier-stelsels in Suid-Afrika voorkom. In Engels staan die vis bekend as die "Berg-Breede river whitefish", soms ook as die "Cape whitefish".

Die onvolwasse vissies is silwer met onreëlmatige vlekke op terwyl die volwasse visse donker olyfkleurig is aan die bokant, goudkleurig aan die kante en roomkleurig aan die onderkant is. Die vis word tot 60 cm lank en die Suid-Afrikaanse hengelrekord is 3.407 kg.

Die vis leef in diep rotspoele van groter sytakke en hoofstrome. Hulle oorleef ook in die Voëlvlei- en Groter Brandvleidamme. Die vis vreet ongewerweldes wat op die bodem voorkom en ook alge. Hulle broei in die somer. Die eiers word in vloeiende water gelê en broei na ongeveer vyf dae uit.





</doc>
<doc id="71179" url="https://af.wikipedia.org/wiki?curid=71179" title="Letabarivier">
Letabarivier

Die Letabarivier is 'n belangrike takrivier van die Olifantsrivier in Limpopo, Suid-Afrika.

Die voorlope van die Groot-Letabarivier ontspring reeds in Gautengprovinsie, terwyl sommige sytakke van die Klein-Letabarivier hul oorsprong in die Soutpansberge het.
Die naam Letabarivier word gebruik ná die samevloei van die Klein- en Groot-Letabariviere op die wesgrens van die Krugerwildtuin. Die samevloeiing met die Olifantsrivier is in 'n skilderagtige ruigtekloof oos van Olifantskamp in die Krugerwildtuin. Hierdie area word as 'n wildernisstaproete gebruik deur besoekers aan die park.

Hierna sny die Olifantsrivier deur die Lebomboberge by Olifantskloof en steek die landsgrens oor na Gaza-provinsie, Mosambiek waar dit in die Massingirdam invloei.

Middel-Letabarivier, Nharhwenirivier, Ngwenyenirivier, Nwanedzirivier, Molototsirivier, Nsamarivier en Makhadzirivier.




</doc>
<doc id="71192" url="https://af.wikipedia.org/wiki?curid=71192" title="Oberhausen">
Oberhausen

Oberhausen (Nederduits: "Overhus") is 'n stad in Noordryn-Wesfale in die weste van Duitsland, met 'n bevolking van 212 568 op 31 Desember 2011 en 'n oppervlakte van 77,1 km². Die stad is in 1847 gestig en het op 10 September 1874 stadstatus gekry. Tot November 2012 was Oberhausen bekend as die stad met die hoogste skuld per kapita in Duitsland, totdat die stad se finansiële situasie deur 'n toekenning van die land Noordryn-Wesfale verlig is.


</doc>
<doc id="71195" url="https://af.wikipedia.org/wiki?curid=71195" title="Sodomie">
Sodomie

Sodomie is 'n historiese term vir "onnatuurlike" seksuele dade.

In die breë sin beskryf dit alle vorme van seks wat as "nie-reproduktief" gesien kan word. So sluit dit seks met diere, orale seks sowel as homoseksuele en heteroseksuele anale penetrasie in. 

In engere sin verwys sodomie egter na anale seks. Die afgeleide werkwoord, 'sodomiseer' beteken dan ook om iemand anaal te penetreer.

Die term is afkomstig van die naam van die Bybelse stad Sodom waar vele vorme van seks gepraktiseer sou word, waarvan baie ook onvrywillig. Die storie van "Sodom en Gomorra" is in hoofstuk 18 en 19 van die boek van Genesis in die Bybel gedokumenteer.

Sodomie is in die vroeë Middeleeue in Europa as 'n sonde beskou. In die dertiende eeu is wetgewing ingevoer om sodomie met die dood te straf. Sommige lande het steeds wetgewing wat sodomie tot 'n misdaad verklaar. Baie westerse lande het egter meeste van die wette afgeskaf. Waar dit wel nog in effek is word dit meestal nie aktief toegepas nie.


</doc>
<doc id="71197" url="https://af.wikipedia.org/wiki?curid=71197" title="Hagen">
Hagen

Hagen is 'n stad in Noordryn-Wesfale in die weste van Duitsland, met 'n bevolking van 187 447 op 31 Desember 2011 en 'n oppervlakte van 160,4 km². Die eerste historiese verwysing na Hagen dateer uit die jaar 775 en op 3 September 1746 het die stad 'n vereenvoudigde belastingswet gekry. Sedert 17 Maart 2012 het Hagen die amptelike bynaam "stad van die "FernUniversität"".


</doc>
<doc id="71198" url="https://af.wikipedia.org/wiki?curid=71198" title="Hamm">
Hamm

Hamm (Latyns: "Hammona") is 'n stad in Noordryn-Wesfale in die weste van Duitsland, met 'n bevolking van 182 112 op 31 Desember 2011 en 'n oppervlakte van 77,1 km². Hamm is in 1226 as vooraf beplande stad gestig en het stadstatus gekry. In 1975 het Hamm verskeie gebiede ontvang en is sedertdien 'n stad met 'n bevolking van meer as 100 000.


</doc>
<doc id="71200" url="https://af.wikipedia.org/wiki?curid=71200" title="Herne">
Herne

Herne is 'n stad in Noordryn-Wesfale in die weste van Duitsland, met 'n bevolking van 164 244 op 31 Desember 2011 en 'n oppervlakte van 51,4 km². Die eerste historiese verwysing na Herne dateer uit die jaar 880 en in 1897 het die stad stadstatus gekry. Sedert 1933 is Herne 'n stad met 'n bevolking van meer as 100 000 en het in 1975 die stad Wanne-Eickel ontvang.


</doc>
<doc id="71201" url="https://af.wikipedia.org/wiki?curid=71201" title="Solingen">
Solingen

Solingen is 'n stad in Noordryn-Wesfale in die weste van Duitsland, met 'n bevolking van 159 699 op 31 Desember 2011 en 'n oppervlakte van 89,5 km². Die eerste historiese verwysing na Solingen dateer uit die jaar 1067 en op 23 Februarie 1374 het die stad stadstatus gekry. In 1929 het Solingen verskeie gebiede ontvang en is sedertdien 'n stad met 'n bevolking van meer as 100 000.

Solingen is die sentrum van die Duitse lem-, mes- en eetgerei-industrie. Solingen se naam is deur 'n regulering in die handelsmerk beskerm. Sedert 19 Maart 2012 het Solingen die amptelike bynaam "Klingenstadt".


</doc>
<doc id="71202" url="https://af.wikipedia.org/wiki?curid=71202" title="Bottrop">
Bottrop

Bottrop is 'n stad in Noordryn-Wesfale in die weste van Duitsland, met 'n bevolking van 116 361 op 31 Desember 2011 en 'n oppervlakte van 100,6 km². Die eerste historiese verwysing na Bottrop dateer uit die jaar 1092 en op 21 Julie 1919 het die stad stadstatus gekry. Sedert 1953 is Bottrop 'n stad met 'n bevolking van meer as 100 000.


</doc>
<doc id="71203" url="https://af.wikipedia.org/wiki?curid=71203" title="Bostreep-ghieliemientjie">
Bostreep-ghieliemientjie

Die Bostreep-ghieliemientjie ("Barbus dorsolineatus") is 'n varswater vis wat voorkom in die boonste gedeeltes van die Kunenerivier. In Engels staan die vis bekend as die "Topstripe barb".

Die vis se lyf is diep en die kop groot met twee baarde. Daar is min is bekend omtrent die vis behalwe dat daar twee swart kolle op die lyf onder die dorsale vin is. Daar is ook kleiner kolle op die basis van die stertvin. Die vis word tot 75 mm lank.





</doc>
<doc id="71204" url="https://af.wikipedia.org/wiki?curid=71204" title="Remscheid">
Remscheid

Remscheid is 'n stad in Noordryn-Wesfale in die weste van Duitsland, met 'n bevolking van 109 596 op 31 Desember 2011 en 'n oppervlakte van 74,6 km². Die eerste historiese verwysing na Herne dateer uit die jaar 1173/89 en in 1808 het die stad stadstatus gekry. Op 1 Augustus 1929 het Remscheid verskeie gebiede ontvang en is sedertdien 'n stad met 'n bevolking van meer as 100 000.


</doc>
<doc id="71205" url="https://af.wikipedia.org/wiki?curid=71205" title="Neuss">
Neuss

Neuss (Limburgs: "Nüss", Latyns: "Novaesium") is 'n stad in Noordryn-Wesfale in die weste van Duitsland, met 'n bevolking van 152 010 op 31 Desember 2011 en 'n oppervlakte van 99,5 km². Neuss is in 16 v.C. deur die Romeine as "Novaesium" gestig en is een van die oudste stede van Duitsland. Neuss is sedert 1963 'n stad met 'n bevolking van meer as 100 000. Die stad is aan die Ryn naby Düsseldorf geleë.


</doc>
<doc id="71206" url="https://af.wikipedia.org/wiki?curid=71206" title="Ludwigshafen am Rhein">
Ludwigshafen am Rhein

Ludwigshafen am Rhein is die tweede grootste stad in Rynland-Palts ná die hoofstad Mainz in die suidweste van Duitsland, met 'n bevolking van 165 560 op 31 Desember 2011 en 'n oppervlakte van 77,7 km². Die stad is aan die Ryn naby Mannheim geleë. Tussen 1853 en 1946 het Ludwigshafen tot Beiere behoort. Die stad is ná Lodewyk I van Beiere vernoem.


</doc>
<doc id="71208" url="https://af.wikipedia.org/wiki?curid=71208" title="Osnabrück">
Osnabrück

Osnabrück (Nederduits: "Ossenbrügge", Latyns: "Ansibarium") is die derde grootste stad in Nedersakse ná die hoofstad Hannover en Brunswyk in die weste van Duitsland, met 'n bevolking van 165 021 op 31 Desember 2011 en 'n oppervlakte van 119,8 km². Die stad staan veral bekend vir die vredesverdrag, wat hier en in Münster op 24 Oktober 1648 ná die einde van die Dertigjarige Oorlog (tussen die Heilige Romeinse Ryk, Frankryk en Swede) gesluit is.


</doc>
<doc id="71213" url="https://af.wikipedia.org/wiki?curid=71213" title="Bram Fischer Internasionale Lughawe">
Bram Fischer Internasionale Lughawe

Bram Fischer Internasionale Lughawe (IATA: BFN, ICAO: FABL) is 'n lughawe in Bloemfontein, Suid-Afrika.

Dit is na die kommunis Bram Fischer genoem. Die lughawe het in vroeëre jare (tot 1995) as die JBM Hertzog-lughawe en daarna as die Bloemfontein Internasionale Lughawe bekend gestaan. Pres. Jacob Zuma het die naamsverandering op Donderdag, 13 Desember 2012 aangekondig en dit as " 'n stap in die rigting van nasiebou wat 'n gedeelde erfenis en toekoms uitstraal" beskryf.

Die aanloopbane word met Lugmagbasis Bloemspruit gedeel.

Die terminaalgebou is geleë by: 


</doc>
<doc id="71214" url="https://af.wikipedia.org/wiki?curid=71214" title="16 v.C.">
16 v.C.



</doc>
<doc id="71216" url="https://af.wikipedia.org/wiki?curid=71216" title="Groot-Letabarivier">
Groot-Letabarivier

Die Groot-Letabarivier is die belangrikste sytak van die Letabarivier in die Limpopoprovinsie, Suid-Afrika. 

Die voorlope van die Groot-Letabarivier ontspring reeds in Gauteng provinsie, asook in die Strydpoortberge suid van Tzaneen.
Ná die samevloei van die Klein- en Groot-Letabariviere by heet dit die Letabarivier.





</doc>
<doc id="71217" url="https://af.wikipedia.org/wiki?curid=71217" title="Klein-Letabarivier">
Klein-Letabarivier

Die Klein-Letabarivier is 'n takrivier van die Letabarivier in Limpopo, Suid-Afrika.

Sytakke van die Klein-Letabarivier het hul oorsprong in die Soutpansberg.
Ná die samevloei van die Klein- en Groot-Letabariviere op die wesgrens van die Krugerwildtuin heet dit die Letabarivier.

Die Klein-Letaba se sytakke soos die Soeketserivier en Koedoesrivier is wye, droë sandlope vir die grootste deel van die jaar.


</doc>
<doc id="71219" url="https://af.wikipedia.org/wiki?curid=71219" title="Shingwedzirivier">
Shingwedzirivier

Die Shingwedzirivier is 'n rivier in Limpopo-provinsie, Suid-Afrika en Gaza-provinsie, Mosambiek.

Die rivier dreineer die plato aan die suidoostelike kant van die Soutpansberg. Die oorsprong is ongeveer 40 km oos-suidoos van Thohoyandou. Dit vloei in 'n oostelike rigting deur die Laeveld en daarna deur die Krugerwildtuin.

Die Shingwedzi is 'n linkerhand-takrivier van die Olifantsrivier wat 12 km stroomaf van die Massingirdam aansluit by die Olifantsrivier, daarna die Limpopo, voor dit suid draai en uiteindelik by Xai-Xai noordoos van Maputo in die Indiese Oseaan uitmond.

Oorbeweiding en besproeiing langs die rivier het deur die jare erge gronderosie veroorsaak, veral na harde reënbuie.

Die rivierbedding is 'n puik plek om vir Savanne-olifante op die uitkyk te wees, aangesien troppe van 50 tot 60 algemeen hier waargeneem word.

Die belangrikste riviere in die Shingwedzibekken is:


Twee damme is in die Shingwedzi in die Krugerwildtuin geleë, die Kanniedooddam en die Sirhenidam, Die Makuleke-dam is in die Mphongolo-rivier.



</doc>
<doc id="71221" url="https://af.wikipedia.org/wiki?curid=71221" title="Jaap Steyn">
Jaap Steyn

JC "Jaap" Steyn (1938–) is ’n joernalis, dosent in Algemene Taalwetenskap aan die Randse Afrikaanse Universiteit en professor-navorser in die Departement Afrikaans en Nederlands aan die Universiteit van die Oranje-Vrystaat. 

Hy is veral bekend vir sy indringende studies oor die Afrikaanse taal se herkoms en geskiedenis en sy omvattende biografieë oor onder andere M.E.R. en N.P. van Wyk Louw. As digter verwerf hy die Eugène Marais-prys en die Ingrid Jonker-prys en as prosaskrywer word hy bekroon met onder andere die Recht Malan-prys, die Louis Luyt-prys en die Stalsprys.

Steyn is op 31 Julie 1938 in die distrik Fouriesburg op die plaas Mara gebore. Hy was die oudste seun van Jacob Cornelis Steyn en Martha Elizabeth (Martie) Mellet. Aan die einde van 1944 trek sy gesin na die plaas Omdraai-Noord in die distrik Petrus Steyn waar Steyn ’n plaasskool bywoon op Omdraai-Suid, en sy hoërskoolloopbaan aan die J.A. Malherbe-hoërskool in Petrus Steyn voltooi. Familielede en voorgeslagte van hom was betrokke by of direk geraak deur die uitwerking van die Groot Trek, die Tweede Vryheidsoorlog (1899–1902) en die rebellies van 1914 en 1939. 

Sy ouers het hier geboer en Mara was sy pa se suster se plaas. Sy pa was Jacob Cornelis Steyn (3 Oktober 1904 – 5 November 1989) en sy ma was Martha Elizabeth Mellet (11 Desember 1910 – 1 November 2003), wat op 10 April 1934 met mekaar getroud is. Hulle eerste kind, ’n dogtertjie, is op 31 Julie 1936 dood by geboorte, waarna Jaap twee jaar later gebore is en daarna sy twee susters Maria Elizabeth (10 Oktober 1941) en Hannetjie (16 Julie 1948). 

Jaap begin sy skoolopleiding in Julie 1944 aan die begin van die derde kwartaal. In November 1944 verhuis die gesin na die distrik Petrus Steyn, waar sy pa die klein plasie Omdraai-Noord koop. Hier gaan Jaap vanaf 1945 skool op die plaasskool op Omdraai-Suid. Vanaf 1951 gaan hy na die dorpskool, die Hoërskool J.A. Malherbe op Petrus Steyn, en in dieselfde jaar sluit die plaasskool Omdraai-Suid toe die leerlingtal nie meer selfs ’n eenmanskool regverdig nie. 

Hy matrikuleer in 1955.Met ’n beurs van "Die Volksblad" studeer hy in 1956 na die Universiteit van die Oranje-Vrystaat waar hy in 1958 die B.A.-graad behaal het met onderskeidings in die hoofvakke Afrikaans/Nederlands en Duits. In Januarie 1959 het hy by "Die Volksblad" gaan werk, en was tot in Julie 1964 aan dié koerant verbonde as verslaggewer, vertaler, sub- en hoofsubredakteur. 

In dié tyd het hy ook B.A. (Hons.) en M.A. in Afrikaans en Nederlands behaal, albei cum laude.Op universiteit is hy betrokke by die taalversorging van berigte in die studenteblad, die "Irawa", en publiseer self ook enkele stukke.

Hy begin werk by "Die Volksblad" in Januarie 1959 en is tot 15 Julie 1964 aan hierdie koerant verbonde as verslaggewer, vertaler, subredakteur en hoofsubredakteur. In hierdie tyd behaal hy deeltyds ook aan die Universiteit van die Oranje-Vrystaat die B.A. Honneurs-graad en M.A.-graad (in 1962) in Afrikaans-Nederlands, albei met lof. In Augustus 1964 gaan hy na die Gemeentelijke Universiteit van Amsterdam waar hy vanaf September van daardie jaar tot Desember 1967 studeer. ’n Deel van sy studiegeld verdien hy as korrespondent van "Die Volksblad" en "Die Burger". 

Op 4 Oktober 1966 lê hy die doktorseksamen (Drs.Litt.-graad) met lof af, met Algemene Taalwetenskap as hoofvak en Nederlandse taalkunde en Suid-Sotho as byvakke. Steyn behaal in 1966 sy doktoraaleksamen in algemene taalwetenskap "cum laude" aan die Gemeentelijke Universiteit in Amsterdam. Aan die begin van 1968 is Steyn aangestel as lektor in algemene taalwetenskap aan die Universiteit van Port Elizabeth. Aan die einde van 1968 het hy ook sy doktorsgraad aan dié universiteit behaal met prof. E.B. van Wyk as promotor. 

In Julie 1970 is hy as senior lektor in algemene taalwetenskap na die Randse Afrikaanse Universiteit van Julie 1974 tot Augustus 1975 was daar ’n kort onderbreking terwyl hy hoofredaksielid van "Rapport" was. Hy was tot in Maart 1985 aan dié universiteit verbonde. Hoewel hy in 1988 afgetree het, was Steyn van April 1985 tot Desember 1997 professor-navorser in die Departement Afrikaans en Nederlands aan die Universiteit van die OVS. Van April 1985 tot met sy aftrede in Desember 1997 is hy professor-navorser in die Departement Afrikaans en Nederlands aan die Universiteit van die Oranje-Vrystaat.

Hier is hy betrokke by navorsingsprojekte oor die Afrikaans van die Oranjerivierstreek, strominge onder Afrikaners aan die begin van die twintigste eeu en hulle houdings teenoor Afrikaans en ’n taalbeplanningsprojek. In 1998 kry hy ’n konsultantepos by Nasionale Pers, waar hy hoofsaaklik saamwerk aan die Oorlegplatform vir Afrikaans, wat poog om Afrikaanstaliges van alle rasse te laat saamwerk vir die beskerming van die taal. Hy lewer ook gereelde bydraes aan die "Beeld" se politieke rubriek, “"Een van drie"”.

Terwyl Steyn in Johannesburg was, het die volgende boeke van hom verskyn: "Die grammatika van liefhê" (1975), ’n digbundel wat met die Eugéne Marais- en Ingrid Jonkerpryse bekroon is; ’n kortverhaalbundel, "Op pad na die grens" (1976); ’n novelle, "Dagboek van ’n verraaier" (1978) en ’n opsienbarende taalpolitieke werk, "Tuiste in eie taal" (1980), wat bekroon is met die Recht Malan- en Louis Luyt-pryse. In "Die gesprek oor Afrikaans", ’n publikasie oor die reaksie op hierdie boek, noem die samestellers, L.T. du Plessis en M.C.J. van Rensburg "Tuiste" ’n “legendariese” boek. 

Op grond van dié en latere werke het die S.A. Akademie in 1988 die Langenhovenprys vir taalwetenskap aan Steyn toegeken. In 1985 het ook sy prosabundel "Die verlore vader" verskyn, wat in 1987 gevolg is deur "Trouwe Afrikaners" wat handel oor aspekte van Afrikanernasionalisme en die Suid-Afrikaanse taalpolitiek. In 1988 het prof. C.F.J. Muller, hoof van die Naspers-geskiedenisprojek, Steyn gevra om ’n medewerker te word. 

Hy was verantwoordelik vir drie hoofstukke oor die geskiedenis van "Die Volksblad" ná 1948, en medeskrywer van ’n hoofstuk oor die Naspers-koerante en Afrikaans in "Oor grense heen" (1992), en die skrywer van 17 en medeskrywer van 3 van die 21 hoofstukke van "Boekewêreld" (1992), wat handel oor Naspers se uitgewerye tot 1990. Hierdie werk, waarvan Steyn die hoofouteur was, is bekroon met die Recht Malan- en Rapport-pryse.

Steyn word ses keer deur die Suid-Afrikaanse Akademie vir Wetenskap en Kuns bekroon. Hy ontvang onder meer die Eugene Maraisprys vir sy debuutdigbundel "Die grammatika van liefhê" (1975), die C.J. Langenhoven-prys vir taalwetenskap (1988), die Elisabeth Eybers-beurs vir navorsing in Nederland (1996), die N.P. van Wyk Louw-medalje vir skeppende bydraes tot die ontginning van sekere vakgebiede (2000), die Stals-prys vir geskiedwetenskappe vir "N.P. van Wyk Louw – ’n lewensverhaal" (2003) en die Louis Hiemstra-prys vir nie-fiksie vir "Die 100 jaar van M.E.R" (2005). 

Hy ontvang ook die Louis Luyt-prys vir die taalpolitieke studie "Tuiste in eie taal" (1981) ontvang en is die skrywer van "Penvegter: Piet Cillié van Die Burger" (2002) en die outobiografiese en kultuurhistoriese "Sonkyker" (2008).

Steyn het tientalle artikels vir vaktydskrifte gepubliseer, hoofsaaklik oor kultuurgeskiedenis, die eksterne geskiedenis van Afrikaans en Suid-Afrikaanse taalpolitiek. Daaronder is drie supplemente van boeklengte, naamlik "Die betekenis van Die Burger vir die Afrikaanse letterkunde" (Acta Academica), "Taalideologie en taalbeleid in die Suid-Afrikaanse geskiedenis — oorwegings in die ampstaaldebat?" (Acta Academica) en "Die taalstryd in die oorgangstyd — Gesindhede teenoor Afrikaans 1990–1994" (Stilet). Verder het hy tussen een- en tweehonderd populêre artikels vir dagblaaie en tydskrifte geskryf.

Sy eerste impak op die letterkundige front kom aan die hand van sy gedigte, waarvan sommige in "Standpunte" en "Tydskrif vir Letterkunde" gepubliseer word. Sy debuut is met “"Die grammatika van liefhê"”, waarin hy hom onderskei as ’n besonder fyn kenner van taal en die moontlikhede van woordspel. Soos die titel aandui, word hier veral die temas van die taal en daarmee gepaardgaande grammatika en taalsituasie in die land ontgin, asook die liefde, wat nie net die ander persoon insluit nie, maar ook die land en die taal self. 

Die verval en dood word aangespreek, waar die taal deur misbruik stadig sterf, maar ook die dood van mense, waar kindersterftes in die baie goeie gedig “"Spooroorwegramp by Henley-on-Klip"” deur sy makabere taalspel weergegee word.Die taalspel slaag meermale daarin om tegelykertyd veelvuldige betekenislae in woorde bloot te lê, waarvan die gedig “"Woord en sin"” ’n uitstekende voorbeeld is.In die proses word ou woorde op nuwe wyses gebruik en kry dit nuwe betekenisse, terwyl die etimologiese en semantiese wortel van woorde dikwels benut word om verskillende betekenislae bloot te lê. 

Dit is by uitstek poësie vir die intellektueel in sy soeke na dieper en meer omvattende betekenis en die vernaamste bekoring is dan die soepel taalspel. “"Germaanse ruïnes"” gee deur middel van slim woordspel kommentaar op die lotgevalle van die uitgestorwe ou Germaanse taal Goties, wat dan by implikasie as waarskuwing dien vir Afrikaans. “"Vrede"” het as tema die sterfte van Afrikaans nadat vrede in Suid-Afrika bereik is, ’n gedig wat veertig jaar later ontstellend aandoen in die lig van toenemende druk op Afrikaans as taal. 

By die skrywe daarvan is dit duidelik dat die skrywer die impak van en gevare aan die verpolitisering van die taal deeglik besef het. “"Die taal is gans die volk"” is ’n parodie op die taalgebruik van mense wat voorgee dat hulle vir die taal omgee, met die limeriekvorm wat effektief vir hierdie draakstekery gebruik word. “"Tot positiewe kom"” gee op demonstratiewe wyse blyke van die tegniese middele wat die digter gebruik vir sy woordspel, soos byvoorbeeld die woord “aaneenkettinging(-ing) waar die herhaling van “ing” die skakels van die ketting voorstel. 

Die dubbele betekenis van woorde word dan saamgevat in die slotsin “tot my sinne kom”, waar “sinne” die betekenis het van die taalkonstruksies sowel as die verstandelike insig. Daar is talle baie goeie gedigte in die bundel, wat benewens die reeds genoemdes ook gedigte soos “"Hoëveld"”, “"Selfverwyt"”, “"Laagland"”, “"Ontheemde"”, “"Deelwoorde deel"”, “"Die grammatika van liefhê"”, “"Verbitterde boerseun bid"”, “"’n Boer groet sy plaas"” en “"Einde"” insluit. 

Hierdie bundel word allerweë beskou as ’n hoogtepunt in die vernufpoësie in Afrikaans en Abraham H. de Vries noem dit in ’n resensie wat in "Die Burger" verskyn het die sterkste debuut sedert Breyten Breytenbach. “"Die grammatika van liefhê"” verower in 1976 die Eugène Marais-prys en in 1977 die Ingrid Jonker-prys. Van hierdie gedigte word in verskeie versamelbundels opgeneem, waaronder “"Die Afrikaanse poësie in ’n duisend en enkele gedigte"”, “"Groot verseboek"”, “"Digters en digkuns"”, “"Kraaines"”, “"Woordpaljas"”, “"Voorspraak"” en “"Die dye trek die dye aan"”.

Hierna spits hy hom toe op prosa en onderskei hom in sy werkwyse telkens as ’n taalkundige en taalsosioloog, wie se werk as belangrike tydsdokumente beskou kan word. Die leser moet spesifieke verwysings binne die teks met die aktuele werklikheid verbind, ’n werkwyse onderliggend aan die postmodernisme wat eers later gewild sou word. 

Hy is ’n voorloper van die grensliteratuur in ons prosa met sy bundel kortverhale “"Op pad na die grens"” en die dagboekroman “"Dagboek van ’n verraaier"”. “"Op pad na die grens"” ontgin nie net die grensoorlog nie maar ook die verskillende soort grense wat daar tussen mense bestaan, tussen wit en swart, tussen Europa en Afrika, tussen lewe en dood of die grense van liefde en onbegrip wat mense skei,asook die grense tussen verskillende tydperke in die geskiedenis. 

Dit word ’n belangrike beskouing in verhaalvorm van die Suid-Afrikaanse politiek, met knap aanwending van die spanning en parallelle tussen hede en verlede, en die bedreigde voortbestaan van die Afrikaner. Die skrywer se taalvernuf is ’n sterkpunt in die bundel as geheel en in die verhaal “"Ek verklaar liefde"” in die besonder. Die ironie in hierdie verhaal oor onvervulde liefde is besonder treffend, waarin die eensaamheid en onvermoë om te kommunikeer op paradoksale wyse juis deur vindingryke taalspel uitgebeeld word. Die verhaal “"Die dag toe ons agtergekom het dis oorlog"” word deur Abraham H. de Vries in “"Die Afrikaanse kortverhaalboek"” opgeneem. 

Dit vertel van die dag (Saterdag 29 November 1975) toe ’n Noord-Vrystaatse gesin die gebeure van hierdie week moet absorbeer: hulle raak bewus van ’n Suid-Afrikaanse inval in Angola, die Minister van Verdediging verklaar dat die terroriste-oorlog opgeskaal is na ’n konvensionele oorlog en Breyten Breytenbach word tronk toe gestuur vir terrorisme. Die gesin reflekteer oor hierdie gebeure en moet terselfdertyd besluit of hulle ’n Indiese gesin by hulle aan huis wil ontvang vir die naweek. 

Op vernuftige wyse word die verhaal nie net politieke ervaring nie, maar ook taalervaring. Die rasseproblematiek kom ook ter sprake in verhale soos “"Die meide"” en word in “"Ontmoetinge in ’n voorvaderland"” en “"Ná ’n gesprek oor apartheid"” ook met persoonlike kwessies en impak verbind. “"Op pad na die grens"” het ’n jong polisiekonstabel as hoofkarakter. Op pad na die grens word hy gekonfronteer met die visie van ’n man wat in die Rebellie van 1914 doodgeskiet is. 

Hierdie konfrontasie lei tot besinning oor die futiliteit van oorlog en geweld asook die morele regverdiging daarvoor. Met ’n agterna-perspektief word in “"Om te vergewe"” die verhaal vertel van die joiner tydens die Anglo-Boereoorlog se vernedering en verwerping daarna, met versoening wat eers op sy sterfbed plaasvind. Van J.C. Steyn se ander kortverhale word in "Tydskrif vir Letterkunde" gepubliseer.

“"Dagboek van ’n verraaier"” is die verhaal van ’n Afrikaanse akademikus wat sy ervarings, gedagtes en ontmoetings in dagboekvorm neerskryf. Die dagboek is ’n hoogs persoonlike en intieme dokument en wil dus reeds aandui dat die spreker in hierdie dokument sy innerlike stryd en pogings om daarvan sin te maak, weergee. Hy is ’n oud-koerantman met ’n Vrystaatse boere-agtergrond, wat baie ongemaklik is met die politieke beleid van apartheid. 

Hy beleef ’n innerlike tweestryd waarin hy aan die een kant in opstand kom teen die dwase, immorele en oneerlike aspekte van die apartheidsbestel en aan die ander kant vrees en twyfel dat sy verset nie die saak van die Afrikaner gaan dien nie maar eerder die volk sal uitwis. Sy goeie vriend is Anton, ’n teoloog wat in Nederland gestudeer het en na sy terugkoms ’n joernalis word by ’n Engelse koerant. Die twee vriende kan hulle as Christene nie met apartheid en die gruwels daaraan verbonde assosieer nie. 

Hy raak dan betrokke by Anton se plan om opruiende pamflette deur ’n bomontploffing te versprei, maar soos sy insig in die kompleksiteit verhoog wil hy kop uittrek, omdat sy “oplossing” nie werklik die probleem sal aanspreek nie. Hulle dade kan lei tot geweld en terreur en eindelik meer kwaad doen as goed. Om te onttrek beteken verraad teenoor Anton en teen sy eie voorbedagte opstand, om nie te onttrek nie beteken verraad teenoor sy volk. Eindelik pleeg hy dan verraad teenoor Anton deur hom aan die veiligheidspolisie uit te lewer. 

Die gevolge vir die hoofkarakter is rampspoedig, veral omdat hy deur sy dade homself ook verraai het. In die boek stel Steyn alle groepe Afrikaners aan die woord, diegene wat oortuig is van die regverdigheid van die apartheidsbeleid en die Afrikaner se saak; die twyfelaars; die opstandiges; die vraestellers; die wat tradisionele antwoorde gee op die diepliggende vrae en diegene wat dieper wil kyk en nuwe opsies wil verken. Besware wat teen die boek ingebring word, sluit in dat die karakters meestal slegs idees en opinies verteenwoordig, eerder as dat hulle mense van vlees en bloed word.

“"Die verlore vader"” is ’n “dokumente-verhaal” en as sodanig ’n baie vroeë bydrae tot postmodernisme in die Afrikaanse prosa. Die Nasionale Party politikus Pieter van den Berg word deur die lotgevalle van sy familie gedwing tot ’n meer liberale siening. Sy een seun gaan Amerika toe en trou met ’n uitlander, ’n ander seun beland weens sy ver-regse terreurneigings in die tronk, nog een gaan in ’n ver-linkse rigting en is ’n homoseksueel. Die vader word dan eintlik die verlore een, nie die seuns nie, en na ’n eie seksuele vergryping pleeg hy selfmoord. 

Hy laat ’n versameling dokumente agter, insluitende sy biografiese en politieke aantekeninge en briewe, sy skoonseun se kort memorie, kladboeke, briewe en skryfsels van sy seuns. Hierdie dokumente word dan versorg en aangebied as sy verhaal. In die tweede deel van die roman is ’n aantal ander geskrifte wat historiese, kulturele, politieke, filosofiese en etiese agtergrond bydra deur middel van situasies en figure uit die geskiedenis van Portugal, Duitsland, Haïti, Tsjeggo-Slowakye en ander. 

Hierdeur word Pieter se verhaal geplaas teen die wye doek van historiese gebeure wêreldwyd. Deur die wye verskeidenheid dokumente en perspektiewe binne hierdie verhaal word aangetoon hoe daar nie ’n omvattende perfekte oplossing vir die saambestaan van mense bestaan nie en dat verskillende sienswyses almal ook in een of ander aspek gebrekkig is te midde van die geldigheid daarin. ’n Raamwerk vir akkommodasie moet dus vir hierdie verskille gevind word. In 1986 is “"Die verlore vader"” op die kortlys vir die toekenning van die Rapportprys.

Baie belangrik is sy nie-fiksie werk. “"Tuiste in eie taal"” verken die groei en agteruitgang van tale en besin oor die oorlewing van Afrikaans. Die hooftema is die teenpole in die sosiolinguistiek, naamlik die behoud van die eie teenoor die assimilasie in die groter magte. Hierdie stryd word op alle vlakke van die taal se bestaan openbaar, waar die ekonomiese of sosiale aan die een kant die taal van die oënskynlik meerdere slaafs navolg (veral die “internasionale” Engels) of aan die ander kant verset teen hierdie mag omdat hy sy eie identiteit wil behou. 

Die boek word in drie afdelings verdeel, waar eerstens die groei en ontwikkeling van tale aan die bod kom, dan die ontstaan en opkoms van Afrikaans as kultuurtaal en die weerstand teen die taal en die groei daarvan, met die laaste deel wat die oorlewing van Afrikaans behandel. Op indringende wyse word die faktore wat histories die groei van Afrikaans bevorder en gestrem het, uiteengesit en beredeneer, terwyl die posisie van Afrikaans in die veranderende multikulturele samelewing van die laat sewentigerjare ondersoek word. 

Eindelik is die boodskap dat Afrikaans van Afrika is en om waarlik van Afrika te wees, moet ons die taal (en die mense wat dit praat) koester. Beide die Recht Malan-prys en die Louis Luyt-prys word in 1981 aan “"Tuiste in eie taal"” toegeken, terwyl dit in 1988 bekroon word met die C.J. Langenhovenprys vir Taalwetenskap. Dit word ook bekroon met die Republiekprys (opvolger van die Verwoerdprys vir vaderlandse letterkunde), wat al om die tien jaar toegeken is vir ’n Afrikaanse en Engelse werk. Hy weier hierdie prys weens die politieke kleur van die prys en versoek dat die toekenning en weiering van die prys nie publisiteit moet ontvang nie. Hierdie prys word daarna nooit weer toegeken nie.

“"Trouwe Afrikaners"” behandel aspekte van die Afrikaner nasionalisme en die Suid-Afrikaanse taalpolitiek in die periode 1875 tot 1938. Dit is ’n deeglik nagevorste studie wat die pogings van verskeie mense en bewegings om Afrikaans sy regmatige plek in die samelewing te laat kry, te boek stel, saam met die pogings om die Afrikaner self op te hef. Dit sluit onder andere in die geskiedenis van die Helpmekaarbeweging na die Rebellie van 1914, die stryd om erkenning van Afrikaans as taal en die praktiese implementering daarvan in die staatsdiens en die ontwikkeling van nasionalisme in die politiek en die politieke partye van die tyd. Die geskiedenis van die vestiging van Afrikaans as taal van onderrig op universiteite en oor die radiodiens word ook behandel.

Die hoof van die projek om die geskiedenis van die Nasionale Pers te dokumenteer, professor C.F.J. Muller, versoek Steyn in 1988 om ’n medewerker te word. Hy is verantwoordelik vir drie hoofstukke oor die geskiedenis van "Die Volksblad" ná 1948, is medeskrywer van ’n hoofstuk oor die Naspers-koerante in Afrikaans in “"Oor die grense heen"” en is die skrywer van sewentien en medeskrywer van drie van die 21 hoofstukke van “"Boekewêreld"”, wat die geskiedenis van Naspers se uitgewerye tot 1990 verhaal. Hierdie boek verower in 1993 die Recht Malan-prys en Rapport-prys.

“"Ons gaan ’n taal maak"” is ’n verslag van die ontwikkeling van Afrikaans as kultuurtaal vanaf die stigting van die Genootskap van Regte Afrikaners in 1875. Die monumentale boek van meer as 600 bladsye is gegrond op deeglike navorsing, wat alle rassegroepe se aandeel in die vestiging van Afrikaans verken en beskryf. Deur die verskeie politieke strome en magstryde van hierdie tyd word Afrikaans se neerlae en suksesse, hoogtepunte en laagtepunte ontleed en word in-diepte gekyk na wat gedoen moet word op alle terreine om Afrikaans op te bou en te ontwikkel. Hierdie is ’n baie belangrike boek in ’n baie belangrike tyd vir die toekoms van die taal.

In sy latere jare spits hy hom toe op die biografiese genre en skryf studies oor die lewens van N.P. van Wyk Louw, P.J. Cillié en M.E.R.“"Van Wyk Louw: ’n Lewensverhaal"” word in twee dele gepubliseer. Die omvang van die werk is alreeds aanduidend van die deeglike navorsing wat die skryf daarvan voorafgegaan het. Die leser leer dan ook Van Wyk Louw ken as mens deur sy vormingsjare, as student en digter, denker, minnaar en nasionalis. Louw was uiteraard in sy lewe telkens betrokke in polemieke en Steyn slaag in sy biografie om die oorsake, verloop en impak hiervan ewewigtig te beskryf. Die ontstaan van feitlik al sy werke word beskryf sodat die motiewe onderliggend daaraan duidelik word. In 2001 ken die Akademie die Stalsprys vir Geskiedswetenskap toe aan “"N.P. van Wyk Louw: ’n Lewensverhaal"” en hierdie boek kry ook die Recht Malan-prys vir nie-fiksie in 1999 en die "Insig"-prys vir nie-fiksie in 2000.

Die biografie “"Penvegter: Piet Cillié van Die Burger"” word geskryf in opdrag van Tafelberg Uitgewers. Hierin lig hy die lewe en veral die politieke tye en gebeure in die tyd van Cillié uit, waarin hierdie dikwels omstrede figuur in die joernalistiek in perspektief gestel word. Cillié se impak as redakteur van "Die Burger", sy konfrontasie met Hendrik Verwoerd, sy jare as professor in joernalistiek aan die Universiteit van Stellenbosch en sy rol as voorsitter van die direksie van Nasionale Pers word in-diepte bespreek. Die boek word, weens die aard van die personasies en die gebeure wat daarin uitgebeeld word, ook ’n belangrike bydrae tot die Suid-Afrikaanse geskiedskrywing.

“"Die 100 Jaar van M.E.R."” gee ’n in-diepte beeld van haar as mens, geskets teen die agtergrond van haar lewe wat so nou saam met die opkoms van Afrikaans en nasionalisme geloop het. Dit is ’n deeglike beeld van ’n formidabele vrou en die tyd waarin sy geleef het. Die impak wat sy op haar tyd en veral ’n groep skrywers soos Alba Bouwer, Audrey Blignault en Rykie van Reenen gehad het, is enorm, met hierdie skrywers wat op hulle beurt ook groot invloed uitgeoefen het. Volgens Louise Viljoen slaag hy in hierdie biografie om met dieselfde sober en ingehoue styl as sy onderwerp, haar lewe te beskryf. “"Die honderd jaar van M.E.R."” verower in 2005 die Akademie se Louis Hiemstra-prys vir nie-fiksie en in 2008 is hierdie boek op die kortlys vir die Helgaard Steyn-prys.

Hy lewer ook werk van outobiografiese aard, soos die bundel vertellings “"Hoeke Boerseuns ons was"”. Die treffende openingsin (“Dit was Desember 1967 en almal het geleef asof daar ’n toekoms was”) dui reeds die deurlopende gevoel van verlies en die einde van ’n era aan. Die boek is ryk in sy anekdotes van ’n verbygegane tyd en lewer ’n belangrike bydrae in die bewaring van veral die tipe Afrikaans wat in ’n vroeër tyd gepraat is. Hier is volksoorleweringe, familielegendes, gesinsbriewe, historiese gebeure en koerantberigte wat almal omgewerk word tot heerlike vertellinge. Persoonlike ervarings word telkens in historiese perspektief geplaas.

“"Sonkyker"” (subtitel “"Afrikaner in die verkeerde eeu"”) bevat ook outobiografiese vertellings, die aard waarvan iewers tussen ’n outobiografie en volksbiografie lê, beginnende met sy herinneringe as boerseun op ’n Vrystaatse plaas.Hy ondersoek belangrike gebeurtenisse uit die Afrikaner se geskiedenis soos die Anglo-Boereoorlog en die Rebellie en kom tot positiewe en ontstellende gevolgtrekkings. Dit is egter veral die taal wat aandag geniet, want taalpolitiek en kultuurpolitiek is baie vas ineengestrengel, en hier lyk die prentjie donker. Die titel van die boek verwys na die stekelrige salmanders wat op miershope of rotse na die son sit en mik. In 2009 is “"Sonkyker"” op die kortlys vir die Universiteit van Johannesburg-prys.

Verder skryf hy ’n menigvuldige aantal artikels vir vaktydskrifte wat oor hoofsaaklik kultuurgeskiedenis, die eksterne geskiedenis van Afrikaans en die Suid-Afrikaanse taalpolitiek handel. Hieronder is drie byvoegsels van boeklengte, naamlik “"Die betekenis van ‘Die Burger’ vir die Afrikaanse letterkunde"”, “"Taalideologie en taalbeleid in die Suid-Afrikaanse geskiedenis – oorwegings in die ampstaaldebat"” wat beide in "Acta Academica" verskyn en “"Die taalstryd in oorgangstyd – gesindhede teenoor Afrikaans 1990–1994"”, wat in "Stilet" gepubliseer word. Ander artikels verskyn in onder andere "Taalfasette", "Tydskrif vir Geesteswetenskappe", "S.A. Tydskrif vir Kultuurgeskiedenis", "S.A. Tydskrif vir Taalkunde", "Spits", "Ecquid Novi", "Tydskrif vir Letterkunde", "Literator", "Tydskrif vir Taalonderrig" en "Tydskrif vir Nederlands en Afrikaans". 

Hy skryf eindelik meer as ’n honderd populêre artikels vir dagblaaie en tydskrifte. In 1986 lewer hy die D.F. Malherbe-gedenklesing aan die Universiteit van die Oranje-Vrystaat onder die titel “"Nasionalisme en die politisering van taal en kultuur in die dertigerjare"”, wat later as interne publikasie deur die universiteit uitgegee word.

Benewens eie oorspronklike skeppings, stel hy ook versamelbundels saam soos “"Veg en vlug"” en “"Vrolike en verskriklike ondervindings van gewone mense"”. In “"Veg en vlug"” (subtitel “"Manne en vroue vertel hul ware verhale uit die Anglo-Boereoorlog"”) vertel mense hulle verhale uit die Anglo-Boereoorlog, soos dit oorspronklik in "Die Huisgenoot" verskyn het. Steyn verskaf ’n voorwoord waarin hy die vertellings in historiese perspektief plaas, maar verder is dit slegs outentieke vertellings wat lewe in die herinneringe en unieke styl van die vertellers uit die volk. 

Daar is onder andere vertellings deur president Steyn, Jan F.E. Celliers en G.R. von Wielligh, wat almal oor hulle ontsnappogings handel. “"Vrolike en verskriklike ondervindings van gewone mense"” is eweneens ’n keur uit verhale wat tussen 1939 en 1946 in "Die Huisgenoot" verskyn het nadat die redaksie uitnodigings aan mense gerig het om sulke stories in te stuur, solank dit die waarheid is. Benewens die vermaaklikheidswaarde het beide boeke ook kultuur-historiese waarde.

Steyn se werk in Afrikaans is ’n konstellasie van ses verwante dimensies. Hierdie dimensies sluit in: die plattelandse leefwêreld van vele Afrikaners met spesifieke aandag aan die Vrystaat; aanknopingspunte in die Europese geesteslewe en ander volke en tale se bestaanstryd; poësie en sosiaal-betrokke prosa; Afrikaanse taalgeskiedenis; Afrikaner-kultuurgeskiedenis; en Afrikaans en Afrikaners se politieke en kulturele bestaanstryd vandag. 

Steyn se jeugherinneringe is opgeneem in "Hoeke Boerseuns ons was" (1991) en sy outobiografiese vertellings verskyn in "Sonkyker" (2008). Daarin, maar ook uit ander werke, blyk ’n sterk verbondenheid met die plattelandse leefwêreld. Afrikaners was ’n hoofsaaklik pastorale groep tot die begin van die 20ste eeu en die platteland het dwarsdeur die 20ste eeu ’n belangrike rol vervul in Afrikaner-identifiserings.

Steyn se werk behandel die ervarings rondom grond en geslagte van boere, die stryd teen droogtes en siektes, en die boerderye en gemeenskapslewe van die plattelandse Vrystaat. Mens vind daarin verwysings na die poësie van plekname, klein geskiedenisse en 'n verbondenheid met die landskappe en klimaat van Suid-Afrika. Sedert die 1990’s is daar ook verwysings na die bedreiging van honderde plaasmoorde op dikwels Afrikaanse boere. 

Steyn veroordeel die onverskilligheid van die ANC-regering teenoor die bedreigings van hierdie oer-Afrikaanse "habitus". Steyn ontvang sy universiteitopvoeding aan universiteite in Bloemfontein, Suid-Afrika, en Amsterdam, Nederland. Hy kry veral in die buiteland ’n lewenslange belangstelling in die Europese geesteslewe, by name onder die Duitsers, Nederlanders en Vlaminge. Sy latere boeke en mediakommentare weerspieël ’n wye belangstelling in die bestaanstryd van ander volke en tale. Hy erken deurgaans elke groep se identiteit en reg op eie instellings.By Steyn is daar ’n wisselwerking tussen die Europese- en Afrikaner- geesteslewe. 

Een van die verbindingsbegrippe wat hy gebruik is die term boere-adel. Daarmee word die Romeinse waardes van eenvoud en ’n liefdevolle lojaliteit aan familie en grond, die Griekse strewe na die goeie, skone en regverdige, en die Germaanse klemtoon op moed in die aangesig van ’n onberekenbare lot verbind met Afrikanerwaardes in Afrika.Steyn trek aanvanklik aandag met sy debuutdigbundel "Die grammatika van liefhê" (1975). Daarna verwissel hy egter na prosa, dikwels sosiaal-betrokke prosa.In die verwikkelde historiese konteks van Suid-Afrika, staan die regte van Afrikaners en van ander groepe volgens Steyn soms met ewe veel geldigheid teenoor mekaar. 

Steyn was in die 1970's en 1980's se kultuurpolitiek ’n sterk voorstander van Afrikaans en Afrikanerskap, maar wel binne ’n sogenaamde verligte kader. Hy was byvoorbeeld gekant teen aartskonserwatiewe kulturele- en mediasensuur en onregverdige klein apartheidsmaatreëls wat wit en bruin Afrikaanssprekendes van mekaar vervreem het. Hy was ook ’n voorstander van die Tomlinson-verslag in die 1950's wat ingrypende gebiedsoordrag aan swart volkere beoog het om die tuislandbeleid vir etniese groepe te laat slaag. 

Steyn is een van die eerste Afrikaanse skrywers oor die Suid-Afrikaanse Grensoorlog in "Op pad na die grens" (1976). In "Dagboek van ’n Verraaier" (1978) en "Die Verlore Vader" (1985) hanteer Steyn die morele en praktiese problematiek van die Afrikaners se selfhandhawing as klein volk. In laasgenoemde boek verwys hy deurlopend ook na die bestaanstryd van ander Europese tale en volke. In sy "Tuiste in Eie Taal" (1980) is Steyn die eerste belangrike akademikus van die tydperk wat die aard van bedreigings vir Afrikaans se toekomstige posisie omvattend identifiseer en ontleed. 

Hy merk daaroor op dat die grootste gevaar in die Afrikaanse intellektuele lewe nie meer is dat meningsvormers sal versuim om die stryd teen ekonomiese en politieke onreg te voer nie. Die groot gevaar is eerder dat hulle in die proses van oopskryf, en van regskryf wat verkeerd is, ook sal doodskryf, sodat nuwe geslagte Afrikaners sku sou wees om vir hulle volk en taal in te tree.Vir Steyn is Afrikaner-nasionalisme die beweging wat Afrikaners as volk en Afrikaans as kultuurtaal behou en bevorder het in die dekades na die vernietigende Anglo-Boere-Oorlog. 

Hy ondersoek onder meer die rol van die Eerste Taalbeweging, C.J. Langenhoven, en Gustav Preller en die Tweede Taalbeweging in "Trouwe Afrikaners: Aspekte van Afrikaner-nasionalisme en taalpolitiek 1875–1938" (1987).Steyn is die skrywer van die mees gesaghebbende biografie oor N.P. van Wyk Louw, die Afrikaanse digter, dramaturg en voordenker. Hy is ook die skrywer van biografieë oor die redakteur van "Die Burger" en Afrikaner-denker Piet Cillié en die Afrikaanse skryfster en pionier in maatskaplike werk M.E. Rothman. 

Steyn meen die beste benadering by die skryf van ’n biografie is sowel empatie as afstand. Sy mikpunt is: vertel iemand se lewe so eerlik en goed as jy kan, en dan daarby so interessant as wat jy kan. Die tweede moet mens egter nie nastreef ten koste van die eerste nie. In sy mediakommentare en boeke blyk dat Steyn sekere Afrikaner-figure besonder hoog ag. In die 19de eeu val Andries Pretorius, Paul Kruger en ds. S.J. du Toit hieronder. In die 20ste eeu, is dit genl. J.B.M. Hertzog, N.P. van Wyk Louw, en president M.T. Steyn van die Vrystaat, die siel van die Boererepublieke se vryheidstryd teen Britse imperialisme. 

In die vroeg-1990’s was Steyn toenemend bekommerd oor die posisie van Afrikaans in ’n nuwe politieke bestel in Suid-Afrika. Hy was een van ’n minderheid meningsvormers wat deur voorleggings aan besluitnemers in die Nasionale Party die grondwetlike verskansing van Afrikaans as amptelike taal bevorder het. Tydens die eerste jare onder die ANC-bewind word Afrikaans afgeskaal oor TV en in die onderwys. Steyn speel in 1998 ’n rol by die Oorlegforum vir Afrikaans wat deur Ton Vosloo van Naspers opgerig is. 

In 2000 is Steyn nou betrokke by die stigting van die Groep van 63, ’n denkforum van Afrikaner-meningsvormers en akademici. Die Groep word sterk deur Afrikaanse joernaliste by koerante soos "Beeld" en "Rapport" beveg. Steyn neem egter deurlopend deur skrywes in "Beeld", "Rapport", en "Die Volksblad" en advies en navorsing aan Afrikaner-organisasies deel aan Afrikaners se kultuurstryd. Hy steun die opsie van ’n Afrikaanse tuisland met minstens een stad, en word ’n uitgesproke voorstander van ’n nuwe Afrikaanse universiteit. 

In 2010 is Steyn saam met prof. André Duvenhage as projekleier mede-opsteller van die Afrikaner-Burgerlike Netwerk se scenarios vir Afrikaners in 2020. In 2012 is hy saam met dr. Danie Langner mede-opsteller van die FAK se strategiedokument oor Afrikaans en in 2014 verskyn sy boek oor die geskiedenis van Afrikaans sedert die einde van die 19de eeu, getitel "Ons gaan ’n taal maak".

Oor Afrikaners se toekomsvooruitsigte is Steyn se basiese benadering drieledig. Hy verwys na die beoordeling van die Britse historikus A.J.P. Taylor dat die toekoms onvoorspelbaar bly, en dat selfs negatiewe gebeure tot heilsame gevolge kan lei. Hy haal die Nederlandse staatsman Willem van Oranje aan: "Het is niet nodig te hopen om iets te ondernemen, noch te slagen om te volharden." En hy steun ’n houding wat sy moeder reeds só formuleer: “Moed is dit wat volhou na begin, vertroue is dit wat oorwin.”

Benewens die talle pryse wat hy vir spesifieke boeke verwerf, word hy in sy leeftyd op verskeie wyses vereer. Die Suid-Afrikaanse Akademie ken in 1988 die Langenhovenprys vir Taalwetenskap aan hom toe, in 2000 die N.P. van Wyk Louw-medalje vir sy skeppende bydrae tot bepaalde vakgebiede en in 2001 die Stalsprys vir Geskiedswetenskap vir “"N.P. van Wyk Louw: ’n Lewensverhaal"”. 

Die Elisabeth Eybers-beurs vir verdere navorsing in Nederland word in 1996 aan hom toegeken. In 2002 verower hy die Praag-prys vir Afrikaanse voortreflikheid vir sy bydrae tot die bevordering van Afrikaans en die vestiging van ’n pro-Afrikaanse bewussyn. Die Universiteit van die Oranje-Vrystaat ken in 2004 ’n eredoktorsgraad aan hom toe en op Taaldag 14 Augustus 2004 gee die kultuurorganisasie van Bloemfontein, Dames Perspektief, ’n oorkonde aan hom vir sy lewenslange bydrae tot die Afrikaanse taal en kultuur. 

In 2005 word ’n taalberaad oor moedertaalonderwys deur die Departement van Afrikaans van die Universiteit van die Oranje-Vrystaat gehou. Sommige van die referate word in 2006 in ’n bylaag van die "Tydskrif vir Geesteswetenskappe" gepubliseer en hierdie publikasie word aan Jaap opgedra as erkenning vir sy bydrae op die gebied van taalbeplanning. Die Suid-Afrikaanse Akademie vir Wetenskap en Kuns vereer hom in 2015 met erelidmaatskap.






</doc>
<doc id="71222" url="https://af.wikipedia.org/wiki?curid=71222" title="Maria van Riebeeck-standbeeld">
Maria van Riebeeck-standbeeld

Die standbeeld van Maria de la Que(i)llerie (Maria van Riebeeck) staan langs die standbeeld van haar man, Jan van Riebeeck, in 'n verkeersirkel in die Heerengracht in Kaapstad.

Dit is 'n geskenk van Nederland aan die volk van Suid-Afrika om die vestiging van die verversingspos aan die Kaap die Goeie Hoop te herdenk. Op 2 Oktober 1954 het prins Bernhard, die eggenoot van die Nederlandse koningin Juliana, die beeld voor die Nasionale Kunsmuseum in die Kompanjiestuin onthul. In 1969 is die beeld na die huidige standplaas verskuif.

In die beeld is Maria de la Queillerie 'n statige en waardige figuur met 'n ernstige gesigsuitdrukking. Sy dra 'n sirkelvormige kraag en die wye rok val neer uit 'n nousluitende middellyf. 'n Mussie voorkom dat haar hare in haar oë hang. Aan haar linkerarm dra sy 'n mandjie vrugte en in haar regterhand 'n boeket blomme. Dit wys na die aandag wat Van Riebeeck aan die tuinbou by die verversingspos aan die Kaap moes gee.

Daar kan nie met alle sekerheid vasgestel word of daar wel 'n afbeelding van Maria de la Queillerie bestaan nie. Daar word vermoed dat die beeldhouer Dirk Wolbers sy eie vrou as model vir hierdie beeld gebruik het. Dit is die laaste beeld wat die bekende Nederlandse beeldhouer voltooi het. Dit is in Parys in brons gegiet.



</doc>
<doc id="71225" url="https://af.wikipedia.org/wiki?curid=71225" title="Paderborn">
Paderborn

Paderborn (Nederduits: "Patterbuorn") is 'n stad in Noordryn-Wesfale in die weste van Duitsland, met 'n bevolking van 147 688 op 31 Desember 2011 en 'n oppervlakte van 179,5 km². Die naam is afgelei van die rivier "Pader" en "-born", 'n Oud-Duitse woord vir 'n bron. In 1975 het Paderborn verskeie gebiede ontvang en is sedertdien 'n stad met 'n bevolking van meer as 100 000 inwoners.


</doc>
<doc id="71226" url="https://af.wikipedia.org/wiki?curid=71226" title="Würzburg">
Würzburg

Würzburg (Mainfrankies: "Wötzburch") is die vyfde grootste stad in Beiere ná die hoofstad München, Neurenberg, Augsburg en Regensburg in die suide van Duitsland, met 'n bevolking van 133 808 op 31 Desember 2011 en 'n oppervlakte van 87,6 km². Die stad is 120 kilometer suidwes van Frankfurt am Main, 115 kilometer nordwes van Neurenburg, 140 kilometer noordoos van Stuttgart en 180 kilometer noordoos van Mannheim geleë. Würzburg is veral bekend vir die Residensie, wat sedert 1981 'n Unesco-wêrelderfenisgebied is.


</doc>
<doc id="71227" url="https://af.wikipedia.org/wiki?curid=71227" title="Ulm">
Ulm

Ulm is 'n stad in Baden-Württemberg in die suide van Duitsland, met 'n bevolking van 123 672 op 31 Desember 2011 en 'n oppervlakte van 118,7 km². Ulm is veral bekend vir die Ulmer Münster, op 'n hoogte van 161,53 meter die hoogste kerktoring ter wêreld. Die stad het een van die oudste burgerlike grondwette van Duitsland wat uit die jaar 1641 dateer.

Die eerste historiese verwysing na Ulm dateer uit die jaar 854, tussen 1802 en 1810 het dit deel uitgemaak van Beiere. Die gebied regs van die Donau vorm nou die stad Nieu-Ulm. Ulm is ook bekend as geboorteplek van Albert Einstein (1879-1955).


</doc>
<doc id="71228" url="https://af.wikipedia.org/wiki?curid=71228" title="Offenbach am Main">
Offenbach am Main

Offenbach am Main is die vyfde grootste stad in die Duitse deelstaat Hesse ná Frankfurt am Main, Wiesbaden, Kassel en Darmstadt, met 'n bevolking van 135 692 (Desember 2016) en 'n oppervlakte van 44,9 km². 

Offenbach, geleë net suidoos van Frankfurt am Main, is in 1698 deur Hugenote-vlugtelinge gevestig wat hier onder meer 'n tabakbedryf op die been gebring het. Later het die stad 'n sentrum van die leerbedryf geword. Tans word die plaaslike ekonomie deur die dienstesektor oorheers. Die "Hochschule für Gestaltung (HfG)", 'n tersiêre onderwysinstelling wat akademiese opleiding aan ontwerpstudente verskaf, bevorder die groei van die plaaslike ontwerpbedryf.


</doc>
<doc id="71229" url="https://af.wikipedia.org/wiki?curid=71229" title="Pforzheim">
Pforzheim

Pforzheim is 'n stad in Baden-Württemberg in die suide van Duitsland, met 'n bevolking van 124 289 op 31 Desember 2017 en 'n oppervlakte van 98 km². Die stad is 25 kilometer suidoos van Karlsruhe en 37 kilometer noordwes van Stuttgart geleë. Pforzheim is oorspronklik deur die Romeine gestig en die naam is afgelei van die Latynse woord "Portus" vir "hawe".

Die stad is veral bekend vir die juwele- en klok-bedryf en word dus goud-, juwele- en klok-stad genoem. Pforzheim is in die noordelike Swartwoud en aan die verste punt van die Bertha Benz-gedenkroete geleë.


</doc>
<doc id="71230" url="https://af.wikipedia.org/wiki?curid=71230" title="Fürth">
Fürth

Fürth is 'n stad in Beiere in die suide van Duitsland, met 'n bevolking van 116 317 op 31 Desember 2011 en 'n oppervlakte van 63,4 km². Die stad is in die suide van Erlangen en in die noordweste van Neurenberg geleë. Die eerste historiese verwysing na Fürth dateer uit die jaar 1007 en op sy 1000ste verjaardag het die stad die bynaam "wetenskapstad" van die Beierse regering gekry.


</doc>
<doc id="71231" url="https://af.wikipedia.org/wiki?curid=71231" title="Reutlingen">
Reutlingen

Reutlingen is 'n stad in Baden-Württemberg in die suide van Duitsland, met 'n bevolking van 112 735 op 31 Desember 2011 en 'n oppervlakte van 87,1 km². Die stad is 31 kilometer suid van Stuttgart en 57 kilometer wes van Ulm geleë. Sedert 1989 is Reutlingen 'n stad met 'n bevolking van meer as 100 000 inwoners. Die stad is bekend as "poort van die Swabiese Alb".


</doc>
<doc id="71232" url="https://af.wikipedia.org/wiki?curid=71232" title="Engelharddam">
Engelharddam

Die Engelharddam is geleë in die Letabarivier, tussen Letaba- en Olifantsruskampe in die sentrale Krugerwildtuin, Limpopo. Die dam se hoofdoel is om as 'n stuwal teen vloede en 'n stoorplek vir water in die Letabarivier te dien. Die dam is in die 1970's aangebou met befondsing wat deur die Amerikaanse industrialis Charles Engelhard verskaf is.



</doc>
<doc id="71233" url="https://af.wikipedia.org/wiki?curid=71233" title="Erlangen">
Erlangen

Erlangen is 'n stad in Beiere in die suide van Duitsland, met 'n bevolking van 106 326 op 31 Desember 2011 en 'n oppervlakte van 77 km². Die stad is in die noorde van Fürth en Neurenberg geleë. Die eerste historiese verwysing na Erlangen dateer uit die jaar 1002 en in 1398 het die stad stadstatus gekry. Sedert 1974 is Erlangen 'n stad met 'n bevolking van meer as 100 000 inwoners.


</doc>
<doc id="71234" url="https://af.wikipedia.org/wiki?curid=71234" title="Bergisch Gladbach">
Bergisch Gladbach

Bergisch Gladbach is 'n stad in Noordryn-Wesfale in die weste van Duitsland, met 'n bevolking van 105 836 op 31 Desember 2011 en 'n oppervlakte van 83,1 km². Op 1 Januarie 1975 het Bergisch Gladbach verskeie gebiede ontvang en is sedert 1977 'n stad met 'n bevolking van meer as 100 000 inwoners.


</doc>
<doc id="71235" url="https://af.wikipedia.org/wiki?curid=71235" title="Moers">
Moers

Moers [mœʁs] is 'n stad in Noordryn-Wesfale in die weste van Duitsland, met 'n bevolking van 105 102 op 31 Desember 2011 en 'n oppervlakte van 67,7 km². Die stad is wes van Duisburg en noord van Krefeld geleë. Die eerste historiese verwysing na Moers dateer uit die 9de eeu en op 20 Julie 1300 het die stad stadstatus gekry. Op 1 Januarie 1975 het Moers verskeie gebiede ontvang en is sedertdien 'n stad met 'n bevolking van meer as 100 000 inwoners.


</doc>
<doc id="71236" url="https://af.wikipedia.org/wiki?curid=71236" title="Bronkhorstspruitdam">
Bronkhorstspruitdam

Die Bronkhorstspruitdam is 'n dam in die Bronkhorstspruit in Gauteng, Suid-Afrika. Die hoofdoel van hierdie dam is om as 'n stuwal teen vloede en 'n reservoir vir water vir die dorp te dien. Die dam is sowat 10 km suid van die dorp Bronkhorstspruit geleë.

Hierdie dam is in 1950 voltooi en het 'n volume van 57 400 000 kubieke meter en 'n oppervlakte van 9,61 vierkante kilometer. Die damwal is 35 meter hoog.

Die dam se oewers huisves verskeie ontspanningsoorde asook eksklusiewe behuisingsprojekte. Dit is 'n mekka vir bootry en watersport soos motorbootski, jetski en seil.



</doc>
<doc id="71238" url="https://af.wikipedia.org/wiki?curid=71238" title="Siegen">
Siegen

Siegen is 'n stad in Noordryn-Wesfale in die weste van Duitsland, met 'n bevolking van 99 261 op 31 Desember 2012 en 'n oppervlakte van 114,69 km². Die stad is noord van die driehoekpunt van Noordryn-Wesfale, Rynland-Palts en Hesse geleë.

Die eerste historiese verwysing na Siegen dateer uit die jaar 1079 en op 19 Oktober 1303 het die stad stadstatus gekry. Op 1 Januarie 1975 het Siegen verskeie gebiede ontvang en is sedertdien 'n stad met 'n bevolking van meer as 100 000 inwoners.

Sedert Julie 2012 is Siegen as "universiteitstad" bekend, nadat dit goedgekeur is deur die regering van Noordryn-Wesfale. Siegen is asook bekend as geboorteplek van Peter Paul Rubens (1577-1640), dus is die ander bynaam "Rubensstad".


</doc>
<doc id="71239" url="https://af.wikipedia.org/wiki?curid=71239" title="Salzgitter">
Salzgitter

Salzgitter is 'n stad in Nedersakse in die weste van Duitsland, met 'n bevolking van 101 750 op 31 Desember 2011 en 'n oppervlakte van 223,9 km². Die stad is suidwes van Brunswyk en Wolfsburg, suidoos van Hannover en noord van Göttingen geleë. Salzgitter is 'n belangrike industriële stad en bestaan in die huidige vorm sedert 1942.


</doc>
<doc id="71240" url="https://af.wikipedia.org/wiki?curid=71240" title="Boskopdam">
Boskopdam

Boskopdam is ’n dam in die Mooirivier, naby Potchefstroom, Noordwesprovinsie van Suid-Afrika. Dit is in 1959 opgerig.




</doc>
<doc id="71241" url="https://af.wikipedia.org/wiki?curid=71241" title="Kaiserslautern">
Kaiserslautern

Kaiserslautern ("Lautre") is 'n stad in Rynland-Palts in die suidweste van Duitsland, met 'n bevolking van 99 790 op 31 Desember 2011 en 'n oppervlakte van 139,7 km². Die stad is 75 kilometer wes van Ludwigshafen am Rhein, 80 kilometer suidwes van Mainz en 75 kilometer oos van Saarbrücken geleë. Die eerste historiese verwysing na Kaiserslautern dateer uit die jaar 830 en in 1276 het die stad stadstatus gekry.


</doc>
<doc id="71244" url="https://af.wikipedia.org/wiki?curid=71244" title="Potchefstroomdam">
Potchefstroomdam

Die Potchefstroomdam is geleë in die Mooirivier in Noordwes, Suid-Afrika. Hierdie dam se hoofdoel is stoorplek vir drinkwater vir die dorp en vir ontspanning. Die dam is aan die noordelike deel van die dorp Potchefstroom geleë.



</doc>
<doc id="71246" url="https://af.wikipedia.org/wiki?curid=71246" title="Witbankdam">
Witbankdam

Witbankdam is 'n dam in Suid-Afrika. Hierdie dam se hoofdoel is stoorplek vir drinkwater en vir ontspanning. Die dam is aan die oostekant van die stad Witbank, reg langs die N4 snelweg (deurpad) geleë en in 1971 in gebruik gestel.

Die dam se bakmaat is 104 019 000 m³ agter 'n wal wat 42 m hoog is. Wanneer vol, beslaan dit 'n oppervlakte van 1 211,2 ha.



</doc>
<doc id="71247" url="https://af.wikipedia.org/wiki?curid=71247" title="Hendrick Motorsports">
Hendrick Motorsports

Hendrick Motorsports (HMS), oorspronklik genoem All Star Racing, is 'n huidige Amerikaanse motorrenspan wat in 1984 op die been gebring is deur Rick Hendrick. Die span kompeteer tans in die NASCAR Sprint Cup Series. As een van die top produksie-motorrenspanne, is Hendrick Motorsports reeds 10 keer bekroon as "Sprint Cup Series" eienaars en bestuurders kampioene, 3 keer met "Camping World Truck Series" eienaars en bestuurders titels, en eenkeer as "Nationwide Series" bestuurders bekroon. Die span behaal ook 209 "Sprint Cup Series", 29 "Nationwide Series" en 25 "Camping World Truck"-reeks oorwinnings.

Die span het tans vier Sprint Cup Series Chevrolet SS motors vir Kasey Kahne, Jeff Gordon, Jimmie Johnson en Dale Earnhardt, Jr.



</doc>
<doc id="71251" url="https://af.wikipedia.org/wiki?curid=71251" title="Steelpoortrivier">
Steelpoortrivier

Die Steelpoortrivier is 'n regterhand-sytak van die Olifantsrivier in Limpopo, Suid-Afrika. Die samevloei is by . 

Die Steelpoortrivier ontspring op die plaas "Kwaggaskop" tussen Dullstroom, Stoffberg en Belfast in Mpumalanga.

Water van die rivier word naby Burgersfort in die De Hoopdam opgegaar.


</doc>
<doc id="71252" url="https://af.wikipedia.org/wiki?curid=71252" title="Selatirivier">
Selatirivier

Die Selatirivier is 'n sytak van die Olifantsrivier in Limpopo, Suid-Afrika. 

Die Selatirivier ontspring op die ruwe westelike hange van die Wolkberge, 'n deel van die Strydpoortberge, omtrent 20 km suidoos van Tzaneen.

Ná sy ontstaan in hierdie hoë reënvalgebied, vloei die rivier meestal ooswaarts vir 140 kilometer, voordat dit by die Olifantsrivier sowat 7 kilometer suid van Phalaborwa aansluit by .

Die Selatirivier se grootste sytakke is die Ngwabitsi- en Mulatiriviere, beide sluit van regs af aan.

In die droë seisoen is die rivierbeddding van die Selati ook droog vir grootste deel van sy lengte. Die Selatirivier is erg besoedel in sy onderste lope te danke aan die mynbedrywighede op Phalaborwa.



</doc>
<doc id="71253" url="https://af.wikipedia.org/wiki?curid=71253" title="Wolkberg">
Wolkberg

Die Wolkberg is 'n bergreeks in Limpopo, Suid-Afrika. Dit vorm die noordelike subreeks van die Drakensberg-sisteem. Die bergreeks strek ongeveer 30 km in 'n NW/SO rigting noord van Sekhukhuneland. Die nabygeleë dorpe is Haenertsburg en Tzaneen.

Die reeks vorm 'n hoë plato en reik 2126 m hoog by die Ysterkroon, sy hoogste punt. Ander noemenswaardige pieke is die 2050 m hoë Serala, 1838 m hoë Mamotswiri, 1667 m hoë Magopalone en 1611 m hoë Selemole.

Talle klein bergstroompies het hulle oorsprong in die Wolkberg, asook die Mohlapitse-rivier en die Selatirivier, sytakke van die Olifantsrivier.

Die weer kan baie vinnig verander van helder sonskyn en dan mistig word, met die hoogste piek in wolke gehul, vandaar die naam Wolkberg. Die area is ruig, met rotsbanke en diep, klam klowe met stroompies water. Seldsame vlinderspesies soos die Wolkberg Zulu "(Alaena margaritacea)", die Wolkberg Widow "(Dingana clara)" en die Wolkberg Sandman "(Spialia secessus)", is vernoem na die bergreeks. Somige spesies soos die vlinder "Lepidochrysops lotana" is slegs in die Wolkberg-area bekend.

Die Wolkberg Wildernisarea is 'n beskermde gebied in die bergreeks.

Sedert ongeveer 2000 word hierdie streek deur die pompombossie, 'n neotropiese indringersoort, aangetas.




</doc>
<doc id="71254" url="https://af.wikipedia.org/wiki?curid=71254" title="Weenen-natuurreservaat">
Weenen-natuurreservaat

Weenen-natuurreservaat is geleë in KwaZulu-Natal, in die KwaZulu-Natal Middelande. Die reservaat is 5000 ha groot en is 25 km noordoos van Estcourt, 20 km vanaf Colenso en 8 km vanaf Weenen. Die Boesmansrivier vloei deur 'n vallei in die reservaat. Die hoogte bo seevlak wissel van 1 000 tot 1 240 m.

Die reservaat is in 'n somerreënval gebied wat gemiddeld 56 donderstorms jaarliks beleef. Die gemiddelde reënval is 750 mm per jaar maar kan aansienlik afwyk en dit word tot 37°C gedurende die somer.

Die noordelike gedeelte van die reservaat staan bekend as die Tugeladoringveld; dit bestaan uit grasvelde met digte "Acacia" bome in sommige plekke soos die

In die Boesmansriviervallei kom die volgende bome voor:

Natal vy ("Ficus natalensis")
Inheemse visse wat voorkom is die Driekol-ghieliemientjie ("Barbus trimaculatus"), KwaZulu-Natalse geelvis ("Labeobarbus natalensis") en die Afrika-bontpaling ("Anguilla bengalensis").

Uitheemse visse soos die 
kom ook voor maar die graskarp is skaars.


</doc>
<doc id="71262" url="https://af.wikipedia.org/wiki?curid=71262" title="Bronkhorstspruit (rivier)">
Bronkhorstspruit (rivier)

Die Bronkhorstspruit is 'n rivier in Gauteng, Suid-Afrika, en 'n takrivier van die Wilgerivier in die Olifantsrivierbekken, wat sy naam aan die dorp Bronkhorstspruit verleen het. Die naam is blykbaar afkomstig van "bronkors" of "bronkhorst", die Afrikaanse naam vir "Nasturtium officinale".

Sy oorsprong is in die grasvelde op die hoëveld, ongeveer 30 km oos-suidoos van die dorp Springs. Dit vloei algemeen noordwaarts en sy hooftak, die Delmasrivier, sluit by sy linkerkant aan. Verder stroomaf vloei dit in die Bronkhorstspruitdam in. Voor dit noordoos draai, gaan dit verby die dorp Bronkhorstspruit. Dit sluit aan by die Wilgerivier omtrent 25 km oos-noordoos van die dorp, net nadat dit Mpumalanga binnegevloei het.

In 1880 was hierdie rivier die toneel van die Slag van Bronkhorstspruit, 'n geveg tussen die Boerekommando onder bevel van kommandant Frans Joubert en die Britse troepe onder Luitenant-kolonel Anstruther. Dit was een van die eerste ernstige veldslae tydens die Eerste Vryheidsoorlog.



</doc>
<doc id="71263" url="https://af.wikipedia.org/wiki?curid=71263" title="Wilgerivier (Olifants)">
Wilgerivier (Olifants)

"Hierdie blad handel oor die Wilgerivier wat 'n sytak van die Olifantsrivier is. Vir ander riviere met dieselfde naam, sien Wilgerivier."

Die Wilgerivier (Engels: "Wilge River") is 'n sytak van die Olifantsrivier. 

Die Wilgerivier se oorsprong is ongeveer 15 km wes-noordwes van Leandra, op die hoëveldse grasvlaktes van Mpumalanga. Dit vloei algemeen noordwaarts en sy hooftak, die Bronkhorstspruit, sluit by sy linkerkant aan ongeveer 25 km stroomaf van die dorp Bronkhorstspruit. Dit vloei noordoos en sluit aan by die Olifantsrivier omtrent 12 km stroomop van Loskopdam. 





</doc>
<doc id="71264" url="https://af.wikipedia.org/wiki?curid=71264" title="Wilgerivier">
Wilgerivier

Wilgerivier kan na een van die volgende verwys:


</doc>
<doc id="71267" url="https://af.wikipedia.org/wiki?curid=71267" title="Werk">
Werk

Werk is liggaamlike en geestelike inspanning wat daarop gerig is om iets te doen of te maak. Werk kan ook verwys na dit wat mense doen of gedoen moet word - met of sonder betaling.

Die produkte van werk sluit in:

Mense gaan gewoonlik na 'n werkplek waar hulle werk. Die werkplek is dus 'n plek waar kundiges bymekaarkom om 'n spesifieke werk te beoefen. Die werkplek word ook toegerus om die betrokke aktiwiteite te ondersteun.



</doc>
<doc id="71268" url="https://af.wikipedia.org/wiki?curid=71268" title="Barolong">
Barolong

Barolong (of "baRolong") kan na een van die volgende verwys:



</doc>
<doc id="71269" url="https://af.wikipedia.org/wiki?curid=71269" title="Rolong">
Rolong

Rolong is die stamnaam vir die Tswanas ("Barolong") wat in die noord-weste van Suid-Afrika, hoofsaaklik in Mafikeng (die "Barolong boo rra Tshidi") woon. Ander "Barolong"-gemeenskappe kan in Lotlhakane en Thaba Nchu ("Barolong ba ga Moroka") gevind word.

Die eerste Rolong-hoofman was "Morolong", wat baie jare terug geleef het. Die stam het hulle naam van hom gekry.
Die Rolong-hoofmanne Moroka (James Moroka) en Dr. Silas Molema het 'n belangrike rol in die vorming van die ANC gespeel.

Die Voortrekkers is deur die Rolongstam bygestaan en van osse voorsien om hulle trek voort te sit. Dit volg na 6,000 Ndebeles 'n aanslag op die laer van Hendrik Potgieter gemaak het. Hulle kon nie die verskansing binnedring nie, maar het al die beeste, osse en perde geplunder.


</doc>
<doc id="71270" url="https://af.wikipedia.org/wiki?curid=71270" title="Barolong, Botswana">
Barolong, Botswana

Barolong is 'n distrik van Botswana. Volgens die 2011 sensus woon hier 54831 mense, waarvan 26683 mans en 28148 vrouens is. 

Dorpe in die distrik sluit in:



</doc>
<doc id="71277" url="https://af.wikipedia.org/wiki?curid=71277" title="Parallelogram">
Parallelogram

'n Parallelogram is 'n vierhoek waarvan twee paar teenoorgestelde sye parralel loop. Dit is verwant aan 'n trapesium, maar 'n trapesium is 'n vierhoek waarvan ten minste een paar teenoorgestelde sye parallel loop.

Die oppervlak van 'n parallelogram kan as volg verkry word:




</doc>
<doc id="71279" url="https://af.wikipedia.org/wiki?curid=71279" title="Jan van Riebeeck-standbeeld">
Jan van Riebeeck-standbeeld

Die standbeeld ter ere van Jan van Riebeeck staan langs die Maria van Riebeeck-standbeeld in die Heerengracht in Kaapstad. Albei beelde staan met hul rug na die see en kyk in die rigting van Tafelberg (suid).

Hierdie beeld is 'n skenking van Cecil John Rhodes aan die stad Kaapstad. Hy het die Skotse beeldhouer John Tweed die reuse som van £1000 vir die beeld betaal. Een voorwaarde was dat Tweed se naam nêrens op die beeld mag verskyn nie en dat die beeld groter as lewensgroot moes wees. Daarby staan die beeld op 'n voetstuk van Kaapse graniet van 4¼ m hoog wat ontwerp is deur 'n argitek waarmee Tweed bevriend was. Dit het die koste verder opgestoot.

Op 18 Mei 1899 is die bronsbeeld onthul deur burgemeester T. Ball in die teenwoordigheid van die volle Kaapstadse stadsraad, politici en lede van die publiek, maar in die afwesigheid van Rhodes, wat op daardie tydstip in Europa was.

Rhodes het die plek aangewys waar die standbeeld moes staan en dit was waar aanvaar is Van Riebeeck voet aan wal gesit het. Weens die ontwikkeling van die hawe en die groei van die stad het die beeld weens die wolkekrabbers sleg te lê gekom. Mettertyd is die Heerengracht ontwikkel met 'n groot verkeersirkel en in 1969 is die beeld van Maria de la Queillerie regs van haar man staangemaak.

Daar bestaan geen prent van Van Riebeeck waarvan met alle sekerheid gesê kan word dat dit 'n afbeelding is van die stigter van die verversingspos aan die Kaap nie. In die beeld is Van Riebeeck se swaard in die skede en het hy sy kierie in die regterhand. Die kleredrag in die beeld is nie heeltemal korrek nie. Oorhangende skouerstukke was in die middel van die 17de eeu reeds uit die mode. Na Van Riebeeck se vertrek na Java het die kniebroek en die styl van sy baadjie eers gewild geword. Vere op die hoed was juis toe in die mode, maar dit ontbreek in die beeld.

Voorheen het daar elke jaar op 6 April, Van Riebeeckdag of Stigtersdag, 'n kranslegging by die beelde van Jan en Maria van Riebeeck plaasgevind.

In sy gedig "Oor monnemente gepraat" sê Peter Blum:
In die munisipale kantore in Culemborg is 'n borsbeeld van Van Riebeeck. Dit is 'n geskenk deur die stadsraad van Kaapstad.



</doc>
<doc id="71281" url="https://af.wikipedia.org/wiki?curid=71281" title="Driekol-ghieliemientjie">
Driekol-ghieliemientjie

Die Driekol-ghieliemientjie ("Barbus trimaculatus") is 'n varswater vis wat voorkom in riviere aan die ooskus van Afrika vanaf die Ruvumarivier in Tanzanië tot by die Umvotirivier in KwaZulu-Natal. Hulle kom ook voor in die Oranje- en Kuneneriviere en die Zambiese gedeelte van die Kongorivier. Hulle het ook voorgekom in die Okavangorivier en sekere gedeeltes van die Zambezirivier maar is verdring deur die Streepstert-ghieliemientjie.

Die vis het twee lang baarde en is silwer kleurig met 'n goue skynsel gedurende die broeityd. Daar is drie duidelike swart kolle op die lyf en basis van die stertvin. Die vis word tot 150 mm lank.

Die vis leef in 'n verskeidenheid habitats; die meeste het plantegroei in. Hulle vreet insekte en ander klein organismes. Die visse broei in die somer; skole wyfies beweeg stroom-op net na die reën om kuit te skiet. 'n Enkele wyfie lê tot 8 000 eiers op 'n slag.





</doc>
<doc id="71291" url="https://af.wikipedia.org/wiki?curid=71291" title="Streepstert-ghieliemientjie">
Streepstert-ghieliemientjie

Die Streepstert-ghieliemientjie ("Barbus poechii") is 'n varswater vis wat voorkom in die Kunenerivier, Okavangorivier en die boonste gedeelte van die Zambezirivier. In Engels staan die vis bekend as die "Dashtail barb".

Die vis is silwerig van kleur, bruin aan die bokant met 'n kenmerkende swart kol op die basis van die stertvin. Die vis word tot 110 mm lank.

Die vis leef in die kleiner riviere en vloedvlaktes. Hulle vreet insekte en klein organismes. Hulle leef ook gereeld saam met die Streep-rower ("Brycinus lateralis"). Hierdie twee spesies lyk baie dieselfde en maak mekaar na.

Party van die spesies het "skadukolle", baie soos dié van die driekol-ghieliemientjie ("Barbus trimaculatus") en dit kom gereeld voor wat die klassifikasie van hierdie spesie bevraagteken.





</doc>
<doc id="71292" url="https://af.wikipedia.org/wiki?curid=71292" title="Clanwilliam-rooivlerkie">
Clanwilliam-rooivlerkie

Die Clanwilliam-rooivlerkie ("Barbus calidus") is 'n varswatervis wat endemies is aan die Olifantsrivier in die Namakwaland van die Wes-Kaap. In Engels staan die vis bekend as die "Clanwilliam redfin".

Die vis se kop is gepunt met groot oë en daar is ook twee baarde om die mond. Die vis is bruin aan die bokant, silwer aan die onderkant met 'n breë donker band wat horisontaal strek oor die lyf vanaf die kieue tot by die stert. Daar is onreëlmatige donker kolle op die bokant van die vis. Die basis van die vinne is helderrooi. Die vis word 82 mm lank.

Die vis leef in groot, diep poele in helder strome. Hulle vreet hoofsaaklik insekte wat hulle vang op die wateroppervlakte. Gedurende die broeiseisoen in die somer, ontwikkel beide geslagte tuberkels op die kop en rug. 

Die spesie is bedreigd en word deur die IUBN geklassifiseer as 'n kwesbare spesie. Hul grootste vyand is die uitheemse baars, familie "Micropterus".





</doc>
<doc id="71293" url="https://af.wikipedia.org/wiki?curid=71293" title="Tweerivier-rooivlerkie">
Tweerivier-rooivlerkie

Die Tweerivier-rooivlerkie ("Barbus erubescens") is 'n varswater vis wat endemies is aan die Tweerivier, 'n sytak van die Olifantsrivier in die Namakwaland van Wes-Kaap. In Engels staan die vis bekend as die "Twee river redfin".

Die vis is olyfbruin aan die bokant en silwer-wit aan die onderkant met 'n donkerder horisontale streep oor die middel van die lyf. Daar is twee pare baarde om die mond en beide geslagte kry tuberkels op die kop en rug tydens broeityd. Die vis word tot 95 mm lank.

Die vis leef in skole in poele en in dieper, vinnig vloeiende dele van riviere. Die onvolwasse visse leef soms met die Kaapse galaxias ("Galaxias zebratus") saam. Hulle vreet water en ander insekte vanaf die oppervlakte. Die vis broei in die somer waar die mannetjies op die bodems van vloeiende water versamel.

Die spesie word kritiek bedreig deur waterbesoedeling en wateronttrekking en tesame met die verdringing deur uitheemse spesies is die voortbestaan van die vis onseker.





</doc>
<doc id="71294" url="https://af.wikipedia.org/wiki?curid=71294" title="Oranjevlerk-ghieliemientjie">
Oranjevlerk-ghieliemientjie

Die Oranjevlerk-ghieliemientjie ("Barbus eutaenia") is 'n varswater vis wat wyd verspreid voorkom. In Suider-Afrika kom hulle voor in die Kunenerivier, Okavangorivier en die Zambezirivier en verder suid aan die ooskus tot by die Pongolarivier. Die vis kom ook voor in die Cuanzarivier in Angola en die Tanganjikameer. In Engels staan die vis bekend as die "Orangefin barb".

Die vis het 'n groot bek met twee pare baarde om die mond en daar is 'n laag donker skubbe om die basis van die dorsalevin. Die vis is olyfkleurig aan die bokant, silwer witterig aan die onderkant met geel of oranje vinne. Daar is 'n breë horisontale band op die lyf van die vis vanaf die snoet tot by die stertvin. Daar is "skadu" bande aan weerskante van die breë band. Die vis word tot 140 mm groot.

Die vis leef in helder-vloeiende water, gewoonlik in rotsagtige gebiede in hoofstrome. Hulle vreet insekte. Dit is 'n gewilde akwarium spesie.





</doc>
<doc id="71300" url="https://af.wikipedia.org/wiki?curid=71300" title="Sigsag-ghieliemientjie">
Sigsag-ghieliemientjie

Die Sigsag-ghieliemientjie ("Barbus miolepis") is 'n varswater vis wat voorkom in die Okavangorivier en die boonste gedeeltes van die Zambezi-, Kafue- en die Kongoriviere. In Engels staan die vis bekend as die "Zigzag barb".

Die vis lyk baie soos die Oranjevlerk-ghieliemientjie. Daar is twee pare baarde om die mond en die vis is olyfkleurig aan die bokant, silwer aan die laer sy gedeeltes en die onderkant terwyl die vinne geel is. Daar is 'n donker swart sigsag vormige streep wat horisontaal oor die lyf strek. Daar is ook "skadu" strepe weerskante van die streep. Die vis word 125 mm groot.





</doc>
<doc id="71301" url="https://af.wikipedia.org/wiki?curid=71301" title="Koperstreep-ghieliemientjie">
Koperstreep-ghieliemientjie

Die Koperstreep-ghieliemientjie ("Barbus multilineatus") is 'n varswater vis wat voorkom in die Kunenerivier, Okavangorivier en die boonste en middelste gedeeltes van die Zambezi- en Kafueriviere. Dit kom ook voor in die Kongorivier naby die Bangweulu-meer in Zambië. In Engels staan die vis bekend as "Copperstripe barb".

Die vis het 'n kort lyf met twee pare baarde om die bek en word slegs 45 mm lank. Die vis is olyfbruin aan die bokant met silwer kante. Die voorste straal in die dorsale vin is swart terwyl die vinne geel is. Daar is 'n donker streep vanaf die punt van die snoet tot by die basis van die stertvin. Daar is drie skadu strepe bo en twee onder die hoof streep. Gedurende die broeityd kry die mannetjies 'n helder koper horisontale band oor die hele lyf.

Die vis leef in vlak water, vloedvlaktes en aan die kante van riviere wat vol plantegroei is.





</doc>
<doc id="71314" url="https://af.wikipedia.org/wiki?curid=71314" title="Wilhelmshaven">
Wilhelmshaven

Wilhelmshaven (Nederduits: "Willemshaven") is 'n stad in Nedersakse in die weste van Duitsland, met 'n bevolking van 80 642 op 31 Desember 2012 en 'n oppervlakte van 106,91 km². Die stad is tans die grootste basis van die Duitse seemag en die tweede grootste van die weermag. Wilhelmshaven is Duitsland se diepste diepseehawe en die belangrikste olie-hawe van die land.

Die stad is op 17 Junie 1869 as die eerste Pruisiese en Duitse vloothawe gestig en het in 1873 stadstatus gekry. In die nag van 29 op 30 Oktober 1918 het die November-rewolusie met die matroos-opstand begin. Dit het dae later tot die einde van die Eerste Wêreldoorlog en van die monargie in Duitsland gelei. Tussen 1938 en 1979 het Wilhelmshaven 'n bevolking van meer as 100 000 inwoners gehad.

Gedurende die Tweede Wêreldoorlog het die Geallieerdes twee derdes van die stad se geboue verwoes terwyl die hoofteiken, die Duitse Vloot se skeepswerf, operasioneel gebly het tydens die oorlog - ondanks die ernstige skade wat deur lugaanvalle aangerig is. Op 28 April het die Kanadese Eerste Leër vir Emden en Wilhelmshaven verower. Die hele garnisoen, insluitend 200 skepe van die vloot, het oorgegee. 

Wilhelmshaven is op 6 Mei 1945 deur die 1ste Poolse Pantserdivisie beset wat in Skotland saamgestel is en onder bevel van Stanisław Maczek was. Die Pole het, as deel van die Gealieerde besetting, tot in 1947 hier aangebly.


</doc>
<doc id="71316" url="https://af.wikipedia.org/wiki?curid=71316" title="Cuxhaven">
Cuxhaven

Cuxhaven (Nederduits: "Cuxhoben") is 'n stad in Nedersakse in die weste van Duitsland, met 'n bevolking van 50 055 op 31 Desember 2011 en 'n oppervlakte van 161,91 km². Die eerste historiese verwysing na die stad dateer uit die jaar 1570 en op 15 Maart 1907 het Cuxhaven stadstatus gekry. Die stad is aan die monding van die Elbe in die Noordsee geleë. Vanaf die 13de eeu tot 1937 het Cuxhaven tot Hamburg behoort.


</doc>
<doc id="71317" url="https://af.wikipedia.org/wiki?curid=71317" title="Suzhou, Jiangsu">
Suzhou, Jiangsu

Suzhou (Chinees: 苏州) is 'n stad in die Chinese provinsie Jiangsu met 'n bevolking van 10 465 994 in 2010. Die stad is net wes van Sjanghai geleë in die Yangtze-delta naby die kus van die Oos-Chinese See en is danksy sy ligging een van China se vinniggroeiendste stede.

Die stad het 'n lang en ryk geskiedenis van meer as 2500 jaar en is veral bekend vir sy kanale, daarom word Suzhou ook die "Venesië van die ooste" of "Venesië van China" genoem. Die klassieke tuine van Suzhou is in 1997 deur UNESCO as 'n wêrelderfenisgebied gelys.



</doc>
<doc id="71318" url="https://af.wikipedia.org/wiki?curid=71318" title="Kaifeng">
Kaifeng

Kaifeng (Chinees: 开封) is 'n stad in die Chinese provinsie Henan met 'n bevolking van 4 676 159 in 2010. Die stad is oos van Zhengzhou aan die Geelrivier geleë. Die stad het 'n lang en ryk geskiedenis van meer as 2500 jaar en het vanaf 960 tot 1127 as die hoofstad van China gedien.


</doc>
<doc id="71320" url="https://af.wikipedia.org/wiki?curid=71320" title="Qingdao">
Qingdao

Qingdao (Chinees: 青岛) of "Tsingtao" (Duits: "Tsingtau") is 'n stad in die Chinese provinsie Sjandong met 'n bevolking van 8 715 100 in 2010. 

Die stad was vanaf 1898 tot 1914 'n kolonie van die Duitse Keiserryk en is tydens die Eerste Wêreldoorlog deur Japannese magte verower. In 1928 is Qingdao weer by die Republiek China ingesluit, maar in die Tweede Chinees-Japannese Oorlog het Japan die stad weer beset. In 1949 het die Volksrepubliek China die stad weer terug ontvang.


</doc>
<doc id="71322" url="https://af.wikipedia.org/wiki?curid=71322" title="Goegap-natuurreservaat">
Goegap-natuurreservaat

Die Goegap-natuurreservaat is 14 864 hektaar groot en lê in die Noord-Kaap, sowat 15 km oos van Springbok. Toeriste sak jaarliks in die lente op die reservaat toe om Namakwaland se blommeprag te besigtig. Meer as 600 plantspesies kom in die reservaat voor.

Die naam Goegap beteken "fontein" en die park het sy naam te danke aan die ses natuurlike fonteine wat in die reservaat voorkom. Die hoogste punt is Carolusberg, 1344 m bo seevlak. Die landskap bestaan uit granietkoepels en rotsagtige lawariwwe wat kenmerkend van die Namakwaland is.


</doc>
<doc id="71325" url="https://af.wikipedia.org/wiki?curid=71325" title="Carolusberg">
Carolusberg

Die Carolusberg is met 1344 m bo seevlak die hoogste punt in die Goegap Natuurreservaat in die Noord-Kaap, sowat 11 km oos van Springbok. Simon van der Stel se kopermyn is op die berg geleë.

Die stuk land behoort aan die O'okiep Kopermaatskappy. Kommandeur Van der Stel het die myn in 1685 op 'n ekspedisie na die Koperberge gesink.

Dit is op 24 April 1959 deur die destydse minister van Onderwys, Kunste en Wetenskap, J. J. Serfontein as 'n monument verklaar.



</doc>
<doc id="71327" url="https://af.wikipedia.org/wiki?curid=71327" title="Mabula-wildreservaat">
Mabula-wildreservaat

Mabula is 'n privaat wildreservaat in Limpopoprovinsie van Suid-Afrika. Die reservaat beslaan 'n gebied van 12 000 ha en is 47 km wes van die dorp Bela Bela. Dit is 'n maklik-bereikbare reservaat in 'n malariavrye gebied van die Transvaalse Bosveld, ongeveer 1½ uur se ry vanaf Johannesburg. 

Die toegangshek is by .

Krimpvarkie, nagapie, blouaap, bobbejaan, ietermagog, kolhaas, boomeekhoring, springhaas, grootrietrot, ystervark, draaijakkals, rooijakkals, stinkmuishond, grootkolmuskeljaatkat, ratel, groototter, Afrikaanse siwet, aardwolf, gevlekte hiëna, strandwolf, jagluiperd, rooikat, tierboskat, vaalboskat, klein gekolde kat, erdvark, klipdassie, sebra, buffel, olifant, leeu, luiperd, bosvark, vlakvark, seekoei, kameelperd, klipspringer, gewone duiker, steenbok, blesbok,vaalribbok, rooiribbok, rooibok, springbok, blouwildebees, swartwildebees, basterhartbees, rooihartbees, gemsbok, waterbok, bosbok, njala, koedoe en eland.

Die oord verskaf hotel- en verskeie soorte tyddeelbehuising in grasbedekte chalets wat in kampe oral oor die wildsplaas versprei is.


</doc>
<doc id="71328" url="https://af.wikipedia.org/wiki?curid=71328" title="Mabalingwe-natuurreservaat">
Mabalingwe-natuurreservaat

Mabalingwe is 'n privaat natuurreservaat in die Limpopoprovinsie van Suid-Afrika. Die reservaat beslaan 'n gebied van 12 000 ha en is 38 km wes van die dorp Bela Bela. Dit is 'n maklik-bereikbare reservaat in 'n malariavrye gebied van die Transvaalse Bosveld, ongeveer 1½ uur se ry vanaf Johannesburg.

Mabalingwe beteken ""kol van die luiperd"". Die naam is afgelei van die woorde “"mabala ya ingwe"” – “"mabala"” beteken “die kol” in Tswana en “"ingwe"” is Zoeloe vir “luiperd”.

Mabalingwe was oorspronklik 'n mielie- en wildplaas van 2141 ha, genaamd Boschpoort, wat in 1972 deur die Wessels-familie begin is. Aanvanklik was daar slegs koedoes en rooibokke op die plaas.

In 1987 besluit Basie Wessels om Boschpoort in 'n vakansieoord te ontwikkel. Die eerste 10 boshutte (chalets) is in 1988 voltooi. In 1989 is seekoeie, renosters en swartwitpense op die plaas gevestig.

Teen 1994 was daar reeds 105 voltooide eenhede. Gedeeltes van die plaas is aan alleeneienaars vir die bou van privaathuise verkoop. Die plaas is ook in die tyd deur die aankoop van die aangrensende Gorcum-land vergroot.

In 1994 keer Basie se seun, Hannes Wessels, 'n argitek van beroep, terug na die plaas om die karavaanpark te ontwikkel. In dieselfde jaar word Olievenfontein aangekoop en by die ontwikkeling gevoeg. Olifante wat in die Krugerwildtuin uitgedun sou word, is in 1995 na Mabalingwe verskuif. In 1999 is daar met die teling van siektevrye buffels in Hoedspruit in die Limpopoprovinsie begin, waarna van dié buffels in Mabalingwe gevestig is.

Die Itaga-kamp is in 2000 geopen en twee nuwe ontwikkelings, naamlik Boekenhoutplaat en Elandsfontein is van stapel gestuur. In 2003 is Cyferfontein ontwikkel. Teen dié tyd was die plaas ongeveer 12500 ha groot.

Basie Wessels, Mabalingwe se eerste eienaar, is in April 2008 in 'n tragiese vliegtuigongeluk op die reservaat oorlede nadat sy girokopter neergestort het.

Vandag is Mabalingwe 'n gewilde en internasionaalbekende natuurreservaat.

Wildverskeidenheid sluit die Groot vyf in: leeus, luiperds, buffels, olifante en renosters; en ook seekoeie, kameelperde, hiënas, vlakvarke en swartwitpense is 'n paar van die 36 spesies soogdiere in die wildreservaat. Vir liefhebbers van die geveerdes, is daar meer as 220 voëlspesies om te besigtig.

Daar is gewilde wildritte in oop 4-trek voertuie, konferensiegeriewe, 'n groot restaurant, kroeg en swembaddens.

Die reservaat verskaf verskillende soorte tyddeelbehuising in grasbedekte chalets, sommige wat naby die hoofkompleks is, asook kampe dieper in die reservaat, wat meer privaatheid en rustigheid skep.


Mabalingwe beskik oor die volgende geriewe:


</doc>
<doc id="71329" url="https://af.wikipedia.org/wiki?curid=71329" title="Namakwa Nasionale Park">
Namakwa Nasionale Park

Die Namakwa Nasionale Park is in die Noord-Kaap geleë en is 150 000 hektaar groot. Die park is 21 km wes van Kamieskroon. Die noordelike deel van die park is bergagtig en vol heuwels met die hoogste punte ongeveer 900 m bokant seevlak. Die suidelike gedeelte grens aan die Atlantiese Oseaan. Hierdie park is in 1999 as 'n nasionale park geproklameer.


</doc>
<doc id="71330" url="https://af.wikipedia.org/wiki?curid=71330" title="Kwandwe-wildreservaat">
Kwandwe-wildreservaat

Die Kwandwe-wildreservaat is 'n private reservaat, noord-oos van Grahamstad in die Oos-Kaap geleë. Die reservaat is 22 000 hektaar groot en die Groot-Visrivier verdeel die reservaat feitlik in die helfte. Daar kom min groot soogdiere voor, maar die natuurskoon van die berglandskap is besonders om te aanskou. 

Die Januarie-maksimumtemperatuur wissel tussen 28°C tot 32°C terwyl die Julie-maksimumtemperatuur wissel van 21°C tot 25°C. Die Julie-minimumtemperatuur is 2°C tot 5°C. Die reënval wissel tussen 236 mm tot 560 mm per jaar.


</doc>
<doc id="71331" url="https://af.wikipedia.org/wiki?curid=71331" title="Groot-Visrivier-natuurreservaat">
Groot-Visrivier-natuurreservaat

Die Groot-Visrivier-natuurreservaat is geleë in die Oos-Kaap en is 45 000 hektaar groot. Die Groot-Visrivier en die Keiskammarivier vloei in die reservaat. Die grootste gedeelte van die reservaat bestaan uit diep riviervalleie. Die laagste punt is 95 m bo seevlak en die hoogste punt is 561 m bo seevlak.

Daar is 24 visspesies wat opgeteken is in die reservaat en in die area. Twee ingevoerde spesies is die Skerptandbaber ("Clarias gariepinus") en die Grootbekbaars ("Micropterus salmoides").


</doc>
<doc id="71332" url="https://af.wikipedia.org/wiki?curid=71332" title="Willem Pretorius-wildreservaat">
Willem Pretorius-wildreservaat

Die Willem Pretorius Wildreservaat is geleë in die Vrystaat en is 12 005 hektaar groot. Die reservaat is 30 km noord van Winburg, 8 km oos van die N1 nasionale pad en 19 km suid van Ventersburg. Die reservaat omring die hele Allemanskraaldam en die Sandrivier vloei in 'n oos- na wesrigting deur die reservaat.

Die reservaat kry jaarliks gemiddeld 560 mm reën, waarvan die meeste tussen Desember en Februarie val gedurende donderstorms. Ryp kom 40 nagte per jaar voor, die gemiddelde temperatuur in die winter is 15° C en in die somer styg die kwik gereeld bokant 30° C.

Agt visspesies kom in die Allemanskraaldam voor.


</doc>
<doc id="71334" url="https://af.wikipedia.org/wiki?curid=71334" title="Witsand-natuurreservaat">
Witsand-natuurreservaat

Die Witsand-natuurreservaat is geleë in die Noord-Kaap en is 3 500 hektaar groot. Die reservaat is 80 km suid-wes van Postmasburg en 59 km noordoos van Groblershoop. Die reservaat is gesentreer op sandduine, omring deur 'n plat omgewing en is ongeveer 1 200 m bo seevlak. Brulsand word hier aangetref. In die droë somermaande kan 'n brulgeluid gehoor word soos daar oor die sand geloop word.

70 km noord van die Witsand-natuurreservaat is Postmasburg, wat veral as 'n sentrum van mangaan-, asbes- en diamantmynbou bekend staan. Die Gatkoppiesmyn sowat vyf kilometer noord van Postmasburg is 'n belangrike argeologiese terrein. Opgrawings wat hier gedoen is, het die bewys gelewer dat die Khoisan reeds omtrent die jaar 700 hier met mynbou besig was. Hulle het 'n rooi stof wat van die ystererts afkomstig was gebruik om hul velle en gesigte te kleur genaamd blinkklip of wetenskaplik die hematiet.

Die reservaat lê in 'n somerreënval gebied en kry jaarliks tussen 150 mm tot 300 mm reën. Die meeste reën val van Februarie tot Maart. Die temperatuur in die somer is gemiddeld 28 °C maar temperature van 40 °C is nie ongewoon nie. Die gemiddeld op wintersdae is 20 °C.

Voorbeelde van bome wat in die reservaat voorkom is die 
en die Vaalkameeldoring ("Acacia haematoxylon").


</doc>
<doc id="71335" url="https://af.wikipedia.org/wiki?curid=71335" title="Ndumo-natuurreservaat">
Ndumo-natuurreservaat

Die Ndumo-natuurreservaat is in KwaZulu-Natal geleë en is 10 117 hektaar groot. Die Usuthu- en Pongolariviere vloei deur die reservaat. Die reservaat is relatief plat. 

Die reservaat kry somerreën en die gemiddelde reënval is tussen 650 tot 700 mm per jaar. Die gemiddelde temperatuur is 26°C gedurende Februarie en kan styg tot 39°C. Gedurende Julie is die gemiddelde temperatuur 18°C en kan gedurende die nag daal tot by 3°C.



</doc>
<doc id="71336" url="https://af.wikipedia.org/wiki?curid=71336" title="Tembe Olifantpark">
Tembe Olifantpark

Die Tembe-olifantpark is geleë in KwaZulu-Natal en is 30 000 hektaar groot. Die reservaat grens aan die Ndumo Natuurreservaat. Die reservaat is bekend vir sy olifante.



</doc>
<doc id="71338" url="https://af.wikipedia.org/wiki?curid=71338" title="Hluhluwe-iMfolozipark">
Hluhluwe-iMfolozipark

Die Hluhluwe-iMfolozipark is 'n wildreservaat in KwaZulu-Natal sowat 280 km noord van Durban. Die reservaat is 96 000 hektaar groot. Die Hluhluwe-, Wit- en Swartmfoloziriviere vloei deur die reservaat. Die hoogste punt is 650 m bo seevlak.


</doc>
<doc id="71339" url="https://af.wikipedia.org/wiki?curid=71339" title="Ithala-wildreservaat">
Ithala-wildreservaat

Die Ithala-wildreservaat is 30 000 hektaar groot en geleë in KwaZulu-Natal. Die reservaat is in 1972 geproklameer en is 60 km noord van Vryheid. Die reservaat word egter bereik vanaf Louwsburg. 

Die Pongolarivier vorm die noordelike grens van die reservaat. Die reservaat is bergagtig en Ngotsheberg is 1 450 m bo seevlak.


</doc>
<doc id="71340" url="https://af.wikipedia.org/wiki?curid=71340" title="Oribi Gorge-natuurreservaat">
Oribi Gorge-natuurreservaat

Die Oribi Gorge-natuurreservaat in die suide van KwaZulu-Natal is 1 837 hektaar in omvang. Die reservaat is 25 km binnelands van Port Shepstone en die Indiese Oseaan geleë. Die reservaat lê vir 24 km weerskante van die uMzimkulwana-riviervallei. Die bodem van die ravyn is 120 m bo seevlak en die hoogste punt in die reservaat is 680 m bo seevlak.


</doc>
<doc id="71341" url="https://af.wikipedia.org/wiki?curid=71341" title="Royal Natal Nasionale Park">
Royal Natal Nasionale Park

Die Royal Natal Nasionale Park in die noordelike Drakensberg van KwaZulu-Natal, is 8 000 hektaar groot en grens aan Lesotho en die Vrystaat. Die reservaat is in 1916 geproklameer en is 46 km wes van Bergville geleë. 


</doc>
<doc id="71342" url="https://af.wikipedia.org/wiki?curid=71342" title="Bartolomeus Dias-standbeeld">
Bartolomeus Dias-standbeeld

Daar bestaan drie standbeelde wat Bartolomeus Dias huldig.

Die standbeeld van Dias in Kaapstad staan op die kruising van die Heerengracht en Coen Steytler-boulevard. Op 12 Maart 1960 is hierdie beeld onthul op die grasperk voor die kunsgalery in die Kompanjiestuin. Later jare is hierdie brons beeld soos met die Maria van Riebeeck-standbeeld verskuif om naby die hawe-ingang, die Poort van Afrika, te staan.

Om die 300-jarige vestiging aan die Kaap die Goeie Hoop te herdenk, het die Portugese regering besluit om hierdie beeld deur prof. Barata Feyo aan die volk van Suid-Afrika te skenk. Die voetstuk van graniet is deur die argitek Fernandes de Sá.

Omdat daar geen afbeeldings van Dias uit sy lewe bestaan nie, is die gelaatstrekke denkbeeldig. Sy houding straal dapperheid, energie en volharding uit en dit eerder as sy gesig moet tot die toeskouer spreek. Hy dra 'n wye seemansjas en dit lyk of hy van die brug van sy skip teen die stormende suidooster in oor die wye oseaan tuur. Met sy regterhand klem hy sy pet en in sy linkerhand hou hy die astrolabium vas.

In 'n nis in die Suid-Afrika Huis, wat die Suid-Afrikaanse Kommissariaat huisves, aan Trafalgar Square in Londen staan 'n standbeeld van Dias wat Coert Steynberg reeds voor die Tweede Wêreldoorlog gemaak het. Langs die Poskantoorboom by die Dias-museum in Mosselbaai staan eweneens 'n beeld ter ere van die ontdekkingsreisiger.



</doc>
<doc id="71343" url="https://af.wikipedia.org/wiki?curid=71343" title="Madikwe-wildreservaat">
Madikwe-wildreservaat

Die Madikwe-wildreservaat is 75 000 hektaar groot, geleë in Noordwes en grens aan Botswana en Limpopo. 

Die naaste dorp is Zeerust, 85 km suid van die reservaat. Die Groot-Maricorivier vorm die oostelike grens van die reservaat. Abjaterskop (1 377 m) is die hoogste punt in die reservaat. 



</doc>
<doc id="71344" url="https://af.wikipedia.org/wiki?curid=71344" title="Nylsvley-natuurreservaat">
Nylsvley-natuurreservaat

Die Nylsvley-natuurreservaat is 3 100 hektaar groot en geleë in Limpopo tussen Modimolle en Mokopane. Die Nylrivier vloei deur die reservaat. Maroelakop (1140 m) is die hoogste punt in die reservaat. 




</doc>
<doc id="71346" url="https://af.wikipedia.org/wiki?curid=71346" title="Persoonlike voornaamwoord">
Persoonlike voornaamwoord

'n Persoonlike voornaamwoord is 'n voornaamwoord wat die plek van 'n selfstandige naamwoord, spesifiek in die plek van 'n naam, 'n persoon of persone gebruik word.

Name word nie opeenvolgend herhaal nie, opeenvolgende name word eerder met 'n persoonlike voornaamwoord soos hy, sy, u, hom of haar vervang. Dit sou, as voorbeeld, verkeerd wees om te sê: ""Frank vra of Frank maar 'n lekkertjie kan kry, want Frank was soet."" Hier sal mens eerder persoonlike voornaamwoorde inspan: """Frank vra of hy maar 'n lekkertjie kan kry, want hy was soet."" Die persoonlike voornaamwoord, hy verwys dus hier terug na die persoon of naam, "Frank".

Persoonlike voornaamwoorde kan as volg ingedeel word:

In die plek van 'n persoon of persone:

In die plek van 'n dier of diere:

Om objektiwiteit te behou moet persoonlike voornaamwoorde liefs in formele skrywes vermy word. Skryf byvoorbeeld eerder ""Daar is aandag gegee aan..."" eerder as ""Ons het aandag gegee aan..."".

Wanneer daar van God gepraat word, is daar ‘n verskil tussen die persoonlike en besitlike voornaamwoord. Die persoonlike voornaamwoord word, anders as die besitlike vnw., met 'n hoofletter gespel. As voorbeeld:



</doc>
<doc id="71350" url="https://af.wikipedia.org/wiki?curid=71350" title="Tuinroete Nasionale Park">
Tuinroete Nasionale Park

Die Tuinroete Nasionale Park is 'n park, 1 570 km groot, op die Tuinroete in die Oos- en Wes-Kaap, Suid-Afrika. Op 6 Maart 2009 het die Tsitsikamma Nasionale Park, Nasionale Wildernispark en Knysna Nasionale Meergebied saamgesmelt om die nuwe park te vorm.

Die naaste stad met 'n groot lughawe is George.




</doc>
<doc id="71351" url="https://af.wikipedia.org/wiki?curid=71351" title="Suid-Afrikaanse Nasionale Parke">
Suid-Afrikaanse Nasionale Parke

Suid-Afrikaanse Nasionale Parke (SANParke) is die liggaam wat verantwoordelik is vir die bestuur van Suid-Afrika se nasionale parke. SANParke is in 1926 gestig, en bestuur tans 19 parke met 'n totale area van 3 700 000 km, of omtrent 3% van die land se oppervlakte.

Die bekendste park is die Krugerwildtuin, wat ook die grootste en oudste is. Dit beslaan 'n gebied van amper 2 000 000 km en is in 1898 geproklameer.

Die Krugerwildtuin en die Tafelberg Nasionale Park is die twee mees besoekte trekpleisters vir toeriste in die land. Daarnaas is die onlangs-vergrote Addo-Olifant Nasionale Park byna deurentyd volbespreek, weens sy maklike bereikbaarheid van Port Elizabeth af.

Die volgende parke word deur SANParke bestuur en bedryf:



</doc>
<doc id="71357" url="https://af.wikipedia.org/wiki?curid=71357" title="Nasionale park">
Nasionale park

'n Nasionale park is 'n park wat deur die regering van 'n land as 'n nasionale beskermde gebied geproklameer is. Die doel van nasionale parke is gewoonlik om die diere, plante en landskap wat daar voorkom te beskerm en vir die nageslag te bewaar. Hierdie nasionale parke is oor die algemeen 'n trekpleister vir toeriste.

Daar is verskeie nasionale parke oor die wêreld. Die Yellowstone Nasionale Park is in 1872 in die VSA geproklameer en word as die eerste nasionale park beskou. Die Noordoos Groenland Nasionale Park, wat in 1974 tot stand gebring is, is die grootste nasionale park ter wêreld.

Suid-Afrika se bekendste nasionale park is die Krugerwildtuin, wat ook die grootste en oudste in die land is. Dit beslaan 'n gebied van amper 2 000 000 km en is in 1926 as park geproklameer.



</doc>
<doc id="71358" url="https://af.wikipedia.org/wiki?curid=71358" title="Kolstert-ghieliemientjie">
Kolstert-ghieliemientjie

Die Kolstert-ghieliemientjie ("Barbus afrovernayi") is 'n varswater vis wat voorkom in die Kunenerivier, Okavangorivier en die boonste gedeeltes van die Zambezi- en Kafueriviere. Dit kom ook voor in die Kongorivier-stelsel. In Engels staan die vis bekend as "Spottail barb".

Die vis is deurskynend bruin-grys met heldergeel, vertikale strepe langs die lyf en is silwer aan die onderkant. Daar is 'n groot swartkol op die basis van die stertvin. Die vis word tot 45 mm groot.

Die vis leef in water vol plantegroei en vreet klein ongewerweldes.





</doc>
<doc id="71360" url="https://af.wikipedia.org/wiki?curid=71360" title="Namakwa-ghieliemientjie">
Namakwa-ghieliemientjie

Die Namakwa-ghieliemientjie ("Barbus hospes") is 'n varswatervis wat in die Oranjerivier onder die Augrabieswaterval voorkom. In Engels staan die vis bekend as "Namaqua barb".

Die vis het 'n slanke lyf met die dorsale vin agter op die rug en die stertvin is diep gevurk. Die bek is klein met twee pare baarde om. Die vis is gryswit of wit oor sy hele lyf en die vinne is kleurloos. Die vis word tot 75 mm groot.

Die vis leef in oop water in die hoofstroom en vreet soöplankton en waterinsekte.

Die vis is bedreigd maar trek voordeel uit die feit dat water meer konstant vloei in die Oranjerivier as gevolg van die groot hidroëlektriese skemas in die Gariepdam en Vanderkloofdamme.





</doc>
<doc id="71361" url="https://af.wikipedia.org/wiki?curid=71361" title="Roosvlerk-ghieliemientjie">
Roosvlerk-ghieliemientjie

Die Roosvlerk-ghieliemientjie ("Barbus argenteus") is 'n varswatervis wat in strome op die eskarp in die Pongola- en Inkomatiriviere voorkom. In Engels staan die vis bekend as "Rosefin barb".

Die vis is gewoonlik silwerig van kleur met 'n ligte olyfkleur aan die rugkant. Volwasse visse se vinne is oranjerooi en die vis word 190 mm lank. Daar is twee pare baarde om die bek.

Die vis leef in helder poele in die rotsagtige gedeeltes van strome. Hulle vreet waterinsekte en ander insekte en word ook gevang met forel kunsvlieë. Hierdie spesie kan dieselfde wees as die silwer-ghieliemientjie.





</doc>
<doc id="71367" url="https://af.wikipedia.org/wiki?curid=71367" title="Silwer-ghieliemientjie">
Silwer-ghieliemientjie

Die silwer-ghieliemientjie ("Barbus choloensis") is 'n varswatervis wat voorkom in die sytakke van die onderste gedeeltes van die Shirerivier en Zambeziriviere. In Engels staan dit bekend as "silver barb". Dit word deur die IUBN geklassifiseer as 'n kwesbare spesie.

Die vis is gewoonlik silwerig van kleur met oranje-rooi vinne. Dit word 150–200 mm lank. Daar is twee pare baarde om die bek.

Die vis leef in helder poele in die rotsagtige gedeeltes van vloeiende strome. Hierdie spesie kan dieselfde wees as die roosvlerk-ghieliemientjie.





</doc>
<doc id="71368" url="https://af.wikipedia.org/wiki?curid=71368" title="Geel-ghieliemientjie">
Geel-ghieliemientjie

Die Geel-ghieliemientjie ("Barbus manicensis") is 'n varswater vis wat voorkom in die Pungwerivier, Buzirivier en die onderste gedeelte van die Zambezirivier. In Engels staan die vis bekend as "Yellow barb".

Die vis is gewoonlik silwerig van kleur en daar is twee pare baarde om die bek. Die vis word tot 150 mm lank.





</doc>
<doc id="71371" url="https://af.wikipedia.org/wiki?curid=71371" title="Rooikol-ghieliemientjie">
Rooikol-ghieliemientjie

Die Rooikol-ghieliemientjie ("Barbus kerstenii") is 'n varswater vis wat voorkom in die Kunenerivier, Okavangorivier, die boonste gedeelte van die Zambezirivier, sytakke van die onderste gedeelte van die Zambezirivier en in die Save- en Runderivier-stelsels. In Engels staan die vis bekend as "Redspot barb".

Die vis is ligbruin aan die bokant en silwer aan die kante en die onderkant. Daar is 'n helder geel, oranje of rooi kol op die kieuedeksels. Daar is swart merke op die sylyn in die vorm van 'n sig-sag. Die vis het twee pare baarde om die bek en word tot 75 mm lank.

Die vis leef in bergstome en langs oewers vol plantegroei.





</doc>
<doc id="71372" url="https://af.wikipedia.org/wiki?curid=71372" title="Dik-ghieliemientjie">
Dik-ghieliemientjie

Die Dik-ghieliemientjie ("Barbus afrohamiltoni") is 'n varswater vis wat voorkom in riviere aan die ooskus van Afrika vanaf die Zambezirivier tot by die Pongolarivier. In Engels staan die vis bekend as "Plump barb".

Die vis is silwerkleurig, het 'n groot bek met twee pare baarde om en word tot 175 mm lank.

Die vis leef in stil water soos in panne en groot poele. Hulle vreet insekte. Die vis word gebruik as aas vir die vang van Tiervis.





</doc>
<doc id="71376" url="https://af.wikipedia.org/wiki?curid=71376" title="Vlieëplak">
Vlieëplak

'n Gewone vlieëplak, ook vlieëslaner, is 'n voorwerp wat gebruik word om vlieë en ander insekte soos wespe en muskiete mee dood te slaan. Die vlieëplak bestaan uit 'n steel, ongeveer 30 cm lank, met die een kant 'n handvatsel en aan die ander kant 'n geperforeerde slagblad van sagte plastiek of leer, ongeveer so groot soos 'n hand. Die slagblad is so buigsaam ontwerp dat die klap die insek doodslaan sonder dat die insek uitmekaar spat.

Professor Michael Dickinson aan die Kaliforniese Instituut vir Tegnologie het ondersoek ingestel hoe die vlieëplak die beste hanteer kan word:


Daar bestaan ook elektriese vlieëplakke met 'n battery as bron. Die gaas van hierdie vlieëplakke verkeer onder elektriese spanning wanneer 'n knoppie ingedruk word. Die spanning op die gaas, en 'n parallelgeskakelde kondensator, is ongeveer 1000 Volt. Die ontlading deur aanraking van die gaas is vir die mens slegs prikkelend en onskadelik. Insekte raak bewusteloos van die skok, maar hulle kan weer bykom tensy hul op die gaas verskroei word deur die knoppie lank genoeg in te druk. Vir die verbruikersmark is die spanning beperk tot onder 2000 V en die lading van die kondensator tot onder 45 µC.


</doc>
<doc id="71378" url="https://af.wikipedia.org/wiki?curid=71378" title="Nedersetting">
Nedersetting

'n Nedersetting of lokaliteit is 'n plek waar 'n groep mense (tydelik of permanent) woon of, in die verlede gewoon het. Dit sluit gehuggies, dorpe, buurte, stede en metropole in, ongeag van grootte of belangrikheid daarvan. 'n Nedersetting sluit ook die opgeboude infrastruktuur, soos huise, kerke, paaie, parke, damme en so meer in.

Mense het al van die vroegste tye in groepe saam gewoon. Nedersettings ontstaan gewoonlik op plekke waar voldoende hulpbronne soos vars water en voedsel beskikbaar is. Veiligheid het in die verlede 'n groot rol gespeel omdat die gemeenskap in 'n nedersetting hulself makliker teen natuurlike vyande (roofdiere) en ander vyandige groeperinge kon verdedig. Ekonomiese belange speel deesdae die oorwegende rol. So ontstaan myndorpe waar minerale ontgin kan word, hawestede en vissersdorpe langs die kus en vakansiedorpies naby mooi natuurskoon.

Soms woon mense in groot groepe saam en ander kere in kleiner groepies. Dorpe ontstaan gewoonlik op die platteland as 'n groepering van huise en winkels ('n landelike nedersetting). Soos die plek groei kan dit later in 'n groot dorp of selfs 'n stad ontwikkel (stedelike nedersetting). Stede kan later verder uitbrei en aan mekaar "vasgroei" om metropolitaanse gebiede te vorm.

Soos 'n nedersetting groei neem nie net die aantal bewoners toe nie, maar ook die infrastruktuur en dienste wat beskikbaar is. 'n Dorpie kan dalk 'n dokter en tandarts hê, maar spesialiste word gewoonlik uitsluitlik in stede aangetref. Stede geniet ook vinniger internet-toegang en ander meer gespesialiseerde dienste.









</doc>
<doc id="71386" url="https://af.wikipedia.org/wiki?curid=71386" title="Papierbek">
Papierbek

Die Papierbek ("Barbus mattozi") - ook bekend as silwervis- is 'n varswatervis wat in die Limpoporivier-stelsel, die Kunenerivier, en die Gwai- en Kwandosytakke van die Zambezirivier voorkom. In Engels staan die vis bekend as "Papermouth".

Die vis is silwerkleurig met oranje vinne. Die vis het 'n groot bek met een of twee pare baarde om en word tot 400 mm lank. Die Suid-Afrikaanse hengelrekord is 1.355 kg en dié van Zimbabwe is 1.304 kg.

Die vis leef in groot poele van die koeler, standhoudende riviere en oorleef maklik in kunsmatige poele. Die vis is 'n roofvis; aanvanklik vreet hulle insekte en ongewerweldes en later, as hulle ongeveer 175 mm lank is, ander vissies. Hulle vreet ook waterleliesade. Die vis migreer stroomop met die eerste somervloed om te broei. Die vis kan 8 tot 9 jaar oud word en bereik volwassenheid na drie jaar. Hulle grootste vyande is voëls, otters, groot babers en ander groot papierpbekke.

Huidige navorsing toon aan dat die Limpopo- en Kunenespesies verskillende spesies is.





</doc>
<doc id="71389" url="https://af.wikipedia.org/wiki?curid=71389" title="Moeras-ghieliemientjie">
Moeras-ghieliemientjie

Die Moeras-ghieliemientjie ("Barbus paludinosus") is 'n varswater vis wat wyd verspreid voorkom. Hulle kom voor in riviere aan die ooskus van Afrika vanaf Oos-Afrika tot by Vungurivier in KwaZulu-Natal. Hulle kom ook voor in die suidelike sytakke van die Kongorivier asook alle riviere aan die weskus van Afrika vanaf die Quanzarivier in Angola tot by die Oranjerivier. Die vis staan ook bekend as die "lynvin-ghieliemientjie" en in Engels staan die vis bekend as "Straightfin barb".

Die vis is olyf-grys of silwerig van kleur en 'n dun sylyn is soms sigbaar. Die kop is gepunt met twee pare baarde om die bek. Die vis word tot 150 mm lank en die wyfies word oor die algemeen groter as die mannetjies.

Die vis leef in stil water vol plantegroei in mere, moerasse; ook die kante van riviere. Hulle vreet 'n verskeidenheid klein organismes insluitende insekte, klein slakke, ongewerweldes, alge, diatome en detritus. Die wyfie skiet kuit in die plantegroei en die ouer wyfies lê tot 2500 eiers. Die eiers word ook geëet deur roofvisse soos babers, tiervis, baars en voëls.





</doc>
<doc id="71398" url="https://af.wikipedia.org/wiki?curid=71398" title="Dereham">
Dereham

Dereham (ook bekend as East Dereham) is 'n dorp in die Engelse graafskap Norfolk met sowat 15 duisend inwoners. Dereham is padlangs ongeveer 25 km vanaf Norwich geleë en ongeveer 40 km vanaf King's Lynn.


</doc>
<doc id="71442" url="https://af.wikipedia.org/wiki?curid=71442" title="Cromer">
Cromer

Cromer is 'n klein kusdorp in die noorde van die Engelse graafskap Norfolk. Volgens die 2001-sensus het die dorp 'n bevolking van 7 749 gehad. Cromer is padlangs ongeveer 37 km vanaf Norwich geleë en ongeveer 7 km vanaf Sheringham.


</doc>
<doc id="71485" url="https://af.wikipedia.org/wiki?curid=71485" title="Thamalakane-ghieliemientjie">
Thamalakane-ghieliemientjie

Die Thamalakane-ghieliemientjie ("Barbus thamalakanensis") is 'n varswater vis wat voorkom in die Okavangorivier en die boonste gedeelte van die Zambezirivier. In Engels staan die vis bekend as "Thamalakane barb".

Die vis het 'n slank lyf met twee pare baarde om die mond. Die vis is deurskynend bruin aan die bokant, silwer-wit aan die kante en die onderkant. Daar is swart streep vanaf die punt van die snoet tot by die basis van die stertvin en daar is ook 'n swart kol op die basis van die analevin. Gedurende die broei tyd word die mannetjies goudkleurig. Die vis word tot 40 mm groot.

Die vis leef in langs die oewers van riviere in water wat digte plantegroei in het. Hulle vreet insekte.





</doc>
<doc id="71493" url="https://af.wikipedia.org/wiki?curid=71493" title="Swartrug-ghieliemientjie">
Swartrug-ghieliemientjie

Die Swartrug-ghieliemientjie ("Barbus barnardi") is 'n varswater vis wat voorkom in die Kunenerivier, Okavangorivier, die boonste gedeelte van die Zambezirivier, Kafuerivier en die Zambiese gedeelte van die Kongorivier. In Engels staan die vis bekend as "Thamalakane barb".

Die vis het 'n klein bek met 'n paar klein baarde. Die vis is deurskynend bruin, silwer aan die kante en aan die onderkant en die vinne is lig geel. Mannetjies wat in die broeiproses betrokke is het klein tuberkels op die snoet. Daar is 'n kenmerkende swart streep vanaf die punt van die snoet tot by die basis van die stertvin. Daar is ook onreëlmatige swart kolle op die rug en 'n swart kol op die basis van die anale vin. Die vis word tot 70 mm lank.

Die vis leef in vlak water, vloedvaktes en moerasse met baie plantegroei in en hulle vreet klein water insekte en alge. Die vis broei in die somer en die wyfie lê haar eiers in die plantegroei.





</doc>
<doc id="71609" url="https://af.wikipedia.org/wiki?curid=71609" title="Vee">
Vee

Vee is gedomestikeerde diere wat deur mense aangehou word vir kos, melk, leer (velle) of wol. 

Sommige soorte vee is: beeste, varke, skape, bokke, hoenders en volstruise. Hoenders lê eiers, varke lewer vleis en spek, beeste gee melk en vleis, skape bied wol, ensovoorts.

Sekere soorte vee kan met behulp van veeroosters binne 'n bepaalde gebied gehou word. Die rooster word onder die hek geplaas. Mense en karre kan vrylik daaroor beweeg, maar nie die vee nie.



</doc>
<doc id="71610" url="https://af.wikipedia.org/wiki?curid=71610" title="Ooskus-ghieliemientjie">
Ooskus-ghieliemientjie

Die Ooskus-ghieliemientjie ("Barbus toppini") is 'n varswatervis wat voorkom in riviere aan die ooskus van Afrika van Malawi tot die Mkuzerivier in KwaZulu-Natal. Die vis kom ook voor in die Ruaharivier in Tanzanië. In Engels staan die vis bekend as "East coast barb".

Die vis is deurskynend olyfkleurig aan die bokant, die sye is silwer en die onderkant is wit. Daar is 'n onreëlmatige swart streep vanaf die punt van die snoet tot by die basis van die stertvin. Die streep is breër en duideliker by die mannetjies. Die vis het 'n klein bek met 'n paar baarde om en word tot 40 mm lank.

Die vis leef in vlak panne en strome met baie plantegroei in. Hulle vreet klein water organismes en broei in die somer.





</doc>
<doc id="71611" url="https://af.wikipedia.org/wiki?curid=71611" title="Pluimvee">
Pluimvee

Pluimvee is gedomestikeerde voëls wat deur mense aangehou word vir hul produkte. Pluimvee is basies vee met vere ('n pluim is 'n veer). Dit sluit in: hoenders, kalkoene, eende, makoue, ganse en selfs volstruise. Hulle word aangehou vir die eiers wat hulle lê, vleis en selfs vir hulle vere.

Onder pluimvee word verstaan voëls wat ter wille van eier- of vleisproduksie aangehou word. Van al die voëlsoorte neem die hoender verreweg die vernaamste plek in die pluimveebedryf in, maar eende, ganse, makoue, kalkoene en kwartels speel ook 'n belangrike rol. 

In die pluimveebedryf word daar onderskei tussen lêrasse vir die produksie van eiers vir die verbruikersektor en vleisrasse vir die produksie van braaikuikens en -hoenders, eende, ganse, ensovoort. 

Eiers is vanweë hulle hoë proteïeninhoud, vitamiene en minerale 'n belangrike voedingsproduk, asook pluimveevleis, wat gewoonlik 'n besonder gunstige vet/vleisverhouding het. Pluimveeboerdery is uiters gespesialiseer. Die werfhen met haar kuikens en weglêneste is vir altyd verby. In die plek daarvan het die sogenaamde batteryhen gekom. 

Hulle produseer in hul duisende eiers, soms letterlik op 'n lopende vervoerband, in draadhokkies nie groter as 20 x 25 cm nie. Die braaihoender, 'n "uitvinding" van die 20e eeu, broei in 'n masjien uit, en word na 8 weke geslag sonder dat die dier ooit die sonlig gesien het. Die arbeid, soos die uithaal van eiers, kos en water gee, en die skoonmaak van die hokke, vereis vanweë meganisasie die minimum mannekrag. Die totaal onnatuurlike leefwyse van hierdie diere lok, veral in Europa, dikwels kritiek by diereliefhebbers uit. 

Aan die ander kant bied die bedryf aan 'n proteïen-honger wêreld 'n goedkoop en higiëniese voedselbron. Veral in Europa, waar byna alle voedselpryse sterk gestyg het, het die prys van eiers en pluimvee in die laaste dekade feitlik konstant gebly. Suid-Afrika, waar dieselfde meganisasieproses waarskynlik geleidelik toegepas sal word, sal ook mettertyd voordeel hieruit put. Die nuwe boerderymetodes en moderne aanpassing het egter daartoe gelei dat produksiekoste, en daarmee saam die verbruikersprys van pluimvee en eiers, in die laaste dekade skerp gestyg het. 

In Europa word daar nog net in België en Nederland op redelike skaal met kalkoene geboer. In Suid-Afrika word daar heelwat moeite gedoen am hierdie bedryf te stimuleer. Lê-eende word amper nie meer in Europa aangehou nie omdat die vraag na eende-eiers sterk gedaal het. In Suid-Afrika het die bedryf nog nooit werklik ingang gevind nie. Frankryk is die belangrikste produsent van ganse, terwyl tarentale daar ook gesogte pluimvee is.

Oor die afstamming van die hoender ("Gallus domesticus") is daar min bekend. Daar word aanvaar dat die huishoender 'n afstammeling is van die wilderooiboshoender of Bankivahoender ("Gallus gallus"), wat vandag nog in Indonesië, Birma, Noord-Italië en op die Filippynse Eilande aangetref word. Ook ander boshoenders, die sogenaamde Lafayettehoender ("Gallus lafayettii") uit Sri Lanka, die Indiese Sonnerathoender ("Gallus sonneratii") en die Javaanse vurksterthoender ("Gallus" "varius)," het vermoedelik ook ŉ aandeel gehad in die ontwikkeling van die huishoender. 

Uit die Ooste het hierdie mak hoenders, wat reeds onderling begin teel het en veral van wee hulle vleis en later hulle eiers aangehou is, waarskynlik via Wes-Asië, Noord-Afrika, Griekeland en Italië na die Weste versprei. Die Romeine het hoenders as heilige diere beskou (nie te heilig om in die kookpot te beland nie) en het die mak hoender na die Germaanse volke versprei. Gedurende die Middeleeue het die kruistogte waarskynlik die verspreiding van die mak hoender baie vergemaklik. 

Die Europese koloniste het hoenders na Amerika geneem, soos Jan van Riebeeck ook hoenders saam met hom na die Kaap gebring het. Uit geskiedenisbronne is dit egter ook bekend dat Vasco da Gama hoenders in Natal opgemerk het. Die Swart stamme wat uit die Noorde van Afrika suidwaarts getrek het, het dus ook hulle eie soort hoenders gehad. Ook die Khoi het hoenders aangehou, maar in vergelyking met die destydse Europese huishoender was hulle van swak gehalte. Jan van Riebeeck het gedurende 1656 en 1657 hoenders uit Holland ingevoer met die oog op die produksie van vleis en eiers. 

Jan Woutersz was waarskynlik die eerste hoenderboer in Suid-Afrika. In die 18e en 19e eeu was daar nog geen georganiseerde hoenderboerdery nie, maar die meeste boere het wel hoenders op die werf aangehou. Hoenders is ook tydens die Groot Trek die binneland ingeneem in spesiale houthokke, wat onder aan die ossewa gehang het.

Kalkoene het oorspronklik wild in Noord-Amerika voorgekom. Die Asteke het waarskynlik kalkoene as huisdiere aangehou. Ook ander Indiaanse kulture het die kalkoen mak gemaak, veral vir die vleis maar ook vir hul mooi vere. Die mak kalkoen stam af van die subspesie "Meleagris gallopavo" "gallopavo", wat nog in die suide van Mexiko aangetref word. In sy oorspronklike woongebied is hierdie kalkoen vandag baie skaars en word dit as 'n bedreigde spesie beskou. Kort nadat Amerika ontdek is, het die Spanjaarde kalkoene saam met hulle teruggeneem Europa toe. 

Die huidige kalkoenrasse stam van hierdie ingevoerde voëls af. Daar is bruin of sogenaamde bronskleurige kalkoene, in Suid-Afrika die bekende blougrys kalkoen, en ook die oorheersende wit kalkoenras, veral in die Europese pluimveebedryf.

Die moderne eenderasse in die pluimveebedryf stam af van die verskillende wilde-eende in die Noordelike Halfrond, soos "Anas platyrhynchos", die Indiese drafeend en die beroemde Pekingeend. Die Chinese was waarskynlik die eerste mense wat eende mak gemaak het. Eende is nie net vanweë hul vleis en eiers aangehou nie, maar ook vir hulle dons en vere. Dit is bekend dat die Voortrekkers ook eende saam met hulle die binneland ingeneem het. 

In die Oudheid is ganse op groot skaal in verskeie dele van Europa aangehou. Hulle het waarskynlik van die bekende wilde- of grysgans ("Anser anser") afgestam. Die Romeine was veral lief vir die diere. Ganse is wel diere en was dus grotendeels selfversorgend. Namate minder ruimte in Europa beskikbaar was, het die gewildheid van die gans as plaasdier afgeneem. In Oos-Europa is die gans nog 'n gewilde plaasdier, maar in Wes-Europa word hulle nog net op groot skaal aangehou vir die produksie van ganslewers. Dit is bekend dat die grensboere ganse aangehou het en dat die Voortrekkers hulle later ook die binneland ingeneem het.

Hoenders, ganse en makoue is vir 'n lang tyd as feitlik selfversorgende diere op plase of in agterplase aangehou. Pluimveeboerdery was aanvanklik nie op vleisproduksie toegespits nie, en die vere is hoofsaaklik gebruik vir die verfraaiing van klere, die maak van kussings, matrasse en ander artikels. Die eerste volwaardige pluimveeskou is in 1849 in Boston in die VSA gehou, en hierdeur is die studie van die destyds bestaande rasse sterk aangemoedig. 

Dit was ook die aansporing tot die ontwikkeling van nuwe rasse en soorte. Kennis van eierproduksie was in daardie jare uiters gebrekkig. Oor die kunsmatige uitbroei van eiers was die destydse hoenderboere minder onseker. Die Ou Egiptenare en die Chinese het al geweet hoe dit gedoen moet word. Teen die einde van die 19e eeu het die beperkte pluimveebedryf in Suid-Afrika hom begin toespits op die teel van rashoenders. James Templar het byvoorbeeld in 1883 ŉ klompie rasegte hoenders ingevoer en ene Jan Hofmeyr en 'n boer, bekend as Van Eyssen, het sy voorbeeld gevolg. 

Die eerste pluimveeklubs is in 1884 in Natal en in 1893 in die Westelike Provinsie gestig – laasgenoemde het 110 lede gehad. In 1904 het pluimveeliefhebbers die Suid-Afrikaanse Pluimveevereniging in Kimberley gestig, hoofsaaklik met die oog op die bevordering en beheer van pluimveeskoue. Pluimveeliefhebbers is so geïnspireer dat pluimvee uit Brittanje, Nieu-Seeland, Denemarke, Duitsland, Frankryk, België, Italië, die VSA en die Verre Ooste ingevoer is. 

Gedurende 1914 is eiers ten bedrae van R 132 000 ingevoer. Na die Eerste Wêreldoorlog moes Suid-Afrika egter selfversorgend raak en in 1921 is eiers ten bedrae van R 400 000 na Brittanje en Europa uitgevoer. Die gevolge van die Anglo-Boereoorlog was 'n werklike stukrag in die ontwikkeling van die pluimveebedryf in Suid-Afrika. Omdat Transvaal en die Vrystaat na die oorlog feitlik kaal gestroop was van hul inkomstebronne, is hoenderboerdery beskou as 'n vinnige metode om die veefaktor in te skakel en terselfdertyd as tussentydse voedselbron te dien. Teen 1930/ 31 het uitvoere die rekordsyfer van 193 162 kiste van 30 dosyn elk bereik. Die nasleep van die Depressie van 1929 het egter veroorsaak dat eierpryse laag gedaal het. 

Die Tweede Wêreldoorlog, wat in 1939 uitgebreek het, het feitlik alle uitvoer tot stilstand gebring. Die Staat was verplig om as koper op te tree en dit het die hele bemarkingstruktuur verander. In 1953 is die Eierbeheerraad gestig. Pluimveeboerdery in Suid-Afrika het gedurende die laaste 80 jaar ŉ belangrike bedryf geword en groot pluimveeplase word naby Johannesburg, Pretoria, Kaapstad, Port Elizabeth, Bloemfontein, Durban en Pietermaritzburg aangetref. Die klem in die pluimveebedryf het dus op hoenders en hoendereiers geval. 

Teenoor die pluimveebedryf wat enersyds ontwikkel het, het daar, anders as in Europa, ook nog heelwat pluimvee op kleiner skaal op die gewone gemengde boerdery agtergebly. In Europa het pluimvee feitlik heeltemal van die plase af verdwyn en in die bedryf beland. In Suid-Afrika het die proses heelwat stadiger en anders verloop, hoewel die beeld van die pluimveeboerdery in die laaste paar dekades drasties verander het. Sowat 20 jaar gelede was die aanhou van hoenders heeltemal gebaseer op hul natuurlike leefwyse: 'n haan met 'n klompie henne wat vry kon rondbeweeg, en saam 'n hegte groepie met 'n streng hiërargie gevorm het. Die hele dag lank het die huishoender geskrop op soek na sade, wurms en insekte. 

In die natuur het hulle in bome geslaap, maar op plase of in die agtertuin was daar 'n hoenderhok om hulle teen roofdiere te beskerm, en in plaas van takke het hulle op stellasies geslaap. Gewoonlik is daar eenkant in die hok 'n plek afgesonder waar die henne kon lê. Dit is hierdie wydverspreide weglêery wat die uithaal van eiers 'n baie tydrowende taak gemaak het. In Europa is die toneel van die klompie vrylopende hoenders, eende of ganse beslis verby, maar nog nie heeltemal in Suid-Afrika nie. 

Terwyl dit in Europa ekonomies nie meer moontlik is om pluimvee op hierdie "natuurlike" manier aan te hou nie, word die metode van boerdery in Suid-Afrika met sy talle kleinboere, klein dorpsgemeenskappe (veral in die onafhanklike Swart state) nog algemeen toegepas. Dit gaan in sulke gevalle nie werklik oor die ekonomiese bedryf nie, maar oor ŉ voorraad eiers en vleis vir 'n selfversorgende klein gemeenskap. Aan die ander kant het die aanhou van hoenders in 'n hok in die agterplaas op selfs die groter dorpe heeltemal onekonomies geword. 

Die hoenders eet in geldwaarde meer kos op as wat hulle in vleiswaarde en eiers kan produseer. Die werfhen of vars eier uit die hoenderhok het 'n buitensporige duur artikel geword. Die enigste manier om hoenders en ander pluimvee ekonomies lonend te maak, is die oorskakeling na die massabedryf. Op die moderne pluimveeplase word enorme getalle hoenders in ŉ beperkte ruimte binnenshuis gehou, dikwels sander daglig. Hulle kan skaars beweeg, en hulle enigste taak is die lê van eiers of om so vinnig moontlik te groei sodat hulle geslag kan word. 

In baie gevalle is hulle pote heeltemal onderontwikkel omdat hulle dit nie meer gebruik nie. Dit is voor die hand liggend dat hierdie onnatuurlike leefwyse die hoenderboere die kritiek van die meeste diereliefhebbers op die hals haal, veral in Europa en die VSA, waar die soort bedryf al soveel langer toegepas word. Aan die ander kant verskaf die pluimveebedryf, veral die hoenderbedryf, 'n belangrike, relatief goedkoop bron van proteïene in die vorm van witvleis en eiers. 

In ŉ vinnig ontwikkelende land soos Suid-Afrika styg die vraag na voedselbronne daagliks, nie net in die Republiek nie, maar ook in die omliggende Afrikalande. Net deur oor te skakel na die intensiewe moderne pluimveeboerderymetodes kan pryse in so mate onder beheer gehou word dat die grootste deel van die bevolking nog die vleis en eiers sal kan bekostig.

Hoenders kan volgens ekonomiese waarde ingedeel word, naamlik vleisrasse, eierproduksie en dubbeldoelrasse – met ander woorde vir sowel slag – as eierproduksie. Wat die vleisrasse betref is die Cornish ŉ goeie voorbeeld. Hierdie ras behoort tot die veghoendertipe wat vandag nog in Suidoos-Asië geteel word. Die Cornish word as die voorganger van die braaihoender beskou. ŉ Kruising tussen die Cornish en die Plymouth Rock word wêreldwyd as ŉ uitstekende slaghoender aanvaar. 

Die Leghorn is weer ŉ goeie lêhen. Hierdie ras, wat wit, swart, bruin, geel of gestreep kan wees, het ontstaan uit kruisings met hoenders uit Italië, met Spaanse hoenders in die VSA en is verder verbeter deur kruisings met Engelse Leghorns. Onder dubbeldoelrasse tel bekende rasse soos Australorps, Rhode Island Red, Ligte Sussex, New Hampshire, die Plymouth Rock en Wyandotte. Die Rhode Island Red is ŉ gewilde hoender in baie lande en word op groot skaal in Suid-Afrika geteel. Hulle eierrekords vergeleyk terloops baie gunstig met die van die Wit Leghorns en die Swart Australorps. 

Die New Hampshire is net soos die Rhode Island Red in die VSA geteel. Dan is daar nog talle rasse wat as troeteldiere en vir skoudoeleindes aangehou word vanweë hul sierlikheid. Bekende rasse in die verband is die klein veghoenders soos Cochins en Silkies, die Yokohama, met ŉ besonder lang stert, en die bekende kapokkie. Al die talle ander rasse is eintlik nog net van betekenis vir diegene wat ŉ klein klompie hoenders in die agterplaas aanhou, soos onder meer die Wyandotte (VSA), die Orpington (Engeland), die Maran, afkomstig uit Frankryk, en die Sussex uit Engeland. 

In die verlede is aanbeveel dat ŉ pluimveeplaas so na as moontlik aan ŉ bemarkingsgebied moet wees. Vanweë die uitbreiding van stedelike gebiede het dit egter soms gebeur dat pluimveeplase binne stadsgebiede geval het. Behalwe die hoë koste as so ŉ plaas verskuif sou moes word, was daar die bykomende nadele van duur grond en arbeid en toenemende diefstal. Aan die ander kant is die vervoerkoste geweldig hoog indien die plaas afgeleë is. 

Pluimveeboerdery is vandag ŉ gespesialiseerde bedryf en talle faktore moet in ag geneem word voordat ŉ pluimveeplaas aangelê word. Die grond moet groot genoeg wees omdat die geboue minstens 100 m van mekaar moet wees; dit is ook noodsaaklik om na die struktuur van die grond te kyk omdat turfgrond byvoorbeeld die gevaar inhou dat geboue kan kraak. Verder moet die grond verkieslik so gelyk moontlik en goed gedreineer wees en alleafloopwater moet doeltreffend weggevoer kan word. 

Waar hoenders aanvanklik in hokke met strooi op die vloere aangehou is, het die higiëniese roostervloer later groot ingang gevind. In lande met ŉ sterk ontwikkelde pluimveeboerdery (byvoorbeeld Nederland en België), word die grootste aantal lêhenne in ŉ battery aangehou, dit wil sê rye hokke van gaas. So kan die hokke ook volgens die stapelspelsel op mekaar geplaas word. Dit vergemaklik alle werksaamhede in so mate dat een persoon ongeveer 10 000 henne kan versorg. 

Dan is daar ook die sogenaamde “high rise”-huise, maar die koste per hen word verminder deurdat daar meer batterye per vierkante meter is, naamlik drie vlakke met hoenderbatterye. Met die tipe huis is ŉ probleem soos misverwydering nie meer ŉ probleem nie omdat ŉ trekker onder die hokke kan deurry en die mis meganies verwyder. Daar is bereken dat ongeveer 80% van die wêreld se lêhenne vandag in batterye aangehou word. Een van die belangrikste funksies van hoenderhuise is om die hoenders teen temperatuursveranderinge te beskerm. 

Gedurende warm weer moet die gebou koel wees en andersom – ŉ konstante temperatuur van 22˚C is geskik vir lêhenne. Dit is ook baie belangrik dat ŉ hoenderhuis oor goeie ventilasie beskik en droog is omdat ŉ hoë voggehalte nadelig vir die hoenders kan wees. Al hoe meer pluimveeboere isoleer deesdae hul hoenderhuise ten einde die temperatuur te help reguleer. Hiervoor is plafonne baie belangrik aangesien die meeste hitte deur die dak opgeneem of daardeur verlore gaan. Voerbakke is uiters belangrik en moet aan die volgende vereistes voldoen:  

Dit moet maklik vol – en skoongemaak kan word, hoenders moet nie daarop kan slaap nie, die voer moet maklik bereikbaar wees, selfs al is die bakke taamlik leeg, en voervermorsing moet tot die minimum beperk word. Dit is belangrik om te onthou dat hoenders langer sonder kos as sonder water kan lewe. 

ŉ Gebalanseerde dieet is noodsaaklik vir die produksie van sowel eiers as braaikuikens. Deur navorsing is dit moontlik dat diëte vir alle ouderdomme en klasse van pluimvee geformuleer kan word – selfs rekenaars word vir die doel gebruik. Graansoorte en hulle neweprodukte, soos mielies, graansorghum en koringsemels, is ŉ waardevolle bron van koolhidrate. Geelmieliemeel is ŉ gesogte graansoort in pluimveevoere omdat dit volop en betreklik goedkoop is en die meeste koolhidrate bevat. 

Dit bevat ook pigmente wat die geel kleur aan die braaikuiken se vel en eiergeel gee. Proteïene is baie noodsaaklik vir eierproduksie, en voedsel wat ryk is hieraan, is onder meer vismeel en grondboon -, sonneblom – en katoensaadoliekoekmeel. Net soos by die mens, toon pluimvee duidelike afwykings indien daar ŉ tekort aan vitamiene in die dieet is. ŉ Tekort aan vitamien D veroorsaak ragitis, terwyl malkopsiekte of breinversagting deur ŉ tekort aan vitamien E veroorsaak word. 

Minerale is ook nodig in die dieet, terwyl skoon en vars water altyd beskikbaar moet wees. Omdat ŉ hoender nie sweetgaatjies het nie, verdamp die water van die longe af, wat die belangrikste manier is waarop ŉ hoender van die oortollige hitte ontslae kan raak. Deesdae word allerhande bymiddels in pluimveevoeding gebruik. Pluimveesiektes word op hierdie manier bekamp, terwyl die groei gestimuleer word deur onder andere antibiotika by die voeding te voeg. 

Vir maksimale eierproduksie is dit noodsaaklik dat die hen daagliks voldoende nutriënte inneem sodat sy ŉ eier van gewenste grootte kan produseer, asook in ŉ goeie fisieke toestand kan bly sonder dat haar liggaamsmassa te veel toeneem. In die meeste gevalle presteer eierproduksielyne die beste op volvoeding deur die hele produksietyd. Vleistipe hoenders is meer geneig tot ooreet as die eiertipe hoenders, en daarom is dit dikwels nodig om die tipe henne se voerinname te beperk, selfs voordat topproduksie bereik is. 

Die voeding van teelhenne verskil ietwat van die van henne wat vir kommersiële eierproduksie aangehou word, omdat meer van die noodsaaklike nutriënte nodig is as slegs vir die vorming van ŉ eier. Braaikuikens moet vinnig groei en ontwikkel en daarom moet die dieet voldoende, hoogs verteerbare en gebalanseerde hoeveelhede van al die voedingstowwe bevat. Braaikuikens kry van dagoud tot slagouderdom, wat reeds op 7 op 8 weke bereik word, net soveel kos as wat hulle wil eet. 

Daar word dikwels gevra hoeveel vordering gemaak is ten opsigte van pluimveeteling en of die huidige hoenders beter presteer as die van ŉ aantal jare gelede. Die volgende voorbeelde verskaf ŉ duidelike antwoord: Gedurende 1923 het dit 16 weke geduur om ŉ braaikuiken met ŉ lewende massa van 1,0 kg te produseer. Vandag word ŉ braaikuiken met ŉ massa van 2,3 kg in 7 weke geproduseer. In die geval van lêhenne was die vordering ewe merkwaardig. Waar die wilde-boshoender ongeveer 30 eiers per jaar lewer, lê die moderne hen gemiddeld 240 tot 280 eiers per jaar. 

Sover bekend, is die eerste hen wat 200 eiers per jaar gelê het, in 1902 in Engeland geteel. In 1913 het “Lady Macduff” 303 eiers gelê en sodoende bewys dat ŉ hen wel meer as 300 eiers per jaar kan lê. In die VSA het 300-eier-henne algemeen begin word, en die standaard is verder verhoog toe ŉ gestreepte Plymouth Rock-hen in 1929 met 358 eiers per jaar te voorskyn gekom het. Kort op haar hakke in 1930 was ŉ Wit Leghorn-hen met 357 eiers. 

Nog ŉ verbasende rekord is in 1945 in New York opgestel toe 13 Wit Leghorn-henne ŉ gemiddelde produksie van 312,3 eiers per hen oor ŉ tydperk van 51 weke gelewer het, waarvan 12 volwaardige susters was. In 1865 het die Oostenrykse monnik Gregor Mendel sy gevolgtrekkings gemaak nadat hy sy klassieke telingsproewe met ertjies gemaak het. In 1902 het William Bateson, wat hoenders geteel het, bewys dat die wette van oorerwing soos deur Mendel opgestel, ook op diere van toepassing is. 

Verskeie teorieë oor oorerwing van eierproduksie is geboekstaaf, onder meer die teorieë van Pearl, Hurst en Goodhale Hays. Laasgenoemde teorieë bied vandag nog ŉ grondslag vir die verbetering van eierproduksie en berus op die volgende faktore: 

-        Vroeë geslagsrypheid

-        Hoë winterproduksie

-        Geen onderbreking gedurende produksie

-        Geen broeisheid

-        Aanhoudende produksie in die herfs. 

In sy soektog na 'n goeie praktiese teelmetode het Pearl gedurende 1898 tot 1907 elke jaaralleenlik sy hoogste produserende henne vir teeldoeleindes gebruik. Die henne is uitgesoek vir produksie, gesondheid en lewendigheid. Na 9 jaar se paringproefnemings op die wyse het Pearl bevind dat geen verhoging in eierproduksie verkry kan word en die gemiddelde van die groep nie verhoog kan word deur elke jaar van die beste henne uit 'n groep hoenders te teel nie. 

Die nageslag van die hoogste produserende henne uit die groep het ook geen beter nageslag gelewer as henne wat gewoonweg uit die groep gekies is nie. Toe Pearl en Surface (1909) ook vasgestel het dat die dogters van 200-eier-moeders niks meer eiers lê as die dogters van henne met 'n produksie van 150 tot 200 eiers nie, het Pearl geen voordeel in die seleksie van henne uit die groep gesien nie. Nieteenstaande die werk van Pearl, het James Dryden (1921) van die Oregon-proefstasie bewys dat eierproduksie nie alleen verhoog kan word deur parings uit die groep nie, maar dat die verhoging ook vinnig kan geskied. 

Vir sy werk het hy drie rasse gebruik: Wit Leghorns, gestreepte Plymouth Rocks and Oregons. Volgens Dryden het dit geblyk dat parings uit die groep suksesvol is in 'n onverbeterde groep, maar dat die verbetering afneem namate 'n sekere hoogte van produksie bereik is. Enige kommersiële dier moet aan sekere markvereistes voldoen en die teler moet toesien dat die dier die genetiese vermoë het om daaraan te voldoen. In die geval van pluimvee word op die volgende gelet: groeitempo, wat veral by die braaikuiken belangrik en 'n hoogs oorerflike faktor is. 

Die groeitempo word onder meer beïnvloed deur rasverskille, eiergrootte, geslagsverskille en basterkrag (heterose). Dit is 'n interessante verskynsel dat kruisgeteelde diere vinniger as een of albei van die ouers groei. Selfs die kleur van die vere is belangrik omdat hoenders met gekleurde vere onaantreklik vertoon wanneer hulle geslag word. Ander faktore wat in aanmerking geneem word, is die velkleur, veregroei en siekteweerstand. By lêhenne is vroeë geslagsrypheid belangrik - hoe gouer 'n hen hierdie stadium bereik, hoe meer eiers sal sy lê. 

Omdat henne eiers in reekse met 'n kort rusperiode tussenin produseer, moet die rustyd so kort as moontlik gehou word vir goeie produksie, en dus moet daar ook hieraan aandag geskenk word. Faktore wat verder in ag geneem word by die teel van lêhenne, is volgehoue produksie, broeisheid (daar word streng hierteen geselekteer), eiergetalle, eiergrootte en dopkleur. Dit is dus uit voorafgaande duidelik dat daar 'n hele aantal eienskappe is waarvoor geselekteer moet word. Die teelsukses word bepaal deur die getalle waarmee gewerk word, die byhou van geskikte rekords, die korrekte interpretasie van die resultate, die seleksie van doeltreffende teelouers en baie geluk.

Vir die kunsmatige uitbroei van die eiers bestaan daar twee tipes masjiene: die stillugmasjien, wat gewoonlik 'n klein tipe masjien is waarin lugomruiling natuurlik geskied en die eiers met die hand omgedraai word, en die geforseerde-lugmasjien, wat toegerus is met waaiers vir lugomruiling. In laasgenoemde masjien word die eiers outomaties omgedraai. Daar is 4 faktore wat goeie broeiresultate beïnvloed, onder meer die korrekte posisie van die eiers. In stillugmasjiene word die eiers plat op die sy gepak en in geforseerdelugmasjiene met die breë punt na bo. 

Gedurende die broeityd moet die eiers gereeld gedraai word ten einde te verhinder dat die ontwikkelende embrio aan die binneste dopvlies vasgroei en om die temperatuur aan alle kante van die eier dieselfde te hou. Temperatuur is die kritiekste faktor en het nie net 'n invloed op die uitbroeibaarheid nie, maar beïnvloed ook die lengte van die broeityd, embriogrootte en sterftes, die grootte en lewensvatbaarheid van die kuikens wat uitbroei, asook die persentasie gebreklike en swak kuikens. 

Vir goeie resultate is die regte hoeveelheid vog in die masjien net so belangrik as die regte temperatuur. Die regte hoeveelheid vog bevorder kalkopname en 'n toename in die grootte van die embrio. Vogtigheid is ook belangrik wanneer die kuikens deur die dop begin pik. Net soos ander lewende organismes het die ontwikkelende embrio suurstof nodig vir ontwikkeling, terwyl koolsuurgas afgeskei word. Die broeimasjien het 'n dubbele funksie, naamlik suurstofvoorsiening en die wegvoering van koolsuurgas en ander skadelike gasse. 

Sowat die helfte van die totale sterftes vind gedurende die laaste 3 tot 4 dae van die broeityd plaas, waarvan die 19e dag die kritiekste is. Dit is te wyte aan swak broeimasjienfaktore. Die tweede vernaamste kritieke tyd is van die 2e tot die 4e dag van uitbroei. Wat veroorsaak word deur henne met ŉ lae broeivermoë. Die derde kritieke tyd, hoewel nie so belangrik soos die eerste 2 nie, is tussen die 1 Deen die 14e dag, wat veroorsaak word deur voedingstekorte in die rantsoen van die teelhoenders. 

Ten einde die verwagte sukses vroegtydig te bepaal, is dit nodig om die eiers in verskillende stadia van die broeityd te toets. Vir die doel is die 7e en 18e dag van die broeityd die beste en 'n toetslamp word hiervoor gebruik. Hierdie toets kan aandui of die embrio's goed ontwikkel is en of dit reeds voor die 7e dag gesterf het. Tydsduur van broeitye van verskillende pluimvee:

Hoender – 21 dae 

Eend – 28 dae

Kalkoen – 28 dae

Tarentaal – 26 – 28 dae

Fisant  - 12- 24 dae

Makou - 35 dae

Gans – 28 – 30 dae

Volstruis – 42 dae

Die uitskotlêhen en lêrashaantjies het tot in ongeveer 1950 die grondslag vir die pluimveebedryf gevorm, maar is geleidelik vervang deur spesiaal geteelde braaikuikens. Die braaikuikenbedryf in Suid-Afrika het 'n enorme omvang en sal in die toekoms waarskynlik nog belangriker word. Dit is goedkoper om braaikuikens as volwasse slaghoenders te produseer omdat die produksiekoste nog besonder laag is wanneer die braaikuiken op 7 tot 8 weke bemark word. 

Twee belangrike faktore waaraan telers van braaikuikens moet aandag gee, is die groeitempo en bouvorm. 'n Voorbeeld van die vordering wat al in die verband gemaak is, is die feit dat daar in 1965 braaikuikens met 'n massa van 1,59 kg op die ouderdom van 9 weke bemark is. Vandag word braaikuikens op die ouderdom van 8 weke bemark met 'n massa van ongeveer 1,98 kg. Braaikuikens word deesdae hoofsaaklik geproduseer van die Wit Plymouth Rock en die Wit Cornish veghoender, of sinteses van die twee rasse. 

Wat bouvorm betref, is die braaikuiken verbeter ten einde hulle by die behoefte aan te pas, met ander woorde die totale hoeveelheid eetbare vleis aan die karkas word verhoog. In sommige gevalle was die vordering op die gebied van voeding selfs vinniger as op die gebied van teel, omdat die voedingsbehoeftes aangepas moes word. Waar daar in 1951 4 kg voer nodig was vir die produksie van 1 kg lewende massa, was 2,05 kg in 1974 nodig om dieselfde hoeveelheid lewende massa te produseer. 

Omdat voedingskoste die hoogste enkele koste-item is, moet elke braaikuikenprodusent daarna streef dat die maksimum hoeveelheid vleis met die kleinste hoeveelheid kos geproduseer kan word. Op die ouderdom van 7 tot 8 weke is die kuikens slaggereed; hulle massa is dan ongeveer 2 kg. Alle braaikuikens wat as geslagte hoenders bemark word, moet volgens wet in 'n goedgekeurde slagplaas geslag word. Die slagproses geskied heeltemal meganies. 

Kuikens word onderstebo aan ŉ vervoerband opgehang en hulle beweeg na 'n elektriese skokapparaat, waar hulle doodgeskok. word. Die nekare word dan afgesny sodat die karkasse leegbloei, wat 1 ½ tot 2 minute duur. Nadat die kuikens vir 'n ½ tot 1 minuut in warm water gedompel is, beweeg hulle na die elektriese plukmasjiene wat die vere verwyder, Die braaikuikens word met 'n elektroniese apparaat getel en terselfdertyd geïnspekteer vir uitwendige abnormaliteite wat hulle vir menslike verbruik ongeskik maak. 

Vervolgens word die ingewande verwyder en die eetbare en nie-eetbare binnegoed word geskei. Die nie-eetbare dele, bloed en vere word gebruik vir die vervaardiging van pluimvee-neweproduktemeel. Die karkasse word hierna in yswater gedompel om hulle teen uitdroging te beskerm en langer vars te hou. Na afkoeling word die karkasse op 'n drooglyn gehang en geïnspekteer. Aanvanklik is slaghoenders slegs as heel, vars karkasse bemark. Vandag het die verbruiker 'n keuse tussen vars en bevrore slaghoenders. 

Braaikuikenporsies of snitte het in die laaste paar jaar besonder gewild geword. Pluimveevleis word slegs deur beesvleis oortref wat betref die verskaffing van vleis in Suid-Afrika.

Sover bekend, is die eerste eierlêtoets in 1879 in Engeland gehou. Pluimveeboere het in toenemende mate begin soek na inligting om te besluit watter rasse die meeste eiers gedurende die eerste seisoen van produksie sou lê. Die eerste eierlêtoets in Suid-Afrika is in 190617 deur die Westelike Provinsie se Landbouvereniging gereël. 'n Interessante feit is dat die Wit Leghorn koning gekraai het met die hoogste produksie van 223 eiers. Na hierdie poging het 2 departementeelbeheerde toetse in Potchefstroom (1914) en Cedara (1917/18) gevolg 'n Sentrale eierlêtoets by Glen in 1926 het vir 900 henne voorsiening gemaak. 

Dit was egter duidelik dat die henne wat goed gevaar het in die prestasietoetse, nie alty verteenwoordigend was van die betrokke teler se hele boerdery nie, en dat hulle nageslag dikwels nie aan die hoë verwagtings voldoen het nie. In 1951 is 'n nageslagtoets ingestel en in 1963 is die ewekansige monstereier-produksietoets by Glen ingestel en later ook 'n tweede by Irene. Na 1960 was dit duidelik dat suiwer rasse nie noodwendig die beste eierproduseerders wa nie en is daar in die toetse ook voorsiening gemaak vir kruisgeteelde hoenders. 

Heel gou het hierdie hoenders die toetse oorheers en die opreg geteelde suiwer rasse het verdwyn. Die uitmuntende vordering in eierproduksie-potensiaal (van ŉ gemiddelde 106 eiers per hen, gebaseer op die 1906/7-eierlêtoets in Kaapstad, tot 250 eiers in die 1978/80-toets by Irene) kan aan verskeie faktore toegeskryf word, waarvan teling die belangrikste is. Dit was egter nie die enigste deurbraak nie. In al die voerberekings sedert 1930 het voerkoste ongeveer 60 % tot 80-% van die totale koste uitgemaak. 

Die feit dat die moderne lêhen dus baie minder kos verbruik om 'n dosyn eiers te produseer, was ook 'n geweldige deurbraak. In 1963 was daar in die Glen-toets 3,67 kg veer nodig om 1 kg eiers te produseer, terwyl die verhouding in dieselfde toets van 1977/79 slegs 2,67 tot 1 was. Telers se bydrae is egter aangevul deur ander tegnologiese deurbrake, soos die geslagsbepaling van kuikens waardeur die haantjies reeds in die vroegste stadium verwyder kan word. Siektebeheer en -bestryding en voedingsnavorsing het ook 'n belangrike bydrae gelewer sodat die hoenderhen optimaal gebruik kan word. 

Voordat eiers verkoop word, word dit gesorteer en meganies gegradeer. Die gehalte word gereeld getoets deur middel van 'n toetstafel, waarvan die bokant 'n glasblad het, met 'n spieël aan die onderkant. 'n Eier word op die glasblad gebreek en die boonste en onderste gedeelte (deur middel van die spieël) van die eier word getoets vir onder meer bloedvlekkies. Die hoogte van die eiergeel en die eierwit word getoets vir fermheid. Hoe hoër die eiergeel en hoe fermer die eierwit, hoe beter is die gehalte. 

Die dopkleur beïnvloed geensins die gehalte van 'n eier nie. 'n Ideale eier het 'n massa van tussen 56 en 60 g. Eiers word in toenemende mate vir nywerheidsgebruik aangewend, veral deur banketbakkers en lekkergoedvervaardigers. Hier word eierpap of eierpoeier meestal gebruik. Eiers word gebreek, soms gepasteuriseer en dan verkoel of bevries, en dan na die verskillende fabrieke versend. 

Eiers kan ook masjinaal geskei word en die dooiers (eiergeel) of die eierwit word dan verder verwerk en selfs droog gespuit. Ongeveer 10 % van die totale produksie word na raming op die manier gebruik. Die Eierbeheerraad is in 1953 gestig met die hoofdoel om die eiernywerheid in Suid-Afrika te stabiliseer. 





</doc>
<doc id="71613" url="https://af.wikipedia.org/wiki?curid=71613" title="Duinkerken">
Duinkerken

Duinkerken (Frans: "Dunkerque", Nederlands: "Duinkerke" of "Duinkerken", Engels: "Dunkirk", Duits: "Dünkirchen") is 'n nywerheids- en hawestad in die noorde van Frankryk, in die département Nord in die gewes Hauts-de-France, naby aan die Belgiese grens. Die stad het omtrent negentigduisend inwoners. Duinkerken is die hoofstad van die gelyknamige arrondissement wat rofweg gelykstaande is aan die Weshoek in Frans-Vlaandere.

Duinkerken is deur die Vlaamse grawe gestig om as 'n hawe aan die Noordsee te dien. Die stad is van historiese belang veral vanweë die Duinkerken-Kapers in die Tagtigjarige oorlog, en ook as die basis vir die ontruiming van geallieerde troepe na Engeland gedurende die Slag van Duinkerken tydens die Tweede Wêreldoorlog.


</doc>
<doc id="71614" url="https://af.wikipedia.org/wiki?curid=71614" title="Burmanbos-natuurreservaat">
Burmanbos-natuurreservaat

Burmanbos-natuurreservaat is geleë in Morningside, Durban, sowat 8 km noord van die sentrale besigheidsdistrik. Dit is 'n klein kuswoud wat ongeveer 55 hektaar beslaan, en deel uitmaak van Durban se Opelugstelsel (D'MOSS). Onder die reservaat se uitstaande woudboomsoorte tel die platkroon, boskoorsbessie en rooiboekenhout.

Dit bied drie wandelpaaie aan besoekers, die Pithi (500 m), Hadeda (1 km) en Bosolien (2 km) voetpaaie, wat deur die bos vleg om toegang tot die verskeie flora en fauna te bied. 'n Uitkykplatform aan die noordepunt van die buitenste voetpad bied 'n wye uitsig oor die Umgenirivier, vanaf Connaught-brug tot die Blue lagoon.

Die fauna is oorwegend skugtere spesies. Die reservaat bevat Durban se grootste bevolking blouduikers, benewens duiker, gebande en swartkwasmuishond, ystervarke en troppe blouape. Die voëllewe is meer aktief in die oggendure en word maklikste vanaf die sentrale privaatpad besigtig. Dit sluit in rooibekkakelaars, mikstert- en kleinbyvangers, nataljanfrederik, geelborskleinjantjies en paradysvlieëvangers.



</doc>
<doc id="71617" url="https://af.wikipedia.org/wiki?curid=71617" title="Breëband-ghieliemientjie">
Breëband-ghieliemientjie

Die Breëband-ghieliemientjie ("Barbus macrotaenia") is 'n varswater vis wat voorkom in die onderste gedeelte van die Zambezirivier, die Pungwerivier en Malawimeer. In Engels staan die vis bekend as "Broadband barb".

Die vis is deurskynend grys en silwer aan die onderkant. Daar is 'n reguit, breë swart streep vanaf die snoet tot by die basis van die stertvin en daar is ook 'n swart kol op die basis van die analevin. Die lyf is kort, die sylyn volledig en daar is twee pare baarde om die mond. Mannetjies ontwikkel tuberkels op die snoet gedurende die broeityd. Die vis word tot 40 mm lank.

Die vis leef in moerasagtige omgewings.





</doc>
<doc id="71620" url="https://af.wikipedia.org/wiki?curid=71620" title="Rooi-ghieliemientjie">
Rooi-ghieliemientjie

Die Rooi-ghieliemientjie ("Barbus fasciolatus") is 'n varswatervis wat voorkom in die Kunenerivier, die Okavangorivier, die boonste en middelste gedeelte van die Zambezirivier, die Kafuerivier en die Zambiese gedeelte van die Kongorivier. In Engels staan die vis bekend as "Red barb".

Die vis is ligrooskleurig aan die bokant en silwerwit aan die onderkant. Daar is 10-15 vertikale strepe op die lyf. Die tweede of derde streep is breër as die res terwyl die laaste streep meestal 'n kol op die basis van die stertvin is. Die lyf is slank en daar is twee pare baarde om die bek en die vis word tot 60 mm lank.

Die vis leef in suurstofryke water vol plantegroei soos in strome op vloedvlaktes en permanente mere. Die vis is sku en meer aktief in die oggend en laatmiddag. Hulle vreet klein organismes, partykeer van plantoppervlaktes af.





</doc>
<doc id="71622" url="https://af.wikipedia.org/wiki?curid=71622" title="IONIS Education Group">
IONIS Education Group

IONIS Education Group is die voorste groep vir private hoër onderwys in Frankryk. Die groep is in 1994 gestig en het meer as 20 000 studente en 62 000 alumni in 2015 en is tans betrokke in besigheid, IT, lugvaart, energie, vervoer, biologie, bestuur, finansies, bemarking, kommunikasie en ontwerp. 23 skole is lede van die groep.






</doc>
<doc id="71623" url="https://af.wikipedia.org/wiki?curid=71623" title="Beira-ghieliemientjie">
Beira-ghieliemientjie

Die Beira-ghieliemientjie ("Barbus radiatus") is 'n varswater vis wat wydverspreid voorkom suidwaarts vanaf Uganda insluitende die Zambiese gedeelte van die Kongorivier, die Kunenerivier, die Okavangorivier, die Zambezirivier en die ooskus riviere suidwaarts tot by die Pongolarivier-stelsel. In Engels staan die vis bekend as "Beira barb".

Die vis is silwerkleurig en daar is 'n reguit, swart streep vanaf die snoet tot by die basis van die stertvin. Die dorsale en stertvin is roos rooi met sagte swart rante om. Die oë is rooi aan die bokant. Daar is twee pare baarde om die bek en die vis word tot 120 mm lank.

Die vis leef in moerasse en strome met matige plantegroei. Hulle is meer aktief gedurende die nag.





</doc>
<doc id="71624" url="https://af.wikipedia.org/wiki?curid=71624" title="Sekelvin-ghieliemientjie">
Sekelvin-ghieliemientjie

Die Sekelvin-ghieliemientjie ("Barbus haasianus") is 'n varswater vis wat voorkom in die Zambiese gedeelte van die Kongorivier, die Okavangorivier, die boonste en onderste gedeeltes van die Zambezirivier, die Kafuerivier en die Pungwerivier. In Engels staan die vis bekend as "Sickle-fin barb".

Die vis is 'n klein spesie en word slegs 32 mm lank. Dit het geen sylyn of baarde nie. Die analevin van volwasse mannetjies het die vorm van 'n sekel. Die vis is deurskynend bruin en die broeiende mannetjies word rosig rooi. Die vis het 'n dun streep oor die middel van die lyf wat eindig in 'n kol op die basis van die stertvin. Daar is 'n klein swart driehoek op die basis van die dorsalevin en 'n swartkol op die basis van die analevin.

Die vis leef in moerasse en vloedvlaktes met volop plantegroei.





</doc>
<doc id="71626" url="https://af.wikipedia.org/wiki?curid=71626" title="Boel-ghieliemientjie">
Boel-ghieliemientjie

Die Boel-ghieliemientjie ("Coptostomabarbus wittei") is 'n varswatervis wat voorkom in die Okavangodelta, die boonste gedeelte van die Zambezirivier, die vloedvlaktes van die Kafuerivier en die Lualabarivier, 'n sytak van die Kongorivier.

In Engels staan die vis bekend as die "Upjaw barb".

Die bek is opmerklik, skuins en die tong is goed ontwikkel. Die oë is groot. Die vis is deurskynend pienk of bruin en word rooi gedurende die broeiseisoen. Die vis het geen baarde nie en word tot 40 mm lank.

Die vis leef in moerasse en vloedvlaktes in vlak water met digte plantegroei. Hulle vreet planktoniese organismes.





</doc>
<doc id="71633" url="https://af.wikipedia.org/wiki?curid=71633" title="Ploegbreker">
Ploegbreker

Die ploegbreker ("Erythrina zeyheri", vernoem na Karl Zeyher) is 'n bladwisselende dwergstruik van Suid-Afrika en Lesotho wat niks hoër as 60 cm groei nie. Eintlik is hulle ondergrondse koraalbome en hulle naam verwys na die feit dat 'n ploeg dikwels breek indien dit op so 'n ondergrondse boom stoot.

Die peulplant is inheems aan die sentrale plato, waar dit wydverspreid voorkom in grasveld. Hulle groei in kleigrond en soms sandgrond, in die nabye van spruite en vleie, waar hulle in kolonies kan voorkom.

Die haarlose, drieledige blare het skerp gekromde stekels langs die hoofas en groter syare, wat aan die ondersy opgehewe is. Die lote en blare word jaarliks uitgestoot, en sterf weg tydens strawwe hoëveldse winters, wanneer die plant oorleef as 'n aansienlike knolagtige wortelstok met kort bogrondse stingels. Bloeiwyses word in die somer voortgebring, van Oktober tot Januarie. Die hangende skarlakenkleurige, of by uitsondering wit, blomme het rooi blomkelke.

Die vrugte is gladde, swart peule, wat elk 'n paar harde, oranjerooi sade bevat.

Dit is 'n voedselplant vir die mot "Terastia margaritis".



</doc>
<doc id="71647" url="https://af.wikipedia.org/wiki?curid=71647" title="Knysna Nasionale Meergebied">
Knysna Nasionale Meergebied

Die Knysna Nasionale Meergebied is 'n park op die Tuinroete in die Wes-Kaap, Suid-Afrika. Op 6 Maart 2009 het die park met die Nasionale Wildernispark, Tsitsikamma Nasionale Park en ander areas in staatsbesit saamgesmelt om die nuwe Tuinroete Nasionale Park te vorm.

Die park is bekend vir sy meer met sonderlinge waterdiere en die hoë rotskranse langs die kloof deur na die kus.




</doc>
<doc id="71648" url="https://af.wikipedia.org/wiki?curid=71648" title="Nasionale Wildernispark">
Nasionale Wildernispark

Die Nasionale Wildernispark is 'n park op die Tuinroete in die Wes-Kaap, Suid-Afrika. Op 6 Maart 2009 het die park met die Tsitsikamma Nasionale Park, Knysna Nasionale Meergebied en ander areas saamgesmelt om die nuwe Tuinroete Nasionale Park te vorm. 

Die park is bekend vir sy woude en asemrowende kuslyn. Dit strek ongeveer 40 kilometer langs die Indiese Oseaan-kuslyn af.




</doc>
<doc id="71649" url="https://af.wikipedia.org/wiki?curid=71649" title="Betlehem">
Betlehem

Betlehem (Arabies: ‏بيت لحم‎ "Bait Lahm", Hebreeus: בית לחם "Bet Lechem") is 'n stad in die Wesoewer van die Staat van Palestina. Die stad is geleë net suid van die Israeliese hoofstad Jerusalem en is veral bekend as geboorteplek van Jesus van Nasaret. Daarom is die stad een van die belangrikste Christelike pelgrimstogte ter wêreld. Betlehem het 'n bevolking van sowat 30 000 in 2014 gehad.


</doc>
<doc id="71650" url="https://af.wikipedia.org/wiki?curid=71650" title="Gadidae">
Gadidae

Gadidae is 'n vis-familie wat tot die orde Gadiformes behoort. Die Europese kabeljoue en Skelvis is lede van hierdie familie. Geen van die spesies kom aan die Suid-Afrikaanse kus voor nie. Dit is 'n visfamilie van groot kommersiële waarde.

Die familie bestaan uit drie uit subfamiles: 

Die volgende spesies is deel van die subfamilie:



</doc>
<doc id="71651" url="https://af.wikipedia.org/wiki?curid=71651" title="Edwardiaanse tydperk">
Edwardiaanse tydperk

Die Edwardiaanse tydperk in die Verenigde Koninkryk strek oor die periode tussen 1901 en 1910, die regeringstydperk van koning Edward VII na wie dit vernoem is. 

Die afsterwe van koningin Victoria in Januarie 1901 en die troonbestyging van haar seun Edward het die einde van die Victoriaanse tydperk gemarkeer. In teenstelling met sy moeder, wat ná die dood van haar eggenoot, die Duitse boorling prins Albert, 'n teruggetrokke lewe gevoer en min belangstelling vir sosiale gebeurtenisse getoon het, was Edward vol van lewenslus. Die koning het net soos die Britse heersende klas van daardie tyd gereeld reise na die vasteland van Europa onderneem en geesdrif vir die plaaslike modes en kunslewe getoon om uiteindelik die leier van 'n elite te word wat sy eie leefstyl sou skep.

Alhoewel Edward VII reeds in 1910 oorlede is, word die historiese term Edwardiaanse tydperk dikwels ook gebruik om na die periode voor die ondergang van die "RMS Titanic" in 1912, die tydperk voor die Eerste Wêreldoorlog in 1914, die tyd voor die herstelling van vriendskaplike bande met Duitsland in 1918 of die periode voor die ondertekening van die Verdrag van Versailles in 1919 te verwys. Anders as die regeringstydperk van sy moeder, wat as Goue Tydperk bekend gestaan het, is die Edwardiaanse tydperk deur politieke woelinge en maatskaplike veranderings gekenmerk waardeur voorheen uitgeslote groepe soos vroue en gewone werkers toenemend gepolitiseer geraak het. 

In teenstelling met die Victoriaanse tydperk, wat in sommige opsigte met stagnasie verbind word, en die tydperk vanaf 1914, wat deur die Eerste Wêreldoorlog oorskadu is, was Edward se regeringstyd nogtans 'n historiese periode wat deur ekonomiese welvaart en stabiliteit ten opsigte van die Verenigde Koninkryk se buitelandse betrekkinge gekenmerk is. So is alliansies met Frankryk en Rusland gesmee wat vrede tussen die drie lande verseker het.

Die Britse samelewing was in die Edwardiaanse tydperk nog in 'n streng klassestelsel verdeel. Maar ekonomiese en tegnologiese vooruitgang het, net soos maatskaplike veranderinge, gaandeweg hul invloed op sosiale strukture laat geld. Dié proses het ná die Groot Oorlog versnel. Vir die breë massa het die sneller pas van industrialisering, waartydens die Victoriaanse stoomenjin-tegnologie deur nuwe petrolgedrewe masjiene en voertuie vervang is, nuwe ekonomiese geleenthede gebied. Belangstelling in politieke kwessies soos werkersregte en sosialisme, die moeilike lewensomstandighede van die laerklas en die status van vroue in die samelewing, insluitende stemreg vir vroue, het toegeneem.

Status was nie langer klasgebonde nie, en daar was 'n groter mate van sosiale mobiliteit. Reeds in die later Victoriaanse periode het 'n nuwe plutokrasie toegang tot die crème de la crème van die Britse samelewing gekry deur hul assosiasie met die Prins van Wallis, die toekomstige koning Edward VII.
"Tum-tum", soos die prins deur vriende en kennisse dikwels genoem is, het die geselskap van welvarende en wêreldse mans en mooi, bereidwillige vroue geniet.

Jagpartye, seiljagvaarte, rensport en besoeke aan landgoedere was van Edward se gewildste tydverdrywe, tot ontsteltenis van sy moeder, koningin Victoria, wat 'n lewe as ewig rouende weduwee gevoer het. Edward se vriende en aanhangers, na wie dikwels as die "Marlborough House Set" verwys is, het vir hulself weelderige herehuise laat bou waar hulle beduidende persoonlikhede in 'n luukse atmosfeer kon onthaal.

Net soos die gewone bevolking het ook superrykes voordeel getrek uit die groter mobiliteit wat deur 'n uitgebreide en verbeterde spoorweg- en padnetwerk verkry is - dit het immers besoeke aan luukse landgoedere vergemaklik. Teen die einde van die 19de eeu was die politieke mag in die Verenigde Koninkryk saamgetrek in die groot herehuise van die land waar die meeste belangrike politieke ooreenkomste tydens naweekpartytjies aangegaan en alliansies gesmee is.


</doc>
<doc id="71652" url="https://af.wikipedia.org/wiki?curid=71652" title="Fynbos-gouemol">
Fynbos-gouemol

Die Fynbos-gouemol ("Amblysomus corriae") is deel van die familie "Chrysochloridae" en is endemies tot Suid-Afrika.



</doc>
<doc id="71653" url="https://af.wikipedia.org/wiki?curid=71653" title="Reus">
Reus

'n Reus verwys na 'n mitologiese antropomorfiese wese, met die kenmerkende eienskap dat hy uitsonderlik groot is. Soms word daar ook na besonder groot mense as reuse verwys.

Een van die bekendste verwysings na 'n reus is in die Bybel in 1 Samuel 17:1-54 opgeteken. Hier kom 'n jong seun, Dawid teen die reus Goliat te staan. Dawid verslaan Goliat deur hom met 'n klip uit sy slingervel teen sy voorkop te gooi. Toe die Filistyne dit sien draai hulle om en hardloop weg. Die Israeliete sit hulle agterna en wen die geveg.


</doc>
<doc id="71669" url="https://af.wikipedia.org/wiki?curid=71669" title="Amrita Pritam">
Amrita Pritam

Amrita Pritam (Panjabi: ਅੰਮ੍ਰਿਤਾ ਪ੍ਰੀਤਮ امرتا پریتم अमृता प्रीतम ) was 'n Panjabi skrywer en digter. Haar loopbaan het oor ses dekades gestrek, sy het 100 boeke van digkuns, fiksie, lewensbeskrywings, opstelle, 'n versameling van Punjabi volksliedere en 'n outobiografie gelewer.


</doc>
<doc id="71690" url="https://af.wikipedia.org/wiki?curid=71690" title="Remora">
Remora

Die Remora ("Remora remora") is 'n vis wat wêreldwyd voorkom.

Die vis is eenvormig donkerbruin en word tot 62 cm lank. Dit het 'n suier op die kop en kan homself aan haaie, groter visse, seeskilpaaie en selfs skepe heg deur aan hulle vas te suig met die suier.





</doc>
<doc id="71691" url="https://af.wikipedia.org/wiki?curid=71691" title="Pandjabi-Wikipedia">
Pandjabi-Wikipedia

Die Pandjabi-Wikipedia is die Pandjabi-uitgawe van Wikipedia, 'n gratis aanlyn ensiklopedie. Die Wikipedia se domein is op 3 Julie 2002 geopen, maar die eerste drie artikels is eers in Augustus 2004 geskep. In Augustus 2015 het die Wikipedia 18 219 artikels gehad.



</doc>
<doc id="71696" url="https://af.wikipedia.org/wiki?curid=71696" title="Katsushika Hokusai">
Katsushika Hokusai

Katsushika Hokusai (Japannees: 葛飾北斎, ; ca. 31 Oktober 1760 – 10 Mei 1849) was 'n Japannese houtsneekunstenaar wat ukiyo-e, die tradisionele Japanse kuns van houtsnee, beoefen het. Hokusai het binne alle genres van ukiyo-e gewerk, maar het beroemd geword vir sy landskappe. Van sy bekendste werke is die ""Ses-en-dertig gesigte van die berg Foedji"" en die ""Hokusai Manga"".

In die weste word hy veral erken vir sy ""Groot Golf van Kanagawa"", 'n uitgekerfde houtblok waar 'n paar bootjies tussen reusagtige golwe vaar. Die grootste golf styg soos 'n monster se klou oor die bootjies uit. Die golf verbeeld die krag van die natuur en selfs die krag van die roeiers.

Hokusai is op 10 Mei 1849 oorlede. Hy laat 30 000 werke na. Sy laaste woorde was blykbaar: "Nog tien jaar, of selfs vyf, en ek sou 'n groot kunstenaar geword het".

Hokusai was 'n bron van inspirasie vir die Japanse kunstenaar Ando Hiroshige, asook vele ander kunstenaars vanoor die hele wêreld.



</doc>
<doc id="71699" url="https://af.wikipedia.org/wiki?curid=71699" title="Knaagdier">
Knaagdier

Knaagdiere is soogdiere ("Mammalia") wat gesamentlik die orde "Rodentia" vorm. Knaagdiere is besonder suksesvol en veertig persent van alle soogdiere is knaagdiere. Hulle kom op alle kontinente van die aarde, behalwe in Antarktika voor en leef in 'n verskeidenheid van habitats, soos in bome, onder die grond en selfs in varswater.

Knaagdiere het vier snytande wat aanhou om te groei, en deur te knaag kort gehou word. Die Latynse naam "Rodentia" is van die eienskap afgelei: "rodere", "om te knaag", en "dent", "tand".

Die meeste knaagdiere is klein. Voorbeelde van bekend knaagdiere is muise, rotte en eekhorings. Sommige knaagdiere soos marmotte, hamsters en nagmuise word soms as troeteldiere aangehou.

Voorbeelde van groter knaagdiere is ystervarke, bewers, en die grootste lewende knaagdier, die kapibara (watervark), wat tussen 105 en 135 cm in lengte kan groei en 35 tot 65 kg kan weeg.




</doc>
<doc id="71703" url="https://af.wikipedia.org/wiki?curid=71703" title="Karel V">
Karel V

Keiser Karel V (24 Februarie 1500, Gent, België – 21 September 1558, Cuacos de Yuste, Spanje) uit die huis Habsburg was 'n seun van Filip die Skone (hertog van Boergondië, Brabant, Limburg en Luxemburg en graaf van Vlaandere, Artesië, Henegouwen, Holland, Zeeland en Namen) en Johanna van Kastilië. 

Hy was van 1519 tot 1556 die keiser van die Heilige Romeinse Ryk, en van 1516 tot 1556 koning van Spanje onder die naam Karel I. Die land waaroor hy geheers het, was die grootste Europese ryk sedert Karel die Grote.


</doc>
<doc id="71704" url="https://af.wikipedia.org/wiki?curid=71704" title="Bevrediging van Gent">
Bevrediging van Gent

Die Bevrediging van Gent (Nederlands: "Bevrediging van Gent" of "Pacificatie van Gent") was 'n verdrag wat deur die onderlinge Nederlandse provinsies op 8 November 1576 in Gent onderteken is. Hiervolgens sou hulle 'n sogenaamde "Generale Unie" vorm met die doel om die Spaanse mag in die Nederlande teen te staan en omver te werp. Die direkte aanleiding tot die verdrag was die Spaanse Furie op 4 November 1576, waartydens Spaanse huursoldate Antwerpen geplunder het weens agterstallige betaling. Hierdeur is die anti-Spaanse stemming in die Lae Lande versterk.


</doc>
<doc id="71706" url="https://af.wikipedia.org/wiki?curid=71706" title="Allegorie">
Allegorie

'n Allegorie in letterkunde is 'n metafoor wat deur die hele gedig, verhaal of boek volgehou word.

In die beeldende kunste verwys 'n allegorie na 'n simboliese voorstelling waarin 'n idee of abstrakte begrip (byvoorbeeld deugde en ondeugde) deur een of meer personifikasies, persone en konkrete dinge voorgestel word.


</doc>
<doc id="71710" url="https://af.wikipedia.org/wiki?curid=71710" title="Greenside">
Greenside

Greenside is 'n voorstad van Johannesburg, Suid-Afrika. Greenside was aanvanklik 'n plaas van die welgestelde broers Geldenhuys, onder wie Lourens Geldenhuys. Die naam "Greenside" is van Skotse etimologie en verwys na die aangrensende Parkview-gholfbaan. Die meeste strate in Greenside is genoem na gholfbane of beroepsgholfspelers.


</doc>
<doc id="71712" url="https://af.wikipedia.org/wiki?curid=71712" title="Goue Eeu">
Goue Eeu

Die Nederlandse Goue Eeu (Nederlands: "Gouden Eeuw"), verwys na 'n periode in die geskiedenis van die Noordelike Nederlande, wat toe die "Republiek der Zeven Verenigd Nederlande" gevorm het. Gedurende hierdie tydperk, wat rofweg met die 17de eeu ooreenkom, ondervind die land 'n bloeiperiode op die gebied van handel, wetenskap en kuns. Die Republiek bereik 'n vooraanstaande militêre posisie in Europa, veral wat sy vloot en seemag betref.

1602, toe die Vereenigde Oostindische Compagnie gestig is, word soms as die beginpunt van die Goue Eeu beskou. Gedurende die grootste deel van die daaropvolgende eeu ondervind die land merkwaardige ekonomiese groei, maar teen die rampjaar van 1672 was die Goue Eeu verby sy hoogtepunt.


</doc>
<doc id="71714" url="https://af.wikipedia.org/wiki?curid=71714" title="Pieter Bruegel die Ouere">
Pieter Bruegel die Ouere

Pieter Bruegel die Ouere (Breda of miskien Bree, omstreeks 1525 – Brussel, 9 September 1569) was 'n Vlaamse skilder, wat se werke tot die Noordelike Renaissance behoort het. Hy was die oudste lid van 'n reeks bekende skilders wat deur sy familie opgelewer is. Sy bynaam "Boere Bruegel" verwys na die feit dat baie van sy skilderye die landelike bevolking in hulle alledaagse lewe uitgebeeld het. 'n Goeie voorbeeld hiervan, is die bekende "De Boerenbruiloft". Hy skilder Bybelse taferele en tonele uit die Klassieke Oudheid. Bruegel is verder ook beroemd vir sy landskapskilderye, en sy kragtige en natuurlike uitbeelding van die natuur en die seisoene word voorgehou as die beste van hulle tyd.

Bruegel het net meer as 10 jaar lank intensief geskilder, en daar word omtrent vyftig werke tot hom toegereken. Hulle is almal van 'n uitsonderlike hoë kwaliteit. Sy talent is reeds gedurende sy eie lewe waardeer, en na sy dood het sy beroemdheid snel toegeneem. Sy werk was hoogs gesog, en is tot so 'n mate deur die wêreld versprei, dat daar slegs 'n paar van sy skilderye in sy eie land oorgebly het.

Sy seuns, Pieter (die Jongere) en Jan, was ook skilders.



</doc>
<doc id="71719" url="https://af.wikipedia.org/wiki?curid=71719" title="Dood">
Dood

Dood is die einde van die lewe van 'n organisme. Dit is 'n toestand waar 'n voorheen lewende organisme nie meer groei nie en alle metaboliese en aktiewe lewensfunksies staak (asemhaling, eet, drink, denke, beweging, ensovoorts).

Dood kan in verskeie maniere toetree. Omtrent 150 000 mense gaan daagliks oor die wêreld dood. Omtrent twee derdes van hierdie mense gaan as gevolg van hoë ouderdom dood. Dood kan ook toetree as gevolg van siektes, moord of noodlottige ongelukke.

Die tyd wanneer mense doodgaan word noukeurig gedokumenteer. Die tyd word aangeteken as die hart nie meer klop nie en die longe vir 'n paar minute nie meer asemhaal nie. Dit kan soms gebeur dat mense bykom, selfs al het die hart al vir 30 minute gestop, soos met 'n naby-verdrinking. As lewensfunksies met masjiene in stand gehou word, word die tyd van dood aangegee as die tyd wat die masjiene gestop word en die persoon heengaan.

Die rede van dood is ook belangrik, veral as dit nie as gevolg van hoë ouderdom is nie. Die rede van dood word met 'n outopsie bepaal. In die geval van moord moet die verdagtes vasgetrek word om verdere moorde te voorkom. In die geval van siekte moet seker gemaak word dat dit nie onder ander mense versprei nie. In geval van ongelukke moet die rede bepaal word en stappe geneem word om te verhoed dat ander mense dieselfde oorkom.

Die dood van 'n persoon word gewoonlik deur een of ander ritueel, soos 'n begrafnis of verassing opgevolg. 'n Diens word soms vir mense wat doodgaan gereël om eerbied en respek aan hulle te betoon.

Mense is oor die algemeen bang vir die dood en het oor die tye bespiegel oor wat na die dood gebeur. Dit is een van die groot vraagstukke van filosofie en religie. Baie mense glo dat 'n deel van 'n mens onsterflik is en dat dit in een of ander vorm na die dood bly voortbestaan.


</doc>
<doc id="71720" url="https://af.wikipedia.org/wiki?curid=71720" title="Organisme">
Organisme

'n Organisme is 'n lewende ding met 'n eie metabolisme. Diere, plante, swamme en bakterieë is organismes. Organismes vorm die biotiese, of lewende deel van die omgewing. Dinge soos rotse en sonskyn is deel van die abiotiese, of nie-lewende omgewing.

Organismes het vyf basiese behoeftes. Hulle benodig lug, water, voedsel (nutriënte), energie en 'n plek om te lewe.

Sommige organismes bestaan uit miljoene of miljarde selle. Hulle word meersellige organismes genoem. Voorbeelde hiervan is honde, bome en mense. Meeste meersellige organismes kan sonder 'n mikroskoop waargeneem word.

Ander organismes is so klein dat hulle nie met die blote oog gesien kan word nie. Hulle word mikro-organismes genoem. 'n Mikroskoop is nodig om hulle waar te neem.

Organismes kan ook uit net een sel bestaan. Hulle word eensellige organismes genoem. Voorbeelde hiervan is bakterie, amoeba en protozoa.


</doc>
<doc id="71722" url="https://af.wikipedia.org/wiki?curid=71722" title="Kind">
Kind

'n Kind (meervoud: kinders) is 'n jong persoon wat nog nie volwassenheid bereik het nie, of 'n persoon wat nog nie puberteit bereik het nie. 'n Babatjie wat nog nie gebore is nie word soms al 'n kind genoem. Iemand kan ook sy/haar ouers se kind genoem word, ongeag van hoe oud die persoon is.

Elke kind het 'n biologiese pa en 'n ma (die ouers). As die ouers ook ander kinders het, is hulle broers en susters van mekaar. Soms word peetouers vir kinders aangewys. Indien die ouers nie meer na die kind kan omsien nie, neem die peetouers die verantwoordelikheid (voogskap) oor.

'n Kind wat beide sy ouers verloor het is 'n "weeskind". Sulke kinders kan deur hulle peetouers of die res van die familie (soos 'n ouma, oupa, oom of tannie) grootgemaak word. Indien nie, word die kind in 'n weeshuis geplaas. Kinders kan ook deur 'n proses van aanneming na ander gesinne uitgeplaas word.

Wanneer twee mense trou, en een (of beide) het voor die troue 'n kind by iemand anders, word die kind deur sy nie-biologiese ouer 'n "stiefkind" genoem. As beide ouers kinders het, is die kinders van elke ouer "stiefbroers" of "stiefsusters" van mekaar.

In meeste lande word kinders op 'n voorafbepaalde ouderdom skool toe gestuur. Kleiner kinders kan na speelgroepe of kleuterskole gestuur word terwyl hulle ouers werk. In ander lande (minder algemeen) werk kinders in fabrieke of saam met hulle ouers of voogde op lande.



</doc>
<doc id="71723" url="https://af.wikipedia.org/wiki?curid=71723" title="Fakenham">
Fakenham

Fakenham is 'n dorp in die Engelse graafskap Norfolk. Volgens die 2001-sensus het die dorp 'n bevolking van 7 357 gehad. Fakenham is padlangs ongeveer 30 km vanaf King's Lynn geleë en ongeveer 40 km vanaf Norwich.


</doc>
<doc id="71725" url="https://af.wikipedia.org/wiki?curid=71725" title="Geleedpotiges">
Geleedpotiges

Die Geleedpotiges of artropodes (filum of superfilum Arthropoda) is 'n groot groep ongewerweldes (diere sonder 'n ruggraat). Diere soos insekte, spinagtiges (spinnekoppe), skaaldiere (krappe en krewe), garnale en veelpotiges (duisendpote) is almal geleedpotiges. Geleedpotiges het gelede pote, 'n gesegmenteerde liggaam en 'n eksoskelet (harde dop om die liggaam).

Geleedpotiges het verreweg die grootste aantal spesies van enige groep diere, en moontlik ook van enige filum van enige lewende organisme op aarde. 'n Enkele orde van insekte – die kewers – oortref byvoorbeeld al die ander in die aantal spesies.

Sommige geleedpotiges, veral die insekte, lewe op land. Hulle harde eksoskelette beskerm hulle teen uitdroging. Hulle is ook die eerste filum wat ware vlug bemeester het. 

Die skaaldiere (Crustacea) is ook 'n klas van die Arthropoda, maar lewe meestal in die water of is van klam toestande afhanklik vir oorlewing. 

Geleedpotiges is 'n bron van voedsel vir baie diere, insluitend die mens.



</doc>
<doc id="71731" url="https://af.wikipedia.org/wiki?curid=71731" title="Carlo Goldoni">
Carlo Goldoni

Carlo Osvaldo Goldoni (25 Februarie 1707 – 6 Februarie 1793) en teaterdirekteur en toneelskrywer van Venesië. Nalatenskap Goldoni word beskou as een van die Italiaanse beste toneelskrywer.


</doc>
<doc id="71736" url="https://af.wikipedia.org/wiki?curid=71736" title="Grasveldwitjies">
Grasveldwitjies

Die Grasveldwitjies ("Belenois aurota aurota") is 'n vlinder wat in Suid-Afrika, Somalië en suid-Asië voorkom. Die vlinder is deel van die "Pieridae"-familie. Die spesie broei uit in die Karoo en Noord-Kaap in Witgatbome gedurende die somermaande. Hulle migreer dan in hulle duisende instinktief na Somalië waar ook Witgatbome voorkom. Die vlinders oorleef nie die tog nie en word prooi vir onder andere voëls, spinnekoppe en geitjies. Hulle is duidelik sigbaar gedurende die migrasietog. Ses maande later is daar 'n soortgelyke migrasietog vanaf Somalië na Suid-Afrika. 



</doc>
<doc id="71739" url="https://af.wikipedia.org/wiki?curid=71739" title="Sölring">
Sölring

Sölring is die Noord-Friese dialek wat op Sylt (Noord-Fries: "Söl'ring"), een van die Noord-Friese eilande langs die Noordseekus van die Duitse deelstaat Sleeswyk-Holstein, gepraat word.

Saam met Fering, Öömrang en Helgolandse dialekte vorm dit deel van die eilandgroep van Noord-Friesdialekte.
Hoewel die dialek oorspronklik verwant is aan die dialekte van Föhr en Amrum, "Fering" en "Öömrang" onderskeidelik, lyk dit nie soos die ander Noord-Friese dialekte nie. Vir sprekers uit ander Noord-Friese dialekte is dit moeilik verstaanbaar en vir buitestaanders moeilik om onder die knie te kry. Die eiland Sylt bevind hom in die verlede dan ook in 'n unieke posisie: aan die een kant is sy ligging baie geïsoleerd, sodat dit sy eie klanke kon ontwikkel, aan die ander kant kon dit uit alle oorde beïnvloed gewees het: deur die nabye Deens (in die besonder die Jutlandse dialek wat sterk sy spore in die woordeskat nagelaat het), deur verskillende ander Noord-Friese dialekte, deur Platduits en moontlik ook deur Nederlands en Engels.

Deur massatoerisme op Sylt sedert die einde van die negentiende eeu (waarvan die aanlê van die Hindenburgdamm ook bydra) loop Sölring die afdraande pad. Daar immigreer baie sprekers van verskillende Duitse streektale, wat beteken dat die inwoners om verstaanbaarheidredes oorskakel na Hoogduits. Ook immigreer daar meer Platduitse sprekers vanuit die Duitse vasteland.
Hierdeur ondergaan die meeste Friese 'n taalverplasing, waar die Friese uiteindelik Duits as hul daaglikse kommunikasietaal aanneem, waarin hulle ook hul kinders begin opvoed. Ook die taalonderdrukking onder Adolf Hitler het bygedra tot die verval van die dialek.
Tans is Sölring basies net 'n paar honderd mense sterk waarvan baie nie meer op Sylt bly nie. Hoewel hierdie taal in etlike laerskole geleer word, lyk die oorlewingskans skraal in vergelyking met ander eilanddialekte.


</doc>
<doc id="71740" url="https://af.wikipedia.org/wiki?curid=71740" title="Fabriek">
Fabriek

'n Fabriek is 'n gebou waar werkers masjiene gebruik om goedere te vervaardig om te verkoop. Dit verwys gewoonlik na 'n perseel deur 'n maatskappy oprig vir die massa-produksie van produkte. Gewoonlik word groot volumes van dieselfde voorwerpe by 'n fabriek gemaak. Hierdeur word produktiwiteit verhoog en die koste van die produkte afgebring.

Fabrieke word toenemend gemeganiseer om arbeidskostes te verlaag en die kwaliteit van die produkte te verhoog. Fabrieke kan byvoorbeeld met robotte uitgerus word wat produkte soos rekenaars en motors sonder enige direkte menslike arbeid kan vervaardig. Hoewel dit geleenthede vir geskoolde arbeiders skep, lei meganisasie dikwels tot die aflegging van ongeskoolde arbeid.

Die woord "fabriek" is afgelei van die Latynse "fabrica", wat "werkplek", en "faber", wat "ambagsman" beteken.



</doc>
<doc id="71742" url="https://af.wikipedia.org/wiki?curid=71742" title="Melkrivier">
Melkrivier

Melkrivier is 'n nedersetting in Limpopo, sowat 45 km noordoos vanaf Vaalwater.



</doc>
<doc id="71743" url="https://af.wikipedia.org/wiki?curid=71743" title="Matlabas">
Matlabas

Matlabas is 'n nedersetting in Limpopo ongeveer 40 km noord van Thabazimbi. Die R 518 hoofpad gaan deur die dorp en Marakele Nasionale Park is langs die dorp.



</doc>
<doc id="71744" url="https://af.wikipedia.org/wiki?curid=71744" title="Dunderm">
Dunderm

Die dunderm is 'n deel van die menslike spysverteringstelsel wat tussen die maag en die dikderm lê. Die dunderm is die langste deel van die spysverteringstelsel, maar is dunner as die dikderm. Die meeste soogdiere het ook dunderms.

Die dunderm is voortdurend in beweging om die inhoud heen en weer te pers en so voedsel fyn te maak. Dit gebeur met behulp van die lengte- en kringspiere in die wande van die dunderm. Deur 'n groot aantal bloedvaatjies word bruikbare voedingstowwe in die bloed ingevoer.

Die dunderm is ongeveer 5 tot 6 meter lank en haal die belangrikste voedingstowwe uit die ete. Die lengte is noodsaaklik as gevolg van die volgende redes:

Die verteringsap wat deur die dunderm afgeskei word, word dermsap genoem. Daar is vyf miljoen vingeragtige uitgroeisels aan die binnekant van die derm, wat dermvlokkies genoem word. Die dermvlokkies se funksie is om die absorpsie-oppervlak te vergroot.

Die dunderm het twee hooffunksies:

Die verteerde voedsel wat uit die dunderm geabsorbeer is, word deur middel van bloedvate na die lewer vervoer en daarna na die res van die liggaam.

Daar is twee ondersteunende organe wat met die dunderm verbind is, naamlik:

Die lewer produseer gal, wat in die galblaas geberg word. Gal het twee funksies:

Die pankreas skei pankreassap af wat ensieme bevat vir die vertering van voedsel. Dit skei ook hormone af wat 'n rol speel in die regulering van die suikerbalans van die liggaam.

Die belangrikste deel van die spysverteringskanaal by die mens is die dunderm. Naas die motoriese aktiwiteit en die afskeiding van die dermsap vind hier ook die absorpsie van die verteringsprodukte in die bloed en limf plaas. Die dunderm het 'n lengte van 6 tot 7 m (wanneer ontspanne) en bestaan uit die twaalfvingerige derm (duodenum; ongeveer 25 tot 30 cm lank), die jejunum en die kronkelderm (ileum). Die eerste deel van die duodenum begin by die pilorus, is baie wyd en word die bulbus duodeni genoem. 

In die tweede deel van die duodenum mond die afvoerbuise van die lewer en pankreas (alvleesklier) uit. Die jejunum gaan sonder 'n duidelike skeiding oor in die ileum. Om effektiewe absorpsie moontlik te maak, is die slymvliesoppervlakte van die dunderm baie groot: dit vertoon dwarslopende plooie (Kerckring se plooie) met dermvlokkies met 'n hoogte van 0,5 tot 1 mm daarop. 'n Dermvlokkie (villus) is 'n uitstulping van die submukosa en bestaan uit bindweefsel waarin ŉ netwerk van haarvate (klein bloedvate) en 'n limfvat voorkom. 

Aan die basis van die dermvlokkie mond die dermsapkliere via klein openinge (Lieberkühn se kripte) uit. Hierdie dermsapkliere lê in die bindweefsel onder die slymvlies; in die duodenum word hulle na hul ontdekker, Johann Conrad Brunner (1653 - 1727), Brunner se kliere genoem. In die slymvlies van die jejunum is daar op verskeie plekke limffollikels (ophoping van limfatiese weefsel), terwyl dit in die ileum in groepies voorkom en die Peyer se plakette vorm. Die limfatiese weefsel speel 'n rol in die afweer van infektiewe siektes. In die dunderm vind vinnige regenerasies (vervanging) van epiteel plaas (in 'n halwe dag kan die epiteel volledig hernuwe wees).



</doc>
<doc id="71745" url="https://af.wikipedia.org/wiki?curid=71745" title="Skubaduik">
Skubaduik

Skubaduik is 'n aktiwiteit waar mense ("skubaduikers", of net "duikers" genoem) 'n lang tyd onderwater deurbring. Skubaduik word vir ontspanning beoefen en is 'n groeiende tydverdryf. Die woord skuba is afgelei van die Engelse woord "scuba" wat die afkorting is vir: "Self-Contained Underwater Breathing Apparatus".

Umkomaas en Sodwanabaai is gewilde bestemmings vir skubaduikers langs die Suid-Afrikaanse kus. Verder op teen die ooskus is Ponta do Ouro in Mosambiek ook gewild. In die binneland word varswaterduiktogte by "Miracle Waters" en "Bass Lake" onderneem.

Noodsaaklike toerusting sluit in:

Vir veiligheid moet daar op die volgende gelet word:


Borrelsiekte kan by duikers voorkom wat te vinnig vanuit die diepte na die oppervlak opskiet. Stikstofborrels kan in die liggaamsweefsel vorm weens die skielike verandering in omgewingsdruk. Dis soortgelyke bruiseffek as wanneer 'n blikkie gaskoeldrank geskud en dan oopmaak word.

Hoe dieper die duiker is, hoe hoër is die druk en hoe meer gas word (volgens Henry se wet) in die bloed opgelos. Die borrels vorm omdat die duiker se liggaam nie genoeg kans kry om die gas wat in die bloed opgelos is, geleidelik deur sy asemhalingstelsel vry te stel nie.

Die simptome van borrelsiekte word soms eers 'n ruk na die duik waargeneem. Dit sluit gewrigspyn, duiseligheid, kortasemrigheid, moeg- en lamheid, swak sig en bewusteloosheid in. In erge gevalle kan die duiker selfs sterf.

Om borrelsiekte te voorkom moet die duiker stadig na die oppervlak beweeg en indien nodig, gereelde stoppe vir dekompressie doen. As dit wel voorkom, moet die duiker in 'n dekompressiekamer behandel word.

Stikstofnarkose vorm as die duiker dieper as ongeveer 30 m duik. Die stikstof wat onder hoë druk in die bloed oplos het 'n verdowende effek. Dit kan veroorsaak dat die duiker hallusineer, sy begrip van tyd verloor en paniekerig raak. Die toestand is nie fisies skadelik nie, maar die duiker se reaksie hierop kan gevaarlik wees.

Suurstofvergifting kom voor as die parsiële druk van suurstof groter word as ongeveer 1,6 bar. Met gewone lug kan dit nie gebeur teen normale duikdieptes, maar dit kan gebeur as gevolg van die gebruik van Nitrox gasmengsels met hoë suurstofinhoud wat gewoonlik gebruik word om langer duike te kan onderneem sonder dekompressiestoppe. Die duiker loop egter die gevaar dat die suurstof by hoë omgewingsdruk (dieper water) toksies kan raak.

Duikers wat afduik kan paniekerig of kloustrofobies raak. Uit paniek kan hulle dan sonder dekompressie na die oppervlak opskiet. In die proses kan hulle borrelsiekte opdoen of selfs hulle longe ooreis of skeur as hulle hul asems ophou.




</doc>
<doc id="71746" url="https://af.wikipedia.org/wiki?curid=71746" title="Binfield Parkdam">
Binfield Parkdam

Die Binfield Parkdam is 'n dam in die Tyhumerivier, naby Alice, Oos-Kaapprovinsie in Suid-Afrika. Dit is in 1987 geopen.




</doc>
<doc id="71747" url="https://af.wikipedia.org/wiki?curid=71747" title="Rampjaar van 1672">
Rampjaar van 1672

In die Nederlandse geskiedenis staan die jaar 1672 as die rampjaar bekend. In hierdie jaar het die Nederlandse Republiek 'n besondere moeilike tyd beleef nadat hy deur sy buurlande ingeval is.

Die Frans-Nederlandse Oorlog begin in hierdie jaar en die Republiek word aangeval deur Engeland, Frankryk, die bisdom Münster en die bisdom Keulen. Aanvanklik was die Nederlandse magte nie daartoe in staat om die Franse opmars te keer nie. Die Franse leërs dring Nederlandse grondgebied binne, waar verskeie Wes-Nederlandse stede beleër en verower word. Hierdeur heers daar groot paniek onder die Nederlandse bevolking. Volgens 'n beroemde Nederlandse gesegde, was die volk destyds "redeloos", die land "reddeloos" en die regering "radeloos".

In die jare na die rampjaar behaal Nederland wel oorwinnings, veral op see waar hy die Engelse en Franse vlote verslaan. Vanaf 1674 fokus Frankryk meer van sy magte op die Suidelike-Nederlande, en verminder die druk op die Noordelike Provinsies, waardeur die onmiddellike bedreiging vir die Republiek afneem. Die oorlog het egter nog verder voortgeduur, en is eers in 1679 deur die Vrede van Nijmegen beëindig.

Deur die geldelike besteding op die oorlog, en die enorme skade aangerig deur die Franse besetting, was die Republiek finansieel uitgeput en sy staatskuld hoog opgeloop. Dit het 'n belangrike bydra gelewer tot die einde van die Goue Eeu, en die Republiek het sy status as 'n Europese groot moondheid verloor.


</doc>
<doc id="71748" url="https://af.wikipedia.org/wiki?curid=71748" title="Vryduik">
Vryduik

Vryduik (Engels: "free-diving") beskryf 'n vorm van onderwater duik sonder skuba-toerusting of enige ander eksterne hulpmiddel vir asemhaling. Tydens 'n vryduik moet die duiker sy asem ophou totdat hy weer bo die watervlak uitkom. Tydens die duiktog kan foto's geneem word of met 'n spies op visse gejag word. In kompeterende verband word daar gekyk wie die diepste op een asem kan duik of wie die langste onderwater kan bly.




</doc>
<doc id="71749" url="https://af.wikipedia.org/wiki?curid=71749" title="Tony Greig">
Tony Greig

Anthony William "Tony" Greig (6 Oktober 1946 – 29 Desember 2012) was 'n Engelse krieketspeler, toetskaptein en TV-krieketkommentator wat in Queenstown, Suid-Afrika, gebore is.

Tony het Engeland in 58 toetse verteenwoordig en het 3 599 toets lopies teen 'n gemiddeld van 40,43 behaal. Hy het ook 141 toetspaaltjie geneem teen 'n gemiddeld van 32,2. Hy het onder meer tydens die Krieketwêreldbeker 1975 vir Engeland gespeel.


</doc>
<doc id="71754" url="https://af.wikipedia.org/wiki?curid=71754" title="Gronddegradasie">
Gronddegradasie

Die uitwerking van gronddegradasie of grondagteruitgang is dat die grond heeltemal alle vrugbaarheid verloor en indirek ’n onvrugbare woestyn word.

Gronddegradasie is sedert 1920 as ernstige omgewingsprobleem geïdentifiseer en het sedertdien toegeneem. Omtrent 200 miljoen ton grond en sediment in Suid-Afrika word gedurende die jaar deur riviere na die oseane weggevoer. ’n Bykomende 100 tot 200 miljoen ton grond gaan jaarliks verlore. Met slegs etlike oppervlakte met die minimum reën vir landbou, is slegs 12% van die Suid-Afrikaanse grond geskik vir landbou. Dit is dus noodsaaklik om hierdie bietjie aarde, ’n nie-hernieubare bron, te bewaar.

Gronderosie is die mees wydverspreide vorm van grondagteruitgang in Suidelike Afrika. Omrede grond ’n integrale deel van die onderhoudstelsel van ekostelsels en menslike gemeenskappe is, word grond as die hoeksteen van die gemeenskap beskou, omrede dit 


Soos die menslike bevolkingsaanwas styg, tesame met die gebruik van grond wat vinniger toeneem as wat deur die natuur geproduseer kan word, moet grond as ’n kwesbare, nie-hernieubare bron geëien word. Grond word hoofsaaklik geërodeer deur water- of windkrag of mense en diere wat druk op die grondoppervlak uitoefen.

Watererosie vind deur afloop plaas of die impak waarmee waterdruppels die grondpartikels van mekaar skei.
Die wind beweeg grondpartikels deur (1) die grootste partikels wat al langs die oppervlak voortkruip, (2) sandpartikels wat voortbons en (3) die fyner stofpartikels wat die lug opgeneem word.

Massabeweging vind hoofsaaklike deur grondstortings plaas, wat afhang van die hoeveelheid vog wat in die grond teenwoordig is. Hierdie vogtigheidsvlakke kan bepaal word deur die Universele Grondverliesvergelyking (USLE) wat bereken word deur
E = R x K x L x S x C x P, waar:
E = Gemiddelde grondverlies, </br>
R = Reënvalerodeerbaarheid, </br>
L = hanglengte, </br>
S = hangsteilte, </br>
C = gewastipe en </br>
P = die bepaling van enige bewaringspraktyke wat op die terrein geloods word. 

Hoewel sulke meet- en voorspellingstegnieke bestaan, is daar steeds geen gronderosiedata vir die meeste van die wêreld se oppervlak nie.

Die agteruitgang van grond het ’n groot aantal omgewingsimpakte wat boere en baie ander sektore van die samelewing raak. Van hierdie omgewingsgevolge en gevare vir bevolkings wat deur winderosie en stofstorms veroorsaak word, is:


Vir die boere kan sulke fisiese verandering probleme veroorsaak vir die gebruik van masjinerie, of in die geval van verspoeling die verlies van bewerkbare grond, die begrawing van plante en saailinge, asook grondverlies wat tot die ontbloting van plantwortels kan lei. 
Spaterosie kan kompaktering en korsvorming van die grondoppervlak veroorsaak, wat ontkieming of die opkoms van saailinge kan belemmer. Dié vermindering van gronddikte verminder die diepte waar plantwortels kan binnedring en waterkapasiteit kan behou. 

Grondmateriaal wat deur sterk wind weggevoer word, kan skade verrig aan telefoonpale, heinings en groter strukture deur middel van verwering. Vloedskade kan ook verhoog word as ’n rivierbedding of opgaardamme deur sedimentering die stoorkapasiteit inboet. Die ekonomiese koste om herstelwerk is dikwels aansienlik groot. Die deponering van groot hoeveelhede sediment wat die kuslyn bereik kan die seelewe ook benadeel, soos koraalriwwe en skulpvisbeddings wat begraaf word
Die twee algemeenste menslike aktiwiteite wat gronderosie versnel is die verandering of verwydering van plantegroei wat die natuurlike oppervlaktes destabiliseer
Plantegroei kan verwyder word vir landboudoeleindes, as brandstof, as boumateriaal, planke of die land kan versteur word vir akkerbou, militêre maneuvers, mynbou of die vertrapping deur veldvoertuie. 
Ander intensiewe landboutegnieke kan ook bydra tot die toename van erosiekoerse:

Selfs met die oorsake en oplossings om gronddegradasie te bekamp, bly grondagteruitgang steeds ’n probleem. Vele grondbewaringsprojekte is al regoor die wêreld, veral die armste gedeeltes, van stapel gestuur – sonder enige welslae. Van die grootste foute wat begaan word:

Gronddegradasie behels die afname in grondproduktiwiteit wat ontstaan weens langdurige erosie, oorbeweiding, oorverbouing, ontbossing, versouting van besproeiingsgrond, ongunstige pH-vlakke, vernietiging van grondorganismes en demineralisering.

Voordat daar enige tegniek of praktyk oorweeg kan word, moet daar eers 'n deeglike omgewingsimpakstudie van die geaffekteerde terrein gemaak word, om te voorkom dat 'n impulsiewe oplossing nie die probleem vererger nie.

Die eerste prioriteit is om vrugbare bogrond te beskerm. In die landboubedryf kan boere bosse en gras plant om die grondoppervlak teen die reën, wind en son te beskerm; die wortels hou die grond vas wat ’n beter alternatief is as om slegs bome in rye te plant aangesien laasgenoemde kaal grondstroke oop los en die grond meer erodeerbaar maak

Deur die vrugbaarheid van die grond in stand te hou word plantegroei aangehelp. Dit mag egter beteken dat die boer elke jaar 'n paar landerye moet laat rus en minder intensiewe boerderymetodes moet gebruik, of selfs, drasties gestel, van sy diere moet 'uitdun' om oorbeweiding te fnuik. Deur stikstofryke gewasse te plant en die oorskot plante (soos stoppels, lusern, erte en bone) na die oes in die grond in te werk, kan die vrugbaarheid van die grond ook verhoog word.

Boere kan die afloopspoed van water wat tot verspoeling kan lei, sowel as wind wat grond wegwaai, verminder deur: 


"Versouting" is die proses waardeur oplosbare soute wat in die grond of water voorkom, versamel. As meer water toegedien word as wat plante benut los die oortollige water die soute wat in die grond voorkom op en die soutkonsentrasie neem toe, wat toksies vir die meerderheid plante is. Humusagtige sure help oormatige salinering, in voorheen-oorbesproeiingsgebiede, herstel. Dit lê beide anione en katione vas en onttrek sout van die A-horison-grond. Plante, soos soutbos, wat saliniteittoestande verdra, is as plantbedekking waardevol, en help om saliniteit deur wortelosmose te stabiliseer. Saliniteit veroorsaak 'n hoë alkaliese pH-vlak, wat grondagteruitgang vererger.

"Grond-pH-vlakke" wat ongunstig is vir gewasse kom in sekere gebiede natuurlik voor, maar kan ook deur suurreën en grondbesmetting veroorsaak word. Die grond-pH is die meganisme wat nutriëntopneming van plante reguleer; teoretiesgesproke is grondvoedingsmiddele-konsentrasies sonder betekenis totdat pH-vlakke
optimaliteit bereik het. Suur grond-pH-vlakke kan verbeter word deur landboukalk, ureum, ammoniumnitraat, ammoniumsulfaat en monokaliumfosfaat in die grond te werk Die pH van alkaliese grond kan verminder word deur swawel, ystersulfaat of aluminiumsulfaat by te voeg, hoewel hierdie aksie duur korttermynvoordele teweegbring. Humus, wat deur grondorganismes afgebreek word, bewerkstellig ook 'n geringe suurder pH-vlak.

Die 'inburgering' van voordelige grondorganismes, wat makroskopiese spesies, soos die erdwurm, sowel as mikro-organismes insluit, is 'n element van grondbehoud. Die positiewe uitwerking van die erdwurm is welbekend, soos die bevordering van grondporeusheid, makronutriëntbeskikbaarheid en dreinering.
Sommige stikstofbindende bakterieë, soos rhizobia, lewe in die wortelknobbeltjies, waar hulle 'n mutualistiese verhouding met die plant vorm deur ammoniak in die grond te produseer in ruil vir koolhidrate.
Fungi, soos endomycorrhizae en ectomycorrhizae, help ook om die beskikbaarheid van minerale, water en organiese voedingsmiddele tot die plant en grond te verhoog, deur dooie plant- en diermateriaal af te breek.
Aangesien hierdie simbiose deur plaag- en onkruiddoders belemmer word, moet hierdie chemiese produkte liefs vermy word; dit besmet in elk geval die grondwater, voedingswaarde en minerale.

Mineralisering, as grondmineraaluitputting-bestryder, kan 'n natuurlike vorm aanneem deur die toevoeging van verpletterde rots, of as kunsmatige grondbyvoegingsmiddel, soos vloeibare fosfor en seleen.

Gronddegradasie kan dus beveg word deur grondstruktuurrehabilitering, organiese bemesting by te voeg en waterafloop te verminder. Hierdie tegnieke sal egter nooit heeltemal die grond, met sy eie kenmerkende fauna en flora, kan herstel wat millennia geneem het om gevorm te word nie. Boonop word selfs die eenvoudigste oplossings geïgnoreer, omrede korttermynwins in gedrang gebring kan word.



</doc>
<doc id="71756" url="https://af.wikipedia.org/wiki?curid=71756" title="Dikderm">
Dikderm

Die dikderm of kolon is die laaste deel van die spysverteringstelsel. Dit lê tussen die dunderm en die anus in die uitskeidingstelsel. Dit is ongeveer 1.5 meter (5 voet) lank en verbind die dunderm met die rektum en die anus. Dit is korter, maar heelwat dikker as die dunderm.

Die dikderm het drie funksies:

Daar is 'n vingeragtige sakkie wat aan die begin van die dikderm vassit, en dit word die blindederm of appendiks genoem. Die rektum is die laaste gedeelte van die dikderm. Die feses verlaat die liggaam deur die opening, genaamd die anus.

Hoewel die jejunum en die ileum geen vaste plek in die buikholte inneem nie, kom die oorgang van dun- na dikderm altyd op ŉ spesifieke plek voor, naamlik regs onder in die buik. Bauhin se klep (valvula Bauhini) voorkom dat die voedsel van die dikderm na die dunderm terugstroom. 

Die dikderm bestaan uit die sekum ("blindederm") en die kolon (kartelderm). Die sekum lê onder die inmondingsplek van die dunderm; hiervan hang 'n 5 tot 10 cm lange, blind eindigende buisie, 'n wurmagtige aanhangsel (appendix vermiformis). Die wand is ryk aan limfatiese weefsel, maar die funksie hiervan is nie heeltemal duidelik nie. Tydens blindedermontsteking (appendisitis) is dit eintlik hierdie wurmagtige aanhangsel wat ontsteek is. 

Die kolon begin bo Bauhin se klep en loop in die buik na die onderste deel van die spysverteringskanaal: die endelderm (rektum) met die anus. Die anus word afgesluit deur twee kringspiere: die binneste bestaan uit gladde spierweefsel (musculus ani internus), terwyl die buitenste (musculus ani externus) dwarsgestreep is. Dit is veral die spierlaag van die kolon wat duidelik verskil van die van die res van die spysverteringskanaal. 

Die kringspiere lê in groepies, waardeur insnoeringe ontstaan, met daartussen sakvormige verwydings (haustrum coli), terwyl die ander spiere 3 smal bande (taenia coli) op ongeveer gelyke afstande van mekaar vorm. In die dikderm leef baie bakterieë (dermflora) wat chemiese veranderinge in die voedselreste teweegbring: uit koolhidrate word deur gisting 'n aantal sure (soos melksuur) gevorm en proteïene word deur verrotting afgebreek tot onder andere ammoniak. 

Die eindprodukte en respektiewelik gisting en verrotting rem die ontwikkeling van verrottings- en gisbakterieë sodat daar 'n ewewig bestaan. 'n Belangrike funksie van die dermflora is die produksie van vitamiene soos vitamien B en vitamien K. Deur die onttrekking van water aan die derminhoud word daar daagliks ongeveer 0, 15 liter faeces gevorm. Dit bestaan uit water, voedselreste, galkleurstowwe, slym, afgeskilferde dermwandselle en dooie bakterieë. 

Daarom word daar tog 'n geringe boeveelheid ontlasting gevorm, al word niks geëet nie. Die reuk van die ontlasting word veroorsaak deur veral skatool en indool, die chemiese verbindings wat ontstaan deur die werking van bakterieë op aminosure. 

Die donkerbruin kleur van die ontlasting is afkomstig vanaf die sterkobilien en urobilien, die afvalprodukte van bilirubien (rooi galkleurstof). In die dikderm is daar ook nog 'n geringe hoeveelheid gas aanwesig. Dit word deur die dermflora geproduseer of saam met die weefsel ingesluk. Tydens 'n wind (flatus) kom die gas refleksief vry via die anus. 

Die beweging van die gas in die derm veroorsaak ŉ borrelende geluid (borborigmus). Na 'n verblyf van 8 tot 12 uur in die dikderm word die inhoud deur peristaltiese bewegings na die rektum gedryf, wat lei tot die drang om te ontlas (defekasiedrang). Die uitdrywing van die derminhoud (stoelgang of defekasie) geskied by jong kinders refleksief deurdat die kringspiere van die anus verslap. 'n Mens kan egter aan leer om die uitwendige kringspier te beheer en daarmee dus die refleks te rem.



</doc>
<doc id="71758" url="https://af.wikipedia.org/wiki?curid=71758" title="Duik">
Duik

Duik is die aksie van vinnig vorentoe, maar na benede te beweeg. So kan 'n swemmer in 'n swembad induik of 'n duikboot onder die water induik. 'n Rugbyspeler kan sy opponent duik of op die bal duik om 'n drie te druk. 'n Vliegtuig kan uit die lug na die grond toe duik om die vyand te ontvlug.

Duik kan ook na een van die volgende verwys:



</doc>
<doc id="71763" url="https://af.wikipedia.org/wiki?curid=71763" title="Ponta do Ouro">
Ponta do Ouro

Ponta do Ouro (Afrikaans: die Poort van Goud) is 'n klein, stil dorpie langs die Mosambiekse kus ongeveer 10 km van die Suid-Afrikaanse grenspos by Kosibaai. Die dorpie is veral gewild onder skubaduikers en diepsee-hengelaars. Die gebied is bebos met spierwit strande en dolfyne word gereeld gesien. Die klimaat is subtropies en die seewater se temperatuur wissel van 21 °C in die winter tot 28 °C in die somermaande.

Ponta do Ouro is geklassifiseer as 'n lae risiko malaria-gebied. Voldoende voorsorg moet voor die besoek geneem word en 'n muskiet-afweerder moet saamgeneem word.

Kraanwater in die dorp is nie drinkbaar nie en gebottelde water moet liefs vir die doel gebruik word. Die infrastruktuur is basies en enige luukse items moet saamgeneem word.

Basiese goedere kan op die dorp se mark gekoop word. Die Suid-Afrikaanse Rand, VSA-dollar en Mosambiekse Metical word aanvaar. Let egter daarop dat die Suid-Afrikaanse grenspos nie die invoer van houtprodukte in die land toelaat nie. Ander produkte wat met die terugtog gekonfiskeer kan word sluit in: groente, vrugte, vleis en vis.



</doc>
<doc id="71765" url="https://af.wikipedia.org/wiki?curid=71765" title="Emalahleni Plaaslike Munisipaliteit (dubbelsinnig)">
Emalahleni Plaaslike Munisipaliteit (dubbelsinnig)

Emalahleni Plaaslike Munisipaliteit is die naam van twee verskillende plaaslike munisipaliteite in Suid-Afrika:


eMalahleni is ook die amptelike naam van Witbank, 'n stad op die hoëveld van Mpumalanga, Suid-Afrika.


</doc>
<doc id="71766" url="https://af.wikipedia.org/wiki?curid=71766" title="Mtamvunarivier">
Mtamvunarivier

Die Mtamvunarivier is 'n groot rivier wat die binnelandse grens vorm tussen die Oos-Kaap en KwaZulu-Natal in Suid-Afrika. Die rivier het 'n breë Indiese Oseaan-monding net suid van Port Edward, wat dit ideaal maak vir motorboot- en ander watersporte. 

Die Mtamvunarivier is ongeveer 162 km lank met 'n opvanggebied van ongeveer 1,553 km². Die naam beteken "die nemer van mondevol" in Xhosa as gevolg van die skade wat die rivier veroorsaak tydens vloede. 

Oorlewering vertel dat enige persoon wat nie sy sonde bely voor hy die rivier oorsteek nie, sal deur die watergeeste weggevoer word. Dit is skynbaar ook die tuiste van meerminne; hulle word gereeld waargeneem waar hul op maanlig-aande in die water baljaar.

Geskiedkundig en polities is die Mtamvunarivier die noordelike grens van Pondoland.

In 1552 het 'n Portugese skip naby die monding van die Mtamvunarivier gesink en plaaslike bevolking het probeer handel dryf met die seevaarders wat van die skip gered is.

Die Umtamvuna Natuurreservaat is 'n bewaringsgebied aan die KwaZulu-Natal-kant van die Mtamvunarivierkloof. Die rivier maak 'n deel uit van die Mvoti-tot-Umzimkulu Waterbestuursarea.




</doc>
<doc id="71767" url="https://af.wikipedia.org/wiki?curid=71767" title="Meermin">
Meermin

'n Meermin is 'n mitologiese waterwese met die bokant van 'n vrou, maar met die stert van 'n vis in plaas van bene. Daar word selde van die manlike teenpool, die meerman, gehoor.

Meerminne kom in die verhale van verskeie volkere reg oor die wêreld voor, insluitende die Nabye Ooste, Europa, en Asië. Die eerste stories verskyn in antieke Assirië, waar die godin Atargatis haarself in 'n ​​meermin verander uit skaamte omdat sy per ongeluk haar menslike minnaar vermoor het.

Meerminne word soms uitgebeeld as gevaarlike wesens wat verband hou met vloede, storms, skeepswrakke en verdrinking. In ander stories (soms binne dieselfde kultuur) is hulle welwillende wesens wat gunste uitdeel en selfs op mense verlief kan raak.


</doc>
<doc id="71768" url="https://af.wikipedia.org/wiki?curid=71768" title="Maricorivier">
Maricorivier

Die Maricorivier sluit aan by die Krokodilrivier, om die Limpoporivier te vorm wes van 'n gehuggie Rooibokkraal op die grens van Botswana en Suid-Afrika.

Die rivier ontstaan as die Groot Maricorivier by die Marico Oog, naby Swartruggens, in die Noordwes-provinsie van Suid-Afrika. Die bron van die rivier is 'n groot dolomitiese gat in die grond, met skoon water, wat ook 'n skouspelagtige duikplek is.



</doc>
<doc id="71770" url="https://af.wikipedia.org/wiki?curid=71770" title="Komatirivier">
Komatirivier

Die Komatirivier vloei deur die verre-ooste van Mpumalanga, Suid-Afrika, langs eSwatini (Incomatie) tot by sy seemonding in Mosambiek (Rio Komati).

Die Krokodilrivier is 'n sytak van die Komatirivier. 

Die oorsprong van die Komatirivier is wes van Carolina in die Ermelodistrik van Mpumalanga, op 'n hoogte van ongeveer 1 800 meter bo seevlak. 
Daarna vloei dit in 'n noordoostelike rigting vir ongeveer 480 kilometer en mond uit in die Indiese Oseaan by Maputobaai.






</doc>
<doc id="71774" url="https://af.wikipedia.org/wiki?curid=71774" title="Daisy de Melker">
Daisy de Melker

Daisy Louisa C. De Melker (gebore Hancorn-Smith; 1 Junie 1886 – 30 Desember 1932) bekend as Daisy de Melker, was 'n verpleegster wat bekend geraak het nadat sy aangekla is van moord op haar twee vorige mans en seun terwyl sy in Germiston, Suid-Afrika, gewoon het. Sy is skuldig bevind aan die moord op haar seun en op 30 Desember 1932 gehang. Sy is naas Dorethea van der Merwe in 1918 die eerste vrou wat in Suid-Afrika tereggestel is.

Die aanklagte dat sy haar mans vermoor het, is nooit in ’n hof bewys nie. Dit was William Sproat, die jonger broer van haar tweede man, wat haar daarvan beskuldig het omdat hy Robert Sproat se testament, waarvolgens hy sy geld aan Daisy nagelaat het, ongeldig verklaar wou hê. Hy het eindelik ’n siviele saak oor die testament gewen. 

Daisy Hancorn-Smith is in Seven Fountains naby Grahamstad gebore. Sy was een van elf kinders. Toe sy 12 jaar oud was, het sy na Bulawayo, Rhodesië (nou Zimbabwe), getrek om saam met haar pa en twee van haar broers te woon. Sy het egter kort daarna na Suid-Afrika teruggekeer en by die Berea-versorgingsoord in Durban begin werk.

As 21-jarige was De Melker in 'n liefdesverhouding met Bert Fuller; hy sterf op hul beplande troudag aan gediagnoseerde swartwaterkoors met De Melker aan sy sy. Sy erf £100 uit sy boedel. 

Drie jaar later trou sy met William Alfred Cowle, 'n loodgieter. Die huwelik het 14 jaar geduur en een seun is uit die huwelik gebore: Rhodes Cecil. Cowle het ernstig siek geword nadat De Melker hom Engelse sout ingegee het. Die eerste dokter wat hom ondersoek het, het nie gedink dit is iets ernstigs nie, maar kort daarna het sy toestand versleg. Sy vrou het die bure se hulp gevra en ’n ander dokter gebel. Dié het hom blou in die gesig en met skuim om die mond aangetref. Cowle is kort daarna oorlede. 

Die dokter het strignienvergiftiging vermoed en geweier om die doodsertifikaat te onderteken. Ná ’n lykskouing deur die waarnemende distriksgeneesheer is egter beslis die oorsaak van sy dood was natuurlik. Daisy het £1 245 uit 'n polis en 'n pensioen van £533 gekry.

Drie jaar later, op 36, het Daisy met nog ’n loodgieter, Robert Sproat, getrou. Hy was 10 jaar ouer as sy. In Oktober 1927 het hy ernstig siek geword. Hy het maagkrampe en sametrekkings gekry, nes Cowle, maar het herstel. 'n Maand later het hy weer siek geword nadat hy bier in die geselskap van sy vrou en stiefseun gedrink het. Hy is ná die tweede aanval oorlede en Daisy het £4 560 uit sy boedel geërf, plus nog £560 uit sy pensioenfonds.

Daisy het op 21 Januarie 1931 getrou met Sydney de Melker, 'n 1906-Springbok-rugbyspeler. Laat in Februarie 1932 het De Melker van Germiston na Turffontein gereis om arseen by ’n apteker te koop. Sy het haar vorige getroude van, Sproat, gebruik en beweer sy wou ’n siek kat doodmaak. 

Minder as ’n week later, op 2 Maart, het haar seun, Rhodes, siek geword nadat hy koffie gedrink het wat sy ma in 'n fles berei het. ’n Medewerker, James Webster, het ook siek geword. Webster, wat baie min van die koffie gedrink het, het ná ’n paar dae herstel. Rhodes is egter op 5 Maart oorlede. ’n Lykskouing het gevolg en die oorsaak van sy dood is bepaal as serebrale malaria. De Melker het £100 uit Rhodes se lewenspolis ontvang. Hy was net 20 jaar oud.

Ná Rhodes se dood het William Sproat, die broer van haar tweede man, agterdogtig geraak. Hy het die polisie ingelig en die lyke van Cowle, Sproat en Rhodes is opgegrawe. Arseen is in haar seun se lyk gekry en strignien in die oorskot van haar twee gewese mans. Laasgenoemde twee se bene het ’n pienk kleur gehad, wat daarop dui hulle het pienk strignien, wat in dié tyd algemeen was, ingekry. Spore van arseen is ook gevind in die hare en vingernaels van James Webster, Rhodes se kollega wat oorleef het.

’n Week later het die polisie De Melker in hegtenis geneem en aangekla van die moorde op die drie mans. Koerante het die storie breedvoerig gedek. Die apteker wat die arseen aan "mev. Sproat" verkoop het, het haar foto herken en na die polisie gegaan. 

De Melker se verhoor het 30 dae geduur. Volgens die regter kon die staat nie bo redelike twyfel bewys Cowle en Sproat is aan strignienvergiftiging dood nie. Sy is egter aan die moord op haar seun skuldig bevind en op 30 Desember 1932 in Pretoria gehang, terwyl sy volgehou het sy is onskuldig. Sy was toe 46 jaar oud. 

Ná haar dood is haar meubels op 'n veiling verkoop. Die koper van haar gramradio het dit vir herstelwerk ingestuur. Die tegnikus ontdek toe binne-in die gramradio 'n koevert met die woorde "For dear old Syd". Binne-in die koevert was arseen.




</doc>
<doc id="71775" url="https://af.wikipedia.org/wiki?curid=71775" title="Boesmansrivier (Oos-Kaap, lat -33,70, long 26,66)">
Boesmansrivier (Oos-Kaap, lat -33,70, long 26,66)

Die Boesmansrivier is 'n rivier in die Oos-Kaap, Suid-Afrika wat by Boesmansriviermond in die Indiese Oseaan uitmond.

Die oorsprong van die Boesmansrivier is noord van Kirkwood by , dit vloei oos verby Alicedale, waarna dit eers suid en dan oos swenk op pad na Kenton-on-Sea. Dit mond uit in die Indiese oseaan deur 'n getymeer slegs 1,7 km suidwes van die monding van die Kariegarivier.



</doc>
<doc id="71776" url="https://af.wikipedia.org/wiki?curid=71776" title="Beskermde gebied">
Beskermde gebied

'n Beskermde gebied of bewaringsgebied is 'n plek wat beskerm word vir sy natuurlike, kulturele of ander waarde.

Volgens die IUBN ("World Conservation Union") is 'n beskermde gebied: "'n gebied op land en/of see wat toegewy word aan die beskerming en die bewaring van biologiese diversiteit".

Die IUBN onderskei tussen ses kategorieë van beskermde gebiede:


</doc>
<doc id="71778" url="https://af.wikipedia.org/wiki?curid=71778" title="Natuurreservaat">
Natuurreservaat

'n Natuurreservaat is 'n gebied wat opsygesit word vir die instandhouding en beskerming van die diere, plante en landskap wat daar voorkom en om dit vir die nageslag te bewaar. Jag van wild deur die publiek word gewoonlik nie toegelaat nie. Baie wildreservate is in Afrika geleë. Meeste is oop vir die publiek, en is gewild onder toeriste wat wild- en natuurlewe besigtig.



</doc>
<doc id="71784" url="https://af.wikipedia.org/wiki?curid=71784" title="Dorethea van der Merwe">
Dorethea van der Merwe

Dorethea van der Merwe was die eerste blanke vrou wat in Suid-Afrika gehang is nadat sy die doodstraf opgelê is. Sy is in 1918 in die Transvaal tereggestel vir die moord op "Louis Tumpowski".



</doc>
<doc id="71795" url="https://af.wikipedia.org/wiki?curid=71795" title="Bosolienhout">
Bosolienhout

Die Bosolienhout ("Olea woodiana") is 'n middelgroot tot hoë woudboom wat tot die familie van die olyf (Oleaceae) behoort. Dit kom wydverspreid in oos-Afrika voor, in laergeleë heuwelbosse van Kenia, Tanzanië en Eswatini tot in oostelike Suid-Afrika. Daar is twee subspesies, naamlik "O. w. disjuncta" in die noorde en "O. w. woodiana" in die suide.

Die bloeiwyses wat uit die blaaroksels of aan die stingelpunte groei, dra klein wit blomme. Vrugte word vanaf laatsomer voortgebring. Hulle is ovaalvormig en ryp vrugte verkry 'n swartpers kleur, wanneer dit ook deur voëls gevreet word.



</doc>
<doc id="71796" url="https://af.wikipedia.org/wiki?curid=71796" title="Oesterbaai">
Oesterbaai

Oesterbaai is 'n nedersetting in die Oos-Kaap aan die Indiese Oseaan en is hoofsaaklik 'n vakansiedorpie. Dit is 23 km wes van Kaap St. Francis en suid van Humansdorp. Die dorpie kan slegs met 'n grondpad bereik word.



</doc>
<doc id="71799" url="https://af.wikipedia.org/wiki?curid=71799" title="Bloustreep-snapper">
Bloustreep-snapper

Die Bloustreep-snapper ("Lutjanus notatus") is 'n vis wat voorkom westelike Indiese Oseaan en aan die ooskus van Afrika vanaf Kenia tot by Durban. Dit kom ook voor by Madagaskar en die Maskareense eilande. In Engels staan die vis bekend as die "Bluestriped snapper".

Die vis lyk baie soos die Blouband snapper. Die vis het 6-7 blou horisontale strepe op die sye.





</doc>
<doc id="71800" url="https://af.wikipedia.org/wiki?curid=71800" title="Eenkol-snapper">
Eenkol-snapper

Die Eenkol-snapper ("Lutjanus monostigma") is 'n vis wat voorkom in die tropiese gedeelte van die Indiese-Pasifiese oseaan en aan die ooskus van Afrika suidwaarts tot by Sodwanabaai. In Engels staan die vis bekend as die "Onespot snapper".

Die vis het 'n swart kol, kleiner as sy oog, op die sylyn. Die vis lyk baie soos die Russell se snapper.





</doc>
<doc id="71803" url="https://af.wikipedia.org/wiki?curid=71803" title="Rooibek-kabeljou">
Rooibek-kabeljou

Die Rooibek-kabeljou ("Aethaloperca rogaa") is 'n vis wat voorkom in die Indiese-Pasifiese oseaan, die Persiese Golf en aan die ooskus van Afrika vanaf die Rooisee tot by KwaZulu-Natal. In Engels staan die vis bekend as die "Redmouth rockcod". Die vis is raar in Suid-Afrikaanse waters.

Die vis word tot 60 cm lank en het 'n diep lyf. Dit is oor die hele lyf donkerbruin tot swart en daar is dikwels 'n wit streep op die pens. Die binnekant van die mond is rooi, vandaar die naam.

Hulle leef in koraalriwwe in water wat 10 tot 50m diep is. Hulle word dikwels in die nabyheid van onderwater grotte gewaar. Die vis is alleenlopers of kan in pare saamleef. Hulle vreet hoofsaaklik skaaldiere en klein vissies wat in skole leef naby grotte.





</doc>
<doc id="71807" url="https://af.wikipedia.org/wiki?curid=71807" title="Haarlem (skip)">
Haarlem (skip)

Geen skeepsramp het so 'n direkte invloed op die geskiedenis van Suid-Afrika gehad as die stranding in Tafelbaai van die VOC-skip die Haarlem nie. Dit het direk gelei tot die stigting van die verversingspos aan die Kaap die Goeie Hoop onder Jan van Riebeeck.

Op 16 Januarie 1647 het die Haarlem (ook genoem Nieuwe Haerlem of slegs Haerlem) as deel van die retoervloot van Batavia (Java) na Nederland vertrek. In Maart was die Haarlem in Tafelbaai geanker. Weens 'n skielike besonder sterk suidooster strand die skip net suid van die huidige Milnerton. Die kaptein en van sy bemanning gaan met 'n ander skip in die vloot verder en laat onderkoopman Leendert Janszen en 'n groep van 60 in die Kaap agter tot die retoervloot van 1648 hulle na die vaderland sou terugneem. So word Janszen-hulle die eerste blankes wat 'n winter aan die Kaap deurbring. 

Tussen die duine bou die skipbreukelinge 'n vierkantige vesting van hout “vasticheyt Zandenburgh” as skuiling teen die Kaapse winter en bergplek vir al die vrag van die Haarlem wat hulle kon red. Daarna het hulle die wrak aan die brand gesteek. Hulle gaan op jagtogte, ruil beeste en skape met die Strandlopers en lê groentetuine aan.

Op 3 April 1648 vertrek die geselskap met die retoervloot onder Wollebrandt Geleynsz de Jongh na Nederland. Op een van die skepe is Jan van Riebeeck 'n passasier.

Die Here XVII vra dat Janszen 'n rapport opstel oor sy verblyf aan die Kaap. Hy en Matthys Proot wys in hul “Remonstrantie” (verslag) op die voordele wat 'n steunpunt hier vir die skeepvaart tussen Nederland en Java sal inhou. Groente en vrugte sal hier in die vrugbare grond goed verbou kan word, vars vleis en vis is volop beskikbaar, 'n hospitaal vir siek matrose kan gebou en die Khoikhoi gekersten word. Boonop kan die bou van 'n kaai baie skipbreuke verhoed. 'n Nederlandse vestiging kan boonop onverhoedse hinderlae deur die vyand teenwerk. Gevolglik besluit die VOC om 'n verversingspos hier te stig. Proot word aanvanklik as kommandeur gekies, maar in Desember 1651 word Jan van Riebeeck amptelik aangewys.



</doc>
<doc id="71809" url="https://af.wikipedia.org/wiki?curid=71809" title="Robyn-snapper">
Robyn-snapper

Die Robyn-snapper ("Etelis coruscans") is 'n vis wat voorkom in die Indiese-Pasifiese area en aan die ooskus van Afrika tot by Algoabaai. In Engels staan die vis bekend as "Ruby snapper".

Die vis lyk baie soos die Dagbreek-jobvis.





</doc>
<doc id="71812" url="https://af.wikipedia.org/wiki?curid=71812" title="Kaapse grensoorloë">
Kaapse grensoorloë

Die Kaapse grensoorloë verwys na die nege oorloë wat vanaf 1779 tot 1879 tussen die Kaapkolonie en die Xhosastamme gevoer is. Dit staan ook as "Afrika se Honderdjarige Oorlog" bekend, waarvan die onderskeie oorloë as opvlammings van die grootste oorlog in die geskiedenis van kolonialisme in Afrika beskou word.

Tydens die oorloë het die Xhosastamme vir die eerste keer vuurwapens gebruik. Nietemin het die Xhosas die meeste van hulle grondgebied aan die Britse Ryk verloor. Die oorloë word soms as vyandighede tussen Europeërs en Xhosas beskou, maar was in werklikheid meer ingewikkeld met verskuiwende alliansies. Aan die Europese kant was daar byvoorbeeld spanning tussen die Britse Ryk en die Kaapkolonie se plaaslike regering, en die verhouding het by geleentheid verbrokkel. Aan die Xhosa-kant het sommige groepe, soos die Mfengu-nasie (die Fingo's), aan die kant van die Kaapkolonie geveg.




</doc>
<doc id="71814" url="https://af.wikipedia.org/wiki?curid=71814" title="Pragtige piesang">
Pragtige piesang

Die Pragtige piesang ("Caesio teres") is 'n vis wat voorkom in die Indiese-Pasifiese area en aan die ooskus van Afrika vanaf Somalië tot by Sodwanabaai in KwaZulu-Natal. In Engels staan die vis bekend as die "Beautiful fusilier".

Die vis is blou aan die rugkant met die boonste gedeelte aan die agterkant geel. Die dorsale vin se rant en stertvin is ook geel.





</doc>
<doc id="71816" url="https://af.wikipedia.org/wiki?curid=71816" title="Xiamen">
Xiamen

Xiamen (Chinees: 厦门), ook bekend as Amoy, is 'n stad in die Chinese provinsie Foekien met 'n bevolking van 3 531 347 in 2010. 

Die stad is geleë aan die kus van die Suid-Chinese See in die suidooste van China. Sedert 1541 is Xiamen 'n belangrike hawestad vir die uitvoer van tee na Europa. Xiamen is onlangs aangewys as die skoonste stad in China.


</doc>
<doc id="71817" url="https://af.wikipedia.org/wiki?curid=71817" title="Shantou">
Shantou

Shantou (Chinees: 汕头), ook bekend as Swatow of Suátao, is 'n stad in die Chinese provinsie Guangdong met 'n bevolking van 5 391 028 in 2010. Die stad is geleë aan die kus van die Suid-Chinese See in die suidooste van China. Die meeste van Thailand se bevolking van Chinese afkoms het uit Shantou en die aangrensende Chaozhou geïmmigreer.


</doc>
<doc id="71818" url="https://af.wikipedia.org/wiki?curid=71818" title="Wuxi">
Wuxi

Wuxi (Chinees: 汕头) is 'n stad in die Chinese provinsie Jiangsu met 'n bevolking van 6 372 624 in 2010. 

Die stad is geleë net suid van die Yangtze, noord van die binnesee Tai Hu en oos van Sjanghai aan die kus van die Oos-Chinese See in die ooste van China. Wuxi is een van die oudste stede in China en het 'n lang en ryk geskiedenis van meer as 3 000 jaar.


</doc>
<doc id="71819" url="https://af.wikipedia.org/wiki?curid=71819" title="Quanzhou">
Quanzhou

Quanzhou (Chinees: 泉州) is 'n stad in die Chinese provinsie Foekien met 'n bevolking van 8 128 530 in 2010. Die stad is geleë aan die kus van die Suid-Chinese See in die suidooste van China. Quanzhou was tydens die Mongoolse Yuan-dinastie een van die belangrikste hawestede ter wêreld. Die stad is deur bekende reisigers soos Marco Polo en Ibn Battuta besoek.


</doc>
<doc id="71820" url="https://af.wikipedia.org/wiki?curid=71820" title="Shijiazhuang">
Shijiazhuang

Shijiazhuang (Chinees: 石家庄) is 'n stad in die Chinese provinsie Hebei met 'n bevolking van 10 163 788 in 2010. Die stad is geleë suidwes van die hoofstad Beijing en Tianjin en wes van Taiyuan in die ooste van China. Shijiazhuang was tot 1948 as "Shímén" (石門) bekend.


</doc>
<doc id="71821" url="https://af.wikipedia.org/wiki?curid=71821" title="Changsha">
Changsha

Changsha (Chinees: 长沙) is 'n stad in die Chinese provinsie Hunan met 'n bevolking van 7 044 118 in 2010. Die stad is geleë in die suidweste van China. Tussen 1912 en 1918 het Mao Zedong in Changsha gewoon en kommunisme aangeneem. Tydens die Tweede Chinees-Japannese Oorlog is groot dele van die stad vernietig en eers ná die stigting van die Volksrepubliek China herbou.


</doc>
<doc id="71823" url="https://af.wikipedia.org/wiki?curid=71823" title="Mthatharivier">
Mthatharivier

Die Mthatharivier (voorheen "Umtatarivier") is 'n rivier in die voormalige Transkei, die oostelike deel van die Oos-Kaap, Suid-Afrika.

Die rivier strek 250 km lank en vloei in 'n suidoostelike rigting tot in die Indiese Oseaan via 'n strandmeer naby Koffiebaai. Die rivier is vernoem na die dorp Mthatha.

Die hoofsytakke is die Ngqungqu-rivier en die Cicira-rivier, wat deur die opvanggebied van ongeveer 2,600 km² vloei.

Die Mthatharivier begrens die Pondoland-gebied aan die suidekant.
Die rivier is deel van die Mzimvubu tot Keiskamma Waterbestuursgebied.




</doc>
<doc id="71825" url="https://af.wikipedia.org/wiki?curid=71825" title="Strandmeer">
Strandmeer

'n Strandmeer is 'n soort meer wat tussen 'n strand en 'n sandbank of landtong ontstaan. Die strandmeer kan met die see verbind wees. Die ontstaan van 'n strandmeer hou gewoonlik met die stroomrigting van die water verband.


</doc>
<doc id="71828" url="https://af.wikipedia.org/wiki?curid=71828" title="Saambou">
Saambou

Saambou Bank is 'n voormalige Suid-Afrikaanse bank wat in 1942 gestig en in 2006 gelikwideer is.

Die bank is op 12 Junie 1942 onder die naam Unie Bouvereniging gestig. Kort daarna is die maatskappy se naam na Saambou (Permanente) Bouvereniging verander. In 1970 het hulle met "Nasionale Bouvereniging" saamgesmelt om Saambou Nasionale Bouvereniging te vorm. Hierdie vereniging het Saambou Beherend in 1987 gestig en onder die naam Saambou Bank handel gedryf.

Die bank is in Februarie 2002 onder kuratorskap geplaas nadat koerantberigte bespiegel het dat die bank bankrot is en kliënte binne twee dae R1 miljard onttrek het. Ten tye van die kuratorskap was Saambou op ses na die grootste bank in die land. Die JSE het ook in 2002 verhandeling in Saambou-aandele opgeskort en ENB het 'n deel van die verbandboek oorgeneem.

Die bank is in 2006 finaal gelikwideer. 'n Oorskot van R7,568 miljoen, of 4,53c per aandeel is aan aandeelhouers uitbetaal. Die aandele het voor die kuratorskap teen 203c per aandeel verhandel.



</doc>
<doc id="71830" url="https://af.wikipedia.org/wiki?curid=71830" title="Wit-Keirivier">
Wit-Keirivier

Die Wit-Keirivier is 'n rivier in die Oos-Kaap in Suid-Afrika.
Dit ontspring noord van Queenstown as die Grootvleispruit en sluit later aan by die Swart-Keirivier, om die Groot-Keirivier te vorm. 

Die Xonxa-dam is in die Wit-Keirivier gebou. Tans is hierdie rivier deel van die Mzimvubu tot Keiskama Waterbestuursgebied.


</doc>
<doc id="71831" url="https://af.wikipedia.org/wiki?curid=71831" title="Swart-Keirivier">
Swart-Keirivier

Die Swart-Keirivier is 'n rivier in die Oos-Kaap in Suid-Afrika.

Nedersettings aan die oewers van die Swart-Keirivier sluit in: McBride Village, Qabi, Ntabelanga, Thornhill, Loudon, Mitford, Basoto, Baccle's Farm en Tentergate, asook die Tsolwana Natuurreservaat. 

Die Thriftdam is die enigste beduidende opgaardam in die rivier. Tans is hierdie rivier deel van die Mzimvubu tot Keiskama Waterbestuursgebied.

Die water van die rivier vloei uiteindelik in die Groot-Keirivier in.


</doc>
<doc id="71833" url="https://af.wikipedia.org/wiki?curid=71833" title="ǀAi-ǀAis/Richtersveld-vredespark">
ǀAi-ǀAis/Richtersveld-vredespark

Die ǀAi-ǀAis/Richtersveld-vredespark is 'n vredespark weerskante van die landsgrens tussen Suid-Afrika en Namibië. Die park is in 2003 gevorm deur die samesmelting van die Namibiese "ǀAi-ǀAis Hot Springs Game Park" en die Suid-Afrikaanse "Richtersveld Nasionale Park", en is 'n wêrelderfenisgebied.




</doc>
<doc id="71834" url="https://af.wikipedia.org/wiki?curid=71834" title="Yevgueni">
Yevgueni

Yevgueni is 'n Belgiese musiekgroep wat Nederlandstalige musiekitems sing. Hul musiek word dikwels beskryf as moderne kleinkuns.

Die groep het ontstaan ​​na aanleiding van die "Interfacultaire Songfestival". Geert Noppe en Klaas Delrue het saam pedagogiese wetenskap studeer aan die Katolieke Universiteit Leuven. Saam met Maarten van Mieghem, die neef van Geert en toe nog bedienaar van die tromrekenaar, het hulle opgang gemaak as 'n kleinkunstrio. Hulle verower die publieke prys en die toon was gesit.

Die inspirasie vir hierdie wenners van die Nekka-wedstryd 2002 was die instrumentale Serge Gainsbourg-item Evgueni Sokolov.

Die groep bring Nederlandstalige items waarin hulle chanson, kleinkuns en pop tot 'n geheel vermeng. Begin 2005 verskyn die debuutalbum "Kannibaal" in 'n produksie van Peter Obbels en Wouter Van Belle. Hulle is al by lewendige optredes te sien op Gentse Feeste, Folk dranouter en Marktrock Leuven. Hulle slaag daarin om 10 weke op nommer 1 te bly met die eerste enkelplaat: "Als ze lacht" in die Radio 1-lys Carte Blanche. Hierdeur verkry hulle 'n eervolle vermelding op die Carte Blanche-webwerf.

Op Vrydag 2 Junie 2006 wen Yevgueni die één-programma Zo is er maan één met "Laat ons een bloem" van Louis Neefs as die mooiste Nederlandstalige lied. 'n Volgende tv-optrede het hulle in die eerste episode van Die Provincieshow, waarin hulle dit vir West-Vlaanderen opnames teen Bart Peeters.

In die somer van 2007 organiseer hulle 'n videosnit-wedstryd vir jeugbewegings (die zomerkampwedstrijd), waarby die resultate op YouTube te besigtig is. Vanaf 9 November 2007 begin hulle met 'n theatertournee in Asse.

Ook tree die groep reeds drie maal op tydens Nekka-Nacht. 'n Eerste maal toe hulle die wedstryd deur Nekka-Nacht uitgeskryf wen, 'n tweede maal op uitnodiging van die "folkformatie Kadril" en op 25 April 2009 was hulle saam met Zjef Vanuytsel die hoof-act van Nekka-Nacht. So staan ​​dit op die affiche met onder meer Luc De Vos, Stef Kamil Carlens, Boudewijn de Groot, The Lau, Sarah Bettens, Jan De Wilde en Buurman.

Daarbenewens was hulle ook te sien op "Rock The Ring" op Sondag 11 September 2011. Hulle het onder andere "As hulle lag" en "Was daar maar iemand".

Sanger Klaas Delrue (afkomstig uit Rekkem) het in 2009 vir die lys van Groen! in Antwerpen by die Vlaamse verkiesings 2009 en was by die gemeenteraadsverkiezingen van 2006 kandidaat-gemeenteraadslid vir Leuven. Vanaf 10 April 2012 presenteert hy op Radio 1 'n program oor Nederlandstalige musiek.

Tydens die Ronde van Frankryk 2012 is wielrenner Rob Goris te sterwe gekom, die dag nadat hy in die geselsprogram van Karl Vannieuwkerke Vive le vélo opgetree het. Klaas Delrue was een van die twee gaste die volgende dag en was so aangedaan dat hy 'n aangepaste weergawe van die liedjie 'Veel te mooie dag' gelewer het.

Sommige liedjies van Yevgueni is baie duidelik maatschappijkritisch bedoel. Die liedjie "Mama, ik wil papa" wat op hul debuutalbum "Kannibaal" staan, kla die loopbaanzucht van ouers aan, waardeur hulle steeds minder tyd het vir hul kinders. Honger, verskyn op hul tweede album "Aan die Arbeid", vertel oor vlugtelinge en die omstandighede waarin hulle lewe in België. In 2009 skryf hulle ook die temalied na aanleiding van 75 jaar Chiro: Feest. Op hul derde CD "Ons Sy Hier Nou Tog" is die lied "Werken In Die Media" ingegee deur die verskeie belspelletjes as oggend-en naguitsendings op die Vlaamse kommersiële televisie.


</doc>
<doc id="71835" url="https://af.wikipedia.org/wiki?curid=71835" title="Hefei">
Hefei

Hefei (Chinees: 合肥) is die hoofstad en grootste stad van die Chinese provinsie Anhui met 'n bevolking van 5 702 466 in 2010. Die stad is geleë in die ooste van China. 

Hefei is 'n belangrike vervoerknooppunt en nywerheidstad. Die stad is in 209 deur Sun Quan beleg en tydens die Ming- en Qing-dinastie is dit Lutsjou (庐州) genoem.


</doc>
<doc id="71836" url="https://af.wikipedia.org/wiki?curid=71836" title="Kunming">
Kunming

Kunming (Chinees: 昆明) is die hoofstad en grootste stad van die Chinese provinsie Yunnan met 'n bevolking van 6 432 212 in 2010. 

Die stad is geleë in die suide van China. Kunming is omstreeks 279 v.C. gestig en word beskou as die poort tot Suid- en Suidoos-Asië.


</doc>
<doc id="71837" url="https://af.wikipedia.org/wiki?curid=71837" title="Tangshan">
Tangshan

Tangshan (Chinees: 唐山) is 'n stad in die Chinese provinsie Hebei met 'n bevolking van 7 577 284 in 2010. Die stad is geleë in die noordooste van China, oos van die hoofstad Beijing en noordoos van Tianjin. 

Tangshan is op 28 Julie 1976 deur 'n aardbewing, wat 7,8 op die Richterskaal gemeet het, verwoes en later herbou. Dit is nou 'n belangrike toeristebestemming en nywerheidstad.


</doc>
<doc id="71838" url="https://af.wikipedia.org/wiki?curid=71838" title="Ningbo">
Ningbo

Ningbo (Chinees: 宁波) is 'n stad in die Chinese provinsie Zhejiang met 'n bevolking van 7 605 700 in 2010. 

Ningbo is geleë in die ooste van China aan die monding van die Yangtze in die Oos-Chinese See. Die stad is een van die oudste in China en het 'n lang en ryk geskiedenis van meer as 7000 jaar.


</doc>
<doc id="71839" url="https://af.wikipedia.org/wiki?curid=71839" title="Fuzhou">
Fuzhou

Fuzhou (Chinees: 福州) is die hoofstad van die Chinese provinsie Fujian met 'n bevolking van 7 200 000 in 2010. 

Die stad is geleë in die ooste van China aan die kus van die Oos-Chinese See. Fuzhou is 'n belangrike hawestad en is 'n susterstad van George, Suid-Afrika.


</doc>
<doc id="71841" url="https://af.wikipedia.org/wiki?curid=71841" title="Changzhou">
Changzhou

Changzhou (Chinees: 常州) is die hoofstad van die Chinese provinsie Jiangsu met 'n bevolking van 4 591 972 in 2010. Die stad is geleë in die ooste van China naby die monding van die Yangtze in die Oos-Chinese See. Changzhou is een van die oudste stede in China en het 'n lang en ryk geskiedenis van meer as 2500 jaar.


</doc>
<doc id="71843" url="https://af.wikipedia.org/wiki?curid=71843" title="Strand">
Strand

'n Strand is 'n relatief oop landstrook langs die kuslyn. Strande het gewoonlik min indien enige plantegroei en is met sand of fyn gruis gedek. Strande loop skuins afwaarts na die water en branders, waar dit in die seebodem oorgaan.

Baie mense hou daarvan om langs strande te stap, te swem of te lê en sonbruin. Die gewildste strande het gewoonlik fyn wit of lig-gekleurde sand en warm water om in te swem. Dit is 'n trekpleister vir toeriste en vakansiegangers.

Swemdrag, soos 'n swembroek of baaikostuum, word gewoonlik op strande gedra. Daar bestaan ook afgebakende strande vir nudiste waar klere opsioneel is of selfs glad nie toegelaat word nie.



</doc>
<doc id="71844" url="https://af.wikipedia.org/wiki?curid=71844" title="Jimmy Durrant">
Jimmy Durrant

James (Jimmy) Thom Durrant CB DFC (5 Mei 1913 – 15 Oktober 1990) was ‘n suksesvolle Suid-Afrikaanse bomwerper vlieënier gedurende die Tweede Wêreldoorlog. Hy het later die pos beklee as Direkteur-Generaal van die Suid-Afrikaanse Lugmag. Gedurende die Tweede Wêreldoorlog was hy in beheer van verskeie SALM eskaders en lugvleuels en later ook in beheer van verskeie Koninklike Lugmag bomwerper groepe, een van min nie-Britse offisiere om so ‘n pos te beklee. Hy was op 32 jaar die jongste generaal-majoor in die Geallieerdes Magte toe hy die rang verwerf het.



</doc>
<doc id="71846" url="https://af.wikipedia.org/wiki?curid=71846" title="Stormberg">
Stormberg

Die Stormberg is 'n bergreeks geleë in die Oos-Kaap provinsie van Suid-Afrika, dit is 'n oostelike uitbreiding van die Bamboesberge en 'n verlenging van die groter Drakensbergreeks. Hulle vorm deel van die Amatholeberge en Stormberg-gebied wat groot dorpe soos Grahamstad, Oos-Londen en Port Alfred insluit.
Dorpe wat in die Stormbergreeks geleë is, sluit in Molteno, Dordrecht, Barkly-Oos, Rhodes en Steynsburg.

Geologies vorm die berg deel van die Stormberg Groep van die Karoo Supergroep, waar die enigste ontginbare steenkoolneerslae in die Kaap gevind word. Hierdie koolvelde word ondersoek vir moontlike koolbed-metaangas-ontginning.
Die rotsformasies bestaan tipies uit die Molteno Formasie, wat die onderste (oudste) formasie van die Stormberg Groep uitmaak. Die Molteno formasie oorlê die Beaufort-groep.

Hierdie berge – soos meeste ander berge in Suid-Afrika – was oorspronklik die tuiste van Khoisan jagter-versamelaars. Die Nguni-migrasies het die aankoms ingelui van die Xhosa-herders van die noorde af, en daarmee saam die ontworteling van die Khoisan. Die daaropvolgende aankoms van die Kaapse koloniste in die gebied het tot die reeks grensoorloë met die Xhosas gelei en daarmee die streek se inlywing by die Kaapkolonie verseker.

Die Slag van Stormberg is hier gevoer op 9 Desember 1899 tydens die Tweede Vryheidsoorlog.



</doc>
<doc id="71847" url="https://af.wikipedia.org/wiki?curid=71847" title="Amatholeberge">
Amatholeberge

Die Amathole-, Amatole- of Amatolaberge is 'n digbebosde bergreeks, geleë in die sentrale deel van die Oos-Kaapprovinsie in Suid-Afrika. Die woord "amathole" beteken ""kalwers"", en Amathole distrik, wat suid hiervandaan lê, is vernoem na die bergreeks.

As deel van die 'Amathole en Stormberg' streek, vorm hierdie berge die mees-oostelike grens van die reuse Kaapse Kusbergreeks en hul styg tot 1 800 meter bo seevlak. Die berghange is dig bedek met Knysna-Amathole inheemse bosse van Geelhout, Witstinkhout, Kaapse okkerneut en ander inheemse bome. Knysna-Amatole inheemse bosse soos by Kologha en Kubusie is van die grootste stukke woud in Suid-Afrika. Die bergtoppe word bedek met blomryke inheemse grasvelde. Albanie-struikbosse kan ook in die omgewing gevind word.

Die bergreeks is bekend vir sy natuurskoon met lowerige woude, rivierlopies, watervalle en wyd-uitgestrekte gesigte. Die sesdaagse Amathole-staptog is een van die gewildste staproetes in Suid-Afrika.

Die Amatholeberge se geologie is karaktertrekkend op die Beaufort-groep, wat deel vorm van die Karoo-supergroep. Die sedimentasie is gevorm deur afsaksels in die rivierkanale, vloedvlaktes en moerasse.

Hierdie berge – soos meeste ander berge in Suid-Afrika – was oorspronklik die tuiste van Khoisan jagter-versamelaars. Die Nguni-migrasies het die aankoms ingelui van die Xhosa-herders van die noorde af, en daarmee saam die ontworteling van die Khoisan.

Die meeste van vandag se dorpe in die Amatholestreek – soos Adelaide, Bedford, Alice, Cathcart en Fort Beaufort – het ontstaan as militêre buiteposte van die Britse Regering in die 19de eeu, wat die grens van die Kaapkolonie in stand moes hou. Die gevolg was voortdurende grensoorloë tussen die Britse besetters en die Xhosas wat oos van die grens as trekboere geboer het, maar aanhoudend die Britse grens sou oorsteek vir beter weivelde en jurisdiksie op groter grondgebied.

Uiteindelik, ná die terugslae wat hulle in die oorloë gelei het, het die Xhosakrygers teruggetrek in die bebosde klowe en valleie van die Amatholeberge in, en het die Kaapkolonie die militêre poste gebou om hul aanspraak op hierdie grensgebied vir hul boere te behou.

King William's Town is die oudste nedersetting in die streek. Die stad het ook 'n groot museum, die Amathole Museum, met heelwat ou, geskiedkundige versamelings.

Aan die voet van die berge, in die dorpie Alice, is die kampus van die Universiteit van Fort Hare geleë.

Stutterheim, aan die voet van die Kologha-reeks na die ooste toe, het aanvanklik as nedersetting gedien vir oud-soldate wat in die 'Amathole-oorlog' geveg het.

Die eerste inwoners van Hogsback was boere gewees. Die dorpie is vandag 'n baie aanloklike vakansiebestemming en daar word dikwels beweer dat die Amatholebos die Engelse skrywer J.R.R. Tolkien tot sy fiktiewe "Mirkwood"-bos in die roman "The Lord of the Rings (Die Heer van die Ringe)" geïnspireer het.




</doc>
<doc id="71848" url="https://af.wikipedia.org/wiki?curid=71848" title="Baviaanskloof-wildernisgebied">
Baviaanskloof-wildernisgebied

Die Baviaanskloof-wildernisgebied is geleë in die Oos-Kaap en is 288 087 hektaar groot. Dit sluit die Baviaanskloof, Groendal- en Formosa-natuurreservate in. Die gebied is meer bekend vir sy ongelooflike natuurskoon as die fauna en flora. Die area is bergagtig met baie riviere en ravyne. Die hoogste punt in die gebied is Cockscomb (1758 m) in die Groot-Winterhoekberge.

Van die groot soogdiere wat hier gevind word, is luiperd, buffel, koedoe, bergsebra, rooihartbees, bosbok, rooiribbok, eland en bobbejaan.

Daar kom dertien visspesies voor in riviere en damme in die park. Van hulle is die Kaapse kurper ("Sandelia capensis"), Goud-ghieliemientjie ("Barbus pallidus"), Kleinskub-rooivlerkie ("Pseudobarbus asper") en Oos-Kaapse rooivlerkie ("Pseudobarbus afer"). Uitheemse spesies wat ingevoer en losgelaat is met rampspoedige gevolge is die Skerptandbaber ("Clarias gariepinus"), Grootbekbaars ("Micropterus salmoides") en die Vleikurper ("Tilapia sparrmanii").




</doc>
<doc id="71850" url="https://af.wikipedia.org/wiki?curid=71850" title="Katrivierdam">
Katrivierdam

Die Katrivierdam is geleë in die Katrivier by Seymour in die Oos-Kaap, Suid-Afrika. Hierdie dam is in 1969 geopen. Die wal is 55 m hoog en die bakmaat van die dam is 24.69 miljoen m. Huishoudelike water word voorsien aan Seymour en word ook gebruik vir besproeiing van sitrusboorde aan die oewers van die Katrivier.



</doc>
<doc id="71851" url="https://af.wikipedia.org/wiki?curid=71851" title="Sandiledam">
Sandiledam

Die Sandiledam is geleë in die Keiskammarivier naby Keiskammahoek in die Oos-Kaap, Suid-Afrika. Hierdie dam is in 1983 geopen. Die wal is 61 m hoog en die bakmaat van die dam is 30,96 miljoen m. Die dam ontvang veral water van sneeu wat smelt van die hoë berge in die omgewing. Huishoudelike water word voorsien aan Middeldrif en word ook gebruik vir besproeiing aan die oewers van die dam.



</doc>
<doc id="71854" url="https://af.wikipedia.org/wiki?curid=71854" title="Sergei Eisenstein">
Sergei Eisenstein

Sergei Michailowitsj Eisenstein (22 Januarie 1898 – 11 Februarie 1948; gebore Eizensjtein) was ’n vooraanstaande Sowjet-rolprentregisseur en –teoretikus. Hy word deur baie beskou as die "vader van montage". Hy was veral bekend vir sy stilrolprente "Strike" (1924), "The Battleship Potemkin" (1925) en "October (Ten Days That Shook the World)" (1927), sowel as die historiese epiese films "Alexander Nevsky" (1938) en "Ivan the Terrible" (1944, 1958).

Eisenstein is gebore as die seun van middelklasouers in Riga in die Russiese Keiserryk (nou in Letland). Sy ouers het toe hy jonk was dikwels getrek, nes Eisenstein deur sy hele volwasse lewe sou doen. Sy pa, Michail Osipowitsj Eisenstein, was van Duitse, Joodse en Sweedse afkoms en sy ma, Joelia Iwanowna Konetskaja, het afgestam van ’n Russiese Ortodokse gesin. Sy pa was ’n argitek.

Sy ma het Riga verlaat in die jaar van die Russiese Rewolusie van 1905, en Sergei saam met haar na Sint Petersburg geneem. Eisenstein het sy pa soms in Riga besoek tot dié omstreeks 1910 by sy gesin aangesluit het. Eisenstein se ouers is later geskei en sy ma het in Frankryk gaan woon.

Eisenstein het argitektuur en ingenieurswese studeer aan die Petrogradse Instituut vir Siviele Ingenieurswese. Hy het egter by die weermag aangesluit en in die rewolusie geveg. In 1918 het hy by die Rooi Leër aangesluit, terwyl sy pa hom aan die kant van die monargiste geskaar het. Nadat die Wit Leër verslaan is, is sy pa Duitsland toe en Sergei na Petrograd, Wologda en Daugavpils. Hy het in dié tyd Japannees geleer en is bekend gestel aan kaboeki-teater Dit het hom later na Japan gelok.

In 1920 het Eisenstein Moskou toe getrek en in die teater begin werk. In 1923 het hy sy loopbaan as teoretikus begin. Sy eerste rolprent, "Gloemof se Dagboek", is in dieselfde jaar vervaardig.

Die stilrolprent "Strike" (1924) was Eisenstein se eerste vollengterolprent. Sy 1925-film "The Battleship Potemkin" is wêreldwyd hoog aangeskryf. Dit is gevolg deur "October (Ten Days That Shook the World)" as deel van ’n grootse tiende herdenking van die Russiese Rewolusie van 1917. Internasionale resensente het baie daarvan gehou, maar tuis het sy fokus in dié rolprente op kamerahoeke, die beweging van skares en montage hom in onguns gebring by die Sowjet-rolprentgemeenskap en hy is gedwing om artikels te publiseer waarin hy homself kritiseer en voorneem om hom in die vervolg neer te lê by die toenemend spesifieke riglyne van sosialistiese realisme.

In die herfs van 1928, terwyl "October" steeds in baie dele van die Sowjetunie gekritiseer is, het Eisenstein na Europa gereis saam met Grigori Aleksandrof en Edoeard Tisse. Die amptelike doel van die toer was dat hulle meer moes leer oor klankrolprente en hulself aan die kapitalistiese Weste bekend stel. Vir Eisenstein was dit egter ’n kans om kulture en wêrelddele te sien buite die Sowjetunie. Hy het twee jaar lank in Berlyn, Zürich, Londen en Parys getoer en klas gegee.

In April 1930 het Jesse L. Lasky namens Paramount Pictures aan hom die aanbod gemaak om ’n prent in Amerika te maak. Hy het ’n korttermynkontrak aanvaar en in Mei 1930 in Hollywood aangekom. Die reëling het egter misluk; Eisenstein se idiosinkratiese en artistieke benadering tot rolprente was onversoenbaar met die Amerikaanse ateljees se meer formule- en handelsgerigte benadering.

Eisenstein sou daarna as ’n mislukking na Moskou terugkeer. Die Sowjet-rolprentwese het in sy afwesigheid klankrolprente sonder hom aangepak en sy prente, tegnieke en teorieë is al hoe meer aangeval. Charlie Chaplin het egter intussen met hom bevriend geraak en het gereël dat Eisenstein na Mexiko reis om ’n rolprent te regisseer van die vervaardiger Upton Sinclair.

Ná ’n ruk in Mexiko het Josef Stalin ’n telegram gestuur waarin hy sy kommer uitspreek dat Eisenstein na die Weste oorgeloop het. Sinclair het die vervaardiging van die prent beëindig en drie kort rolprente is daarna deur iemand anders voltooi met die filmmateriaal wat Eisenstein gemaak het. Eisenstein het na Moskou teruggekeer.

Ná sy terugkeer was Eisenstein ongewild by ander Sowjet-rolprentmakers weens sy lang verblyf in die buiteland. Dit sou nooit heeltemal verander nie. Hy het daarna ’n lektorspos gekry by die rolprent-onderriginstansie GIK. In 1934 is hy met die rolprentvervaardiger en skrywer Wera Atasjewa getroud en hulle het getroud gebly tot met sy dood in 1948, hoewel daar spekulasie is oor sy seksualiteit.

Eisenstein se loopbaan is in dié stadium gered deur Stalin, wat besluit het sy mislukte rolprente en die probleme in die Sowjet-rolprentwese van dié tyd is nie eintlik Eisenstein se skuld nie, maar dié van die uitvoerende beamptes onder wie se toesig hy was. Eindelik is Boris Sjoemjatski, die uitvoerende vervaardiger van Sowjet-rolprente sedert 1932, in 1938 in hegtenis geneem, verhoor, skuldig bevind as verraaier en geskiet.

Stalin het Eisenstein hierna toegelaat om een van twee rolprente te maak, en sy keuse was die anti-Duitse "Alexander Nevsky", met musiek deur Sergei Prokofiëf. Die resultaat was ’n rolprent wat in die Sowjetunie en die Weste goed ontvang is. Eisenstein het daarvoor die Orde van Lenin en die Stalinprys gekry. Dit is in 1938 begin, geskiet en uitgereik. Dit was nie net Eisenstein se eerste rolprent in byna ’n dekade nie, maar ook sy eerste klankprent.

Maande daarna het Stalin ’n nieaanvalsverdrag met Hitler gesluit en die prent is teruggetrek. Eisenstein het weer gaan klas gee. Ná die begin van die oorlog met Duitsland in 1941 is "Nevsky" heruitgereik en het dit internasionaal sukses behaal.

Tydens die oorlog het Eisenstein besluit om ’n rolprent oor tsaar Iwan IV te maak. In sy rolprent "Ivan The Terrible, Part I" word Iwan as ’n nasionale held voorgestel en dit het Stalin se goedkeuring weggedra. Dit het Eisenstein nog ’n Stalinprys in die sak gebring. Die opvolg, "Ivan The Terrible, Part II" is egter wyd gekritiseer en dit is eers in 1958 uitgereik. Alle materiaal van die nog onvoltooide "Ivan The Terrible, Part III" is gekonfiskeer en die grootste deel daarvan is vernietig.

Tydens die maak van laasgenoemde rolprent het Eisenstein ’n hartaanval gehad. Hy is kort daarna op 50 dood ná ’n tweede hartaanval.




</doc>
<doc id="71857" url="https://af.wikipedia.org/wiki?curid=71857" title="Federico Fellini">
Federico Fellini

Federico Fellini (Rimini, 20 Januarie 1920 – Rome, 31 Oktober 1993) was ’n Italiaanse rolprentvervaardiger en -regisseur. Hy word beskou as een van die invloedrykste regisseurs van die 20ste eeu.

Fellini se rolprente is psigologiese en/of sosiale dramas waarin ’n fantasieryke karakter, dikwels op homself geskoei, op soek is na die betekenis van sy lewe. Dié soektogte word gekenmerk deur die gebruik van herinneringe, drome, fantasieë en obsessies. Duidelik outobiografiese dramas is "La Dolce Vita" (1960), "Otto e Mezzo" (1963) en "Amarcord" (1973).

Sy rolprente het nie ’n aaneenlopende verhaal nie en bestaan dikwels uit ’n aaneenryging van situasies en gebeurtenisse waarin die karakters allerlei vreemde dinge ondervind. Die tonele is dikwels buitensporig met oordrewe dekor, besondere kostuums, baie grimering, opvallende kleure en skilderagtige plekke.

Terselfdertyd lewer die rolprente sosiale kritiek deurdat die karakter in aanraking kom met die skynwêreld van die Italiaanse aristokrasie, die dekadensie van die bourgeoisie, die geslotenheid van die konserwatiewe platteland of die skynheiligheid van die Rooms-Katolieke Kerk. Die hoofkarakter word dikwels omring deur ’n klomp eksentrieke karakters.

Op tienjarige ouderdom het Fellini van die huis af weggeloop en by ’n sirkus aangesluit. As jong man het hy draaiboeke vir radiostukke en rolprente (hoofsaaklik vir Roberto Rossellini) geskryf en geteken voordat hy self begin rolprente maak het.

In 1944, ná die val van Benito Mussolini, het hy ’n winkel in Rome oopgemaak waarin hy sy eie tekeninge verkoop het, asook dié van De Seta, Verdini, Camerini, Scarpelli, Majorana, Guasta, Giobbe, Attalo, Migneco – almal skrywers, regisseurs en ander intellektuele in die Italiaanse rolprentbedryf. In dieselfde jaar het hy begin werk aan Rossellini se "Roma, città aperta", met Aldo Fabrizi in die hoofrol. Fellini was ook die medeskrywer van Rossellini se rolprent "Paisà" (1946). Verder het hy geskryf vir regisseurs soos Alberto Lattuada, Pietro Germi en Luigi Comencini.

In 1947 was hy saam met Tullio Pinelli die skrywer van die draaiboek van "Senza pietà" van Alberto Lattuada. In 1948 het hy in Rossellini se "Il miracolo" gespeel. Hy was ook draaiboekskrywer en assistent van Rossellini se "Francesco, giullare di Dio." In 1950–1952 was hy as assistent betrokke by verskillende produksies van Pietro Germi.

Fellini se eerste film is "Luci Del Varieta" (1950). Dit is geskryf deur Alberto Lattuada en Fellini self, volgens ’n idee van Fellini. Dié twee het ook die regie behartig. Hoewel hy teen dié tyd al 31 rolprente van onder andere Rossellini help skryf en regisseer het, is dit die eerste prent wat op sy eie idees geskoei is.

Fellini se tweede rolprent, "Lo sceicco bianco" (1951), met Alberto Sordi, is die eerste prent waarvan hy die regie alleen behartig het. Met die prent "I vitelloni" (1953) het hy internasionale roem verwerf en "La strada" (1954) het hom ’n Oscar in die sak gebring. Ná die internasionale sukses van sy omstrede "La dolce vita" (1960) het hy sy bekendste film, "Otto e mezzo" (1963), geregisseer. Dit word beskou as een van die belangrikste rolprente van die modernisme. Dit gaan oor ’n regisseur se worsteling met sy gewete en sy soeke na idees vir ’n nuwe rolprent. Herinneringe speel ’n belangrike rol in die prent.

In 1993 het Fellini ’n Oscar ontvang vir sy hele oeuvre. In dieselfde jaar is hy in Rome oorlede.

Fellini het in 1943 getrou met die aktrise Giulietta Masina, wat dikwels in sy prente te sien was. Hulle het in 1945 ’n seun gehad wat net twee weke lank gelewe het. Dit was hul enigste kind.




</doc>
<doc id="71861" url="https://af.wikipedia.org/wiki?curid=71861" title="Eoliese proses">
Eoliese proses

'n Eoliese proses is 'n gebeurtenis waar wind die oppervlak van die Aarde en ander hemelliggame verander. Dit kom slegs op planete (of mane) met 'n atmosfeer voor. Eoliese prosesse kan sedimentêre afsettings (soos duine) vorm en verskuif asook gesteentes verweer, uitkerf en vervorm. Faktore wat hier 'n rol speel is die windrigting, sterkte, afstand en geleentheid vir afsetting en verwering.

Die naam is afgelei van die Griekse god, Aeolus, die seun van Poseidon, wat "bewaarder van die wind" beteken.

In teenstelling met eoliese prosesse vind hidrologiese prosesse deur die werking van water plaas.



</doc>
<doc id="71863" url="https://af.wikipedia.org/wiki?curid=71863" title="Dertigers">
Dertigers

Die Dertigers is 'n groep Afrikaanse skrywers wat in die jare 30 van die twintigste eeu opgang gemaak het.

Die leidende figure van die Dertigers is die broers N.P. van Wyk Louw en W.E.G. Louw, Uys Krige en Elisabeth Eybers. Name soos C.M. van den Heever en I.D. du Plessis word ook met die dertigers geassosieer.



</doc>
<doc id="71864" url="https://af.wikipedia.org/wiki?curid=71864" title="Stanley Kubrick">
Stanley Kubrick

Stanley Kubrick (26 Julie 1928 – 7 Maart 1999) was ’n Amerikaanse rolprentregisseur, vervaardiger, draaiboekskrywer en kinematograaf wat die meeste van sy werk gedoen het as ’n immigrant in die Verenigde Koninkryk. Hy word beskou as een van die grootste rolprentmakers van alle tye. Sy rolprente, meestal verwerkings van romans en kortverhale, was bekend vir hul treffende en unieke kinematografie, aandag aan besonderhede en die inspirerende gebruik van musiek. Kubrick se prente het ’n verskeidenheid genres gedek, van oorlog en misdaad tot humor en wetenskapsfiksie. Hy was bekend as ’n perfeksionis wat besondere aandag aan elke toneel gegee het en nou saam met sy akteurs gewerk het.

Kubrick het sy loopbaan as fotograaf in New York begin en homself alle aspekte van rolprentvervaardiging geleer. Sy eerste prente is met ’n klein begroting gemaak, gevolg deur een Hollywood-lokettreffer, "Spartacus". Die res van sy loopbaan het hy in die Verenigde Koninkryk deurgebring. Hy het van sy huis in Hertfordshire (noord van Londen) geskryf, navorsing gedoen en die produksie van sy films hanteer. So het hy feitlik algehele artistieke beheer gehad, maar ook geldelike ondersteuning van die groot Hollywood-rolprentateljees.

Met baie van sy rolprente het hy nuwe terreine ontgin, soos met "" (1968), ’n wetenskapsfiksieprent met innoverende visuele effekte en wetenskaplike realisme wat die regisseur Steven Spielberg sy generasie se "oerknal" genoem het. Met "Barry Lyndon" (1975) het Kubrick spesiale lense laat ontwerp om tonele by kerslig op te neem en "The Shining" (1980) was van die eerste vollengterolprente waarvoor ’n Steadicam-kamera gebruik is vir stabiliteit en gladde volgskote. Soos met sy vroeëre kortfilms, was Kubrick die kinematograaf en redigeerder van die eerste twee van sy 13 vollengteprente. Hy het die hele of deel van die draaiboek geskryf vir feitlik al sy rolprente, en was ook die regisseur en vervaardiger daarvan.

Hoewel van Kubrick se prente omstrede was en gemengde resensies gekry het, soos "Paths of Glory" (1957), "Lolita" (1962) en "A Clockwork Orange" (1971), is die meeste van sy werke benoem vir óf Oscars óf Golden Globes óf Baftas en is hulle later as meesterstukke beskou. Die rolprenthistorikus Michel Ciment beskou sy films as "van die belangrikste bydraes van die 20ste eeu tot die wêreld se rolprente." As ’n regisseur, meen ’n ander skrywer, is Kubrick " ’n legende in elke sin van die woord, en een van die invloedrykste, skokkendste en mees gerespekteerde mense in die geskiedenis van rolprente".

Stanley Kubrick is op 26 Julie 1928 in Manhattan, New York, gebore as die eerste van twee kinders van Jacques (Jacob) Leonard Kubrick (1901–'85) en Sadie Gertrude (gebore Perveler; 1903–'85), albei Joods. Jacques Kubrick, wie se pa en dié se voorouers van Oostenrykse, Roemeense en Poolse afkoms was, was ’n dokter.

As ’n seun was Kubrick nie veel geïnteresseerd in die aktiwiteite in hul Bronx-woonbuurt nie. Toe hy 12 jaar oud was, het sy pa hom skaak geleer. Die spel was sy lewe lank ’n obsessie by hom en kom in baie tonele in sy prente voor. Toe hy 13 was, het sy pa vir hom ’n Graflex-kamera gekoop en so ’n liefde vir fotografie in hom gewek.

As tiener was Kubrick geïnteresseerd in jazz en hy het vir ’n kort rukkie ’n loopbaan as tromspeler nagestreef.

Kubrick het redelik swak op skool gevaar en het dikwels stokkiesgedraai om te gaan fliek. Hy het sy skoolloopbaan in 1945 voltooi, maar met sy swak punte en die vraag na universiteitstoelating deur terugkerende soldate van die Tweede Wêreldoorlog, was daar nie veel hoop op ’n hoër opvoeding nie.

In 1946 het Kubrick ’n leerlingfotograaf en later ’n voltydse fotograaf geword by die tydskrif "Look". In dié tyd is hy met sy skoolliefde, Toba Metz, getroud (in Mei 1948) en het hy in die bioskope geboer. Hy is geïnspireer deur die komplekse, gladde kamerawerk van die regisseur Max Ophüls, wat later sy eie visuele styl beïnvloed het, en die regisseur Elia Kazan, wat hy Amerika se "beste regisseur" van dié tyd genoem het, veral vanweë sy vermoë om wondere te verrig met sy akteurs.

In 1951 het Kubrick ’n paar kort dokumentêre prente gemaak. Die eerstes was nuusflitse vir rolprentteaters. Sy eerste kleurprent was "The Seafarers" (1953).

Kubrick se eerste vollengteprent, "Fear and Desire" (1953), was ’n goedkoop film oor soldate wat in ’n fiktiewe oorlog aan die vyand se kant van die gevegslinie gevang word. Kubrick en sy vrou, Toba, was die enigste lede van die produksiespan en die draaiboek is geskryf deur ’n vriend, Howard Sackler. Dit het ’n paar goeie resensies gekry, maar was steeds ’n finansiële mislukking. Kubrick was later verleë oor die "amateuragtige" prent en het dit uit sirkulasie probeer hou.

Sommige meen die prent wys Kubrick se vroeë belangstelling in oorlogvoering. Volgens die rolprenthistorikus James Naremore was hy veral geïnteresseerd in "hoe rasionele, militaristiese beplanning uit beheer kan raak en irrasioneel word". Kubrick se latere rolprente het verskillende aspekte van dié tema uitgebeeld, soos "Paths of Glory," "Dr. Strangelove" en "Full Metal Jacket".

Nog ’n prent wat privaat deur Kubrick se vriende en familie gefinansier is, is "Killer's Kiss" – ’n film noir-rolprent van 67 minute oor ’n jong swaargewigbokser se betrokkenheid by ’n vrou wat deur haar misdadige baas misbruik word. Kubrick het die draaiboek saam met Sackler geskryf. Dit het beperkte finansiële sukses behaal.

"The Killing", ’n film oor ’n rooftog by ’n perderesiesbaan, was Kubrick se eerste prent waaraan ’n volle span gewerk het. Die nie-lineêre storielyn daarvan sou later ander regisseurs soos Quentin Tarantino beïnvloed. Die prent volg in ’n groot mate die styl van tradisionele film noir-prente, maar baie resensente beskou dit as een van die beste films van die genre. Dit was nie ’n finansiële sukses nie, maar het goeie resensies gekry en het Metro-Goldwyn-Mayer laat kennis neem van Kubrick en sy produksievennoot, James B. Harris. Hulle is ’n groot aantal stories aangebied waaruit hulle vir hul volgende projek kon kies.

Kubrick se volgende rolprent, "Paths of Glory", met Kirk Douglas, speel in die Eerste Wêreldoorlog af. Dit was sy eerste rolprent wat goed geld gemaak het. Dit is goed in die rolprentbedryf ontvang en Kubrick gevestig as ’n groot nuwe rolprentmaker.

"Spartacus" is geskoei op die ware verhaal van dié historiese figuur. Dit is vervaardig deur Kirk Douglas, wat ook die rol gespeel het van die slaaf Spartacus. Sy vyand was die Romeinse generaal Marcus Licinius Crassus (gespeel deur Laurence Olivier). Douglas het Kubrick as regisseur aangestel nadat hy Anthony Mann afgedank het.

Hoewel Kubrick teen daardie tyd, op 31, reeds vier vollengterolprente gemaak het, was Spartacus toe verreweg sy grootste projek, met ’n rolverdeling van meer as 10  000. Dit was toe ook die duurste rolprent wat nog in Amerika gemaak is. Verder was dit die eerste keer dat Kubrick Super Technirama-film van 70 mm gebruik het vir ultra-hoë definisie. Dit het hom ook in staat gestel om groot panoramiese tonele te verfilm, soos een met 8  000 opgeleide Spaanse soldate as die Romeinse leër.

"Spartacus" was ’n kommersiële sukses en het Kubrick gevestig as ’n vooraanstaande regisseur. Die prent het ses Oscar-benoemings gekry en vier gewen. Kubrick en Douglas het egter vasgesit en die prent het ’n einde gebring aan hul werkverhouding.

In 1962 het Kubrick Engeland toe getrek om "Lolita" te maak, wat sy eerste poging was tot swart komedie. Dit was ’n verwerking van die roman met dieselfde naam deur Vladimir Nabokov, die verhaal van ’n middeljarige professor wat beenaf raak op ’n 14-jarige meisie. Van die akteurs was Peter Sellers, James Mason, Shelley Winters en Sue Lyon. "Lolita" was Kubrick se eerste rolprent wat in omstredenheid gehul was weens die uitlokkende storie. Kubrick het die erotiese aspek van die roman afgeskaal en dit verander in ’n "epiese komedie van frustrasie eerder as wellus", skryf die rolprentskrywer Adrian Turner.
Wat styl betref, was "Lolita" ’n oorgangsfilm vir Kubrick tussen sy eerste, naturalistiese prente en die surrealisme van sy latere prente, skryf die resensent Gene Youngblood. Dit het uiteenlopende resensies gekry.

Kubrick se volgende projek was "Dr Strangelove" (1964), nog ’n satiriese swart komedie. Omdat Kubrick volwasse geword het teen die einde van WOII en die begin van die Koue Oorlog, was hy nes ander bekommerd oor die moontlikheid van ’n kernoorlog. Hy het dit selfs oorweeg om uit Amerika te trek weens sy vrees dat New York ’n kernbomteiken kan word. Hy het besluit om ’n rolprent oor die onderwerp te maak.

Nadat hy die roman "Red Alert" gelees het nadat iemand dit aanbeveel het, het hy dit beskou as goeie materiaal vir die maak van ’n film oor ’n kernoorlog. Hy het saam met sy vervaardiger, James B. Harris, aan die draaiboek gewerk.

In dié tyd het Kubrick besluit om die andersins ernstige en vreesaanjaende verhaal in 'n satire te verander, omdat dit die enigste manier sou wees waarop dit sou werk. Harris het nie saamgestem nie en hom aan die vervaardiging onttrek. Herman Kahn saam met John von Neumann, Edward Teller en Wernher von Braun, was Kubrick se inspirasies vir die karakter "Dr. Strangelove" in dié rolprent. 

Kubrick het uitgevind dit sou onmoontlik wees om die rolprent in Amerika te maak weens tegniese en politieke probleme en besluit om dit in Engeland te maak. Daar het hy ’n span bymekaargebring wat "die eerste belangrike visuele-effekte-span in die wêreld" sou word. Hy het die satire- en komedieskrywer Terry Southern gekry om hom die draaiboek te help skryf. Uit sy versameling van duisende plate, van klassieke musiek en goue oues, het Kubrick musiek gekies wat tot die satiriese aard van die prent bygedra het. Peter Sellers, wat in Lolita gespeel het, is weer as akteur ingespan, dié keer in drie verskillende rolle.

Die rolprent het uiteenlopende reaksie ontlok. Dit is beskryf as van ’n "siek grap" tot ’n meesterstuk.

Kubrick het die volgende vyf jaar bestee aan die ontwikkeling van sy volgende projek: "2001: A Space Odyssey" (1968). Die film is aangepas van die kortverhaal "The Sentinel" deur die wetenskapsfiksieskrywer Arthur C. Clarke. Hy en Kubrick het saam die draaiboek geskryf, wat temas behandel soos buiteruimtelike lewe, menslike evolusie, kunsmatige intelligensie, tegnologiese ontwikkelinge en reïnkarnasie.

Toe dit in 1968 uitgereik is, is gesê dat die rolprent nie tot enige spesifieke genre behoort nie en dat dit anders as enige vorige wetenskapsfiksierolprent is, asook anders as enige vorige Kubrick-film. Dit het nuwe spesiale effekte bevat wat Kubrick ontwerp het om fliekgangers ’n "skitterende mengsel van verbeelding en wetenskap" te gee. Kubrick het sy enigste persoonlike Oscar daarvoor gekry, vir die visuele effekte.

Nadat die rolprentateljee die maak van ’n prent oor Napoleon gekanselleer het weens ’n gebrek aan finansiering, het Kubrick ’n projek gesoek wat hy vinnig en goedkoop kon verfilm. Hy het besluit op "A Clockwork Orange" (1971). Sy verwerking van Anthony Burgess se roman met dieselfde naam is ’n ondersoek na geweld en eksperimentele rehabilitasie.

Weens die uitbeelding van tienergeweld het dit een van die mees omstrede rolprente van die dekade geword en deel van ’n voortdurende debat oor geweld in rolprente. Kritici het gemeen dit verheerlik geweld. Kubrick het self die prent in Engeland onttrek nadat hy doodsdreigemente ontvang het ná ’n paar nabootsings van die geweld in die fliek. Dit is toe verbied tot ná Kubrick se dood en eers in 2000 heruitgereik.

"Barry Lyndon" (1975) was ’n verwerking van William Makepeace Thackeray se roman "The Luck of Barry Lyndon" oor die avonture van ’n 18de-eeuse Ierse dobbelaar. Die kinematografie en ligeffekte in die rolprent was nuut vir dié tyd. Binnenshuise tonele is verfilm met ’n spesiale hoëspoed-kameralens wat aanvanklik vir Nasa ontwerp is om in satellietfotografie te gebruik. Talle tonele kon danksy dié lens met net kerslig verlig word, en dit het beelde geskep wat aan 18de-eeuse skilderye herinner.

"Barry Lyndon" was gewild in Europa, veral Frankryk, maar die stadige aksie en lengte van die fliek het dit minder gewild gemaak by Amerikaanse resensente en fliekgangers. Desondanks is die rolprent vir sewe Oscars benoem, ’n rekord vir Kubrick. Dit het vier daarvan gewen. Nes met die meeste van Kubrick se rolprente het "Barry Lyndon" se gewildheid met die jare toegeneem, veral onder rolprentmakers.


"The Shining" was ’n verwerking van die roman met dieselfde naam deur die gewilde rilskrywer Stephen King. Jack Nicholson speel die rol van ’n skrywer wat ’n werk aanvaar as opsigter by ’n groot en afgesonderde hotel in die Rotsgebergte. Daar word hy en sy gesin gekonfronteer deur sy verval in kranksinnigheid asook die skynbaar bonatuurlike gruwels wat in die hotel skuil. Kubrick het Nicholson en die aktrise Shelley Duvall groot vryheid gegee om te improviseer.

Hy het die toe nog nuwe Steadicam-kamera baie gebruik vir gladde bewegings in tonele waar die kamera vasgehou moes word. Volgens Garrett Brown, die uitvinder van die Steadicam, was dit die eerste rolprent wat die potensiaal daarvan ten volle gebruik het. Kubrick se perfeksionistiese styl het meegebring dat talle tonele tientalle kere oorgeskiet moes word – een toneel met Nicholson 36 keer.

Die rolprent het wisselende resensies gekry, maar was ’n kommersiële sukses. Dit het later kultusstatus verkry. Die prent se finansiële sukses het Warner Brothers se vertroue in Kubrick herstel ná die kommersiële mislukking van "Barry Lyndon".

Sewe jaar later het Kubrick sy volgende prent gemak: "Full Metal Jacket", ’n verwerking van Gustav Hasford se roman "The Short-Timers" oor die Viëtnam-oorlog.
Dit is verfilm in Londen se hawebuurt op ’n stel wat soos ’n ruïnestad daar uitsien, en dit onderskei dit van ander Viëtnam-flieks. In plaas van in ’n woudagtige gebied, ontvou die tweede helfte van die prent in ’n stad waar stedelike oorlogvoering plaasvind. Resensente het gedink dit het bygedra tot die barheid en erns van die prent.

Volgens Ciment bevat die rolprent van Kubrick se kenmerkende eienskappe, soos sy keuse van ironiese musiek, die uitbeelding van mense wat hul menslikheid ontneem word en aandag aan besonderse besonderhede om tonele realisties uit te beeld. Hy meen ook daar is ooreenkomste tussen dié prent en "Paths of Glory" (1957), wat Kubrick 30 jaar tevore gemaak het, soos die gebruik van natuurlike lig, ’n verteller wat nie gesien word nie, ’n gevoel van chaos en die gebruik van panoramiese ruimtes. Albei prente lê klem op "die indruk van realiteit . . . . en fotografiese hiper-realiteit".

Kubrick se laaste prent was "Eyes Wide Shut", met Tom Cruise en Nicole Kidman as ’n ryk paartjie van Manhattan wat uit is op ’n sekstog. Dit is geskoei op Arthur Schnitzler se Freudiaanse novelle "Traumnovelle" ("Droomverhaal"). Die tonele is van die Wene van die vorige eeuwisseling verplaas na die New York van die 1990's. Die akteur Jack Nicholson het die tema beskryf as ’n delwing in die kwessies van die "gevare van die getroude lewe" en die "stille desperaatheid om ’n verhouding lewendig te hou".

Hoewel Kubrick toe byna 70 jaar oud was, het hy 15 maande lank verbete gewerk om die prent teen die beplande uitreikingsdatum, 16 Julie 1999, te voltooi. "Eyes Wide Shut" is, soos "Lolita" en "A Clockwork Orange", voor uitreiking gesensor. Kubrick is ’n paar dae ná die finale redigering van die prent oorlede en het dit nooit op die silwerdoek gesien nie.

Kidman het oor die prent gesê dat dit eintlik " ’n baie hoopvolle film" is al het sommige resensente dit as donker beskryf. Volgens haar het Kubrick indirek klem gelê op die morele waardes van lojaliteit en ’n verbintenis ("commitment"), en eindelik gaan "Eyes Wide Shut" oor dié verbintenis". Hoewel daar gegis is dat die prent ’n negatiewe uitwerking op Cruise en Kidman se huwelik gehad het, het Kidman dit ontken.

Deur die 1980's en vroeë 1990's het Kubrick saam met Brian Aldiss gewerk aan die omskepping van sy kortverhaal "Super-Toys Last All Summer Long" in ’n rolprent. Dit is ’n futuristiese verhaal oor ’n robot wat soos ’n kind lyk en optree, asook sy pogings om ’n "regte seuntjie" te word. Kubrick het glo lang telefoongesprekke met Steven Spielberg gevoer oor die prent.

In 1999, ná Kubrick se dood, het Spielberg ’n nuwe draaiboek saamgestel wat geskoei was op ’n vroeëre verwerking onder Kubrick se toesig en volgens sy spesifikasies. Hy het toe die prent "A.I. Artificial Intelligence" geregisseer. Hy het Kubrick se visuele skema so getrou moontlik gevolg. Die rolprent is in Junie 2001 uitgereik met ’n postume erkenning van Kubrick vir produksie aan die begin en ’n kort huldeblyk aan die einde.

Kubrick was bekend daarvoor dat hy aan elke aspek van ’n rolprent aandag gegee het. Gay Hamilton, ’n akteur in "Barry Lyndon", het vertel hoe hy selfs elke kostuum vooraf goedgekeur het." Volgens die kinematrograaf John Alcott, wat aan vier van Kubrick se prente gewerk het en ’n Oscar gewen het vir beste kinematografie vir "Barry Lyndon", het Kubrick alles bevraagteken. Hy sou saam met Alcott werk aan die plasing van die kamers, die samestelling van tonele, die keuse van lense en selfs die hantering van die kamera. James B. Harris, wat baie van sy vroeë prente vervaardig het, stem saam dat hy ’n perfeksionis was: Elke enkele besonderheid was vir hom belangrik en hy was bereid om hom heeltemal aan sy doel – die rolprent – oor te gee.

Vir die versameling van agtergrondmateriaal was hy amper soos ’n speurder, het Kubrick self gesê. Vir "Barry Lyndon" het hy byvoorbeeld ’n hoop skilderye en tekeninge van dié tydperk bymekaargemaak om as verwysing te gebruik. Op dié kunswerke is die klere, meubels, voertuie en ander bykomstighede geskoei.

Volgens Kubrick het hy ook selde kamera-instruksies in die draaiboek aangedui: Hy het verkies om daaroor te besluit nadat ’n toneel opgestel was.

Kubrick het ook perfeksie van sy akteurs verwag. Hy was bekend daarvoor dat hy tonele oor en oor verfilm het. Sommige kritici het gemeen dis irrasioneel, maar Kubrick het vas geglo dat akteurs op hul beste is tydens verfilming, wanneer die kameras rol, en nie tydens die inoefening van hul rolle nie.

Volgens Kidman het die groot aantal skote meegebring dat akteurs ophou konsentreer het op tegniek en ’n "dieper plek" betree het. "Hy het geglo jy as akteur sou beheer verloor oor jou sin van jouself, van die deel wat innerlik na jou eie toneelspel kyk. Eindelik sal jy ophou om jouself te sensor."

Sy perfeksionisme het groot eise aan akteurs gestel. Ryan O'Neal het gemeen: "Hy werk jou gal. Hy druk jou, help jou, word kwaad vir jou, maar hy leer jou veral die waarde van ’n goeie regisseur. Stanley het aspekte van my persoonlikheid en toneelspel-instinkte na vore gebring wat dormant was."

Kubrick is in Mei 1948 met sy skoolliefde, Toba Metz, getroud toe hy 19 jaar oud was. Hulle is drie jaar later geskei.

Hy het sy tweede vrou, die Australies gebore danser en teaterontwerper Ruth Sobotka, in 1952 ontmoet. Hulle het in New York saamgewoon van 1952 tot met hul troue in Januarie 1955. Ses maande later het hulle na Hollywood getrek, waar sy ’n klein rol as ’n balletdanser in sy film "Killer's Kiss" vertolk het. Die volgende jaar was sy die kunsdirekteur van "The Killing". Hulle is in 1957 geskei.

Tydens die maak van "Paths of Glory" in 1957 in München, het Kubrick die jong Duitse aktrise Christiane Harlan ontmoet wat ’n klein rol gespeel het. Hulle is in 1958 getroud en in 1959 het hulle in Beverly Hills gaan woon saam met Harlan se dogter, Katherina, toe ses jaar oud. Hulle was 40 jaar saam, tot met sy dood in 1999. Hulle het saam twee dogters gehad.

Met die maak van "Lolita" het Kubrick na Brittanje getrek vanweë makliker finansiering en vryheid van sensuur. Brittanje was daarna Kubrick se permanente tuiste. Hy het hom eindelik in Hertfordshire, England, gevestig, van waar hy ook gewerk het. Die landelike atmosfeer het hom energie, inspirasie en selfvertroue gegee, asook meer privaatheid en tyd om te dink.

Kubrick het England in die 40 jaar voor sy dood selde verlaat. Hy het ook selde met vakansie gegaan. Selfs ná ’n groot rolprent sou hy dadelik aan idees vir sy volgende projek begin werk.

Kubrick was baie privaat en dit is nie eens goed bekend hoe hy later jare gelyk het nie. Volgens sy biograaf Vincent LoBrutto het dit gelei tot stories oor ’n kluisenaarsbestaan en ’n mitologie eerder as ’n man geskep, nes die geval was met Greta Garbo, Howard Hughes en J.D. Salinger.

Hy was ’n skaam mens en het nie daarvan gehou om afgeneem te word of onderhoude toe te staan nie, en dit het bygedra tot die idee dat hy ’n kluisenaar was. Volgens vriende het hy egter met baie mense kontak gehad – persoonlik en veral oor die telefoon.

Op 7 Maart 1999, vier dae nadat hy die pas voltooide "Eyes Wide Shut" aan sy familie en die akteurs vertoon het, is Kubrick op 70 in sy slaap aan ’n hartaanval oorlede. Hy is op 12 Maart op sy landgoed begrawe en net sowat 100 nabye vriende en familielede is toegelaat.

Volgens Alexander Walker, wat op die begrafnis was, was dit "amper soos ’n Engelse piekniek", met tjello- en klarinetspelers en sangers wat van Kubrick se gunsteling-musiek uitgevoer het.

Al Kubrick se rolprente van "Paths of Glory" tot aan die einde van sy loopbaan, behalwe "The Shining", is in verskeie kategorieë benoem vir Oscars en Golden Globes. Vir "2001: A Space Odyssey" het Kubrick sy enigste persoonlike Oscar gewen as redigeerder van spesiale effekte.

Kubrick het twee pryse ontvang van groot rolprentfeeste: beste regisseur van die Locarno Internasionale Rolprentfees in 1959 vir "Killer's Kiss", en "Filmcritica "Bastone Bianco"-prys" by die Venesiese Rolprentfees in 1999 vir "Eyes Wide Shut". Hy is ook in 1962 benoem vir die "Goue Leeu" van die Venesiese Rolprentfees vir "Lolita". Dié rolprentfees het die "Loopbaan Goue Leeu" in 1997 aan hom toegeken. Hy het die Directors Guild of America se Lifetime Achievement Award gewen en nog een van die Director's Guild of Great Britain. Die Sitges-Kataloniese Internasionale Rolprentfees het in 2008 hul "Honorary Grand Prize" vir sy lewe se werk postuum aan hom toegeken. Hy het ook die Hugo-prys drie keer gewen vir sy werk in wetenskapsfiksie.



</doc>
<doc id="71865" url="https://af.wikipedia.org/wiki?curid=71865" title="Willem Johannes Leyds">
Willem Johannes Leyds

Willem Johannes Leyds (Magelang, Nederlands-Indië, 1 Mei 1859 – Den Haag, Nederland, 14 Mei 1940) was 'n Nederlandse prokureur en staatsman, wat 'n loopbaan as prokureur (1884–1889) en Staats-sekretaris (1889–1898) in die Zuid-Afrikaansche Republiek gevolg het. Van 1899 tot 1902, tydens die kritieke periode van die Tweede Vryheidsoorlog, was hy 'n spesiale gesant van die Republiek en Volgemagtigde Minister in Brussel, geakkrediteer by verskillende Europese lande.

Die plek Leydsdorp in Transvaal, in die huidige Suid-Afrikaanse provinsie Limpopo, is na hom genoem.



</doc>
<doc id="71869" url="https://af.wikipedia.org/wiki?curid=71869" title="Pretoria o Pretoria!">
Pretoria o Pretoria!

Pretoria O Pretoria! is 'n Afrikaanse rolprent wat in 1979 vrygestel is. Die rolprent is gebaseer op Mervyn Woodrow se satiriese roman, ""A capital affair"". Die vervaardiger was Ben Vlok en die regisseur Bertrand Retief. Die hoofrolle is deur Zack du Plessis, Cornelis Esterhuyse, Ben Kruger en Coreen Olivier vertolk.

Die rolprent is 'n satiriese drama. Dit het geen ouderdomsperk nie en is geskik vir die hele gesin.

en andere.

Die rolprent handel oor grondeise, maar met 'n kinkel. 'n Koppige boer van die Transvaalse platteland nader die regering in Pretoria om sy erfporsie te bevestig: 'n stuk grond êrens in die hoofstad. Sy eis word met groot ontsteltenis deur staatsamptenare ontvang wat hom telkens na hoër kantore verwys totdat hy by die sekretaris van die Minister van Landbou opeindig. Uiteindelik hoor die boer by die mooi, jong fasiliteerder wat baie op sy dogter trek dat sy land op Meintjieskop lê, waar die Uniegebou, die setel van die uitvoerende regering geleë is.



</doc>
<doc id="71872" url="https://af.wikipedia.org/wiki?curid=71872" title="Bertrand Retief">
Bertrand Retief

Bertrand Retief is 'n Suid-Afrikaanse rolprentregisseur en skrywer. Hy was 'n skakelbestuurder by Krygkor.

Bertrand Renaldo Retief is op 29 Maart 1936 op die NG Kerk Sendingstasie Nkhoma in Njassaland (tans Malawi) gebore waar sy pa, Renaldo Leopold Retief, ’n sendingdokter was. Hy begin sy skoolopleiding hier in Malawi en tydens die Tweede Wêreldoorlog maak hy hier as kind die eerste keer kennis met die militêre. In 1945 keer die gesin terug na Suid-Afrika en hy gaan skool op Umtata in Transkei en vanaf 1948 aan Bellville Hoërskool, waar hy in 1953 matrikuleer. In 1954 verhuis die gesin na Pretoria waar hy by die Departement van Justisie werk en by die Universiteit van Pretoria inskryf vir ’n Dip. Iuris, maar hy voltooi slegs sy tweede jaar. Hierna sluit hy in 1959 by die Suid-Afrikaanse Toerismekorporasie (Satoer) aan. Op 4 April 1959 trou hy met die onderwyseres Naudeen du Toit, oorspronklik van Worcester, en hulle het drie kinders, Anell, Müller en Ingrid.

In 1961 word hy deur Satoer na Londen verplaas en hy word in 1963 bestuurder in beheer van hierdie kantoor. Hier bly hy tot 1967 en keer dan terug na Suid-Afrika. In Suid-Afrika werk hy vir ’n jaar by Saambou Bouvereniging en daarna vanaf 1969 by Federale Volksbeleggings se hotelgroep, waar hy Cape Hotels se bemarkingsbestuurder is. In 1973 begin hy werk by Kavalier Films as reklamebestuurder. Hier skryf hy die draaiboek vir die rolprent “"Groetnis vir die Eerste Minister"” en word dan as regisseur aangestel. Hy is as regisseur betrokke by die maak van verskeie rolprente vir Kavalier Films, onder andere “"Seun van die wildtemmer"”, “"Groetnis vir die Eerste Minister"”, “"Mirage-eskader"”, “"Hank Hennery en vriend"”, “"Ses soldate"” en “"Boland"”. Wanneer Kavalier Films in 1978 tot niet gaan, voltooi hy die rolprent “"Pretoria O Pretoria"” wat hy by hulle begin het en skep dan verskeie dokumentêre programme vir die Suid-Afrikaanse Uitsaaikorporasie. Hierdie programme sluit in ’n Vakansieoorde-reeks met Jan Spies as verteller, ’n Engelse dokumentêre program “"The Spirit of the Spitfire"” oor die vlieënier Larry Bennett wat in Benoni sy eie Spitfire bou en laat vlieg het en die “"Opdrag"”-reeks oor die Suid-Afrikaanse Weermag en die bosoorlog.

Hy sluit hom intussen ook aan by die Suid-Afrikaanse Weermag, waar hy die Burgermagkursusse by Danie Theron Krygskool in Kimberley deurloop. In 1976 verrig hy grensdiens en in 1982 word hy tot kommandant bevorder. Na sy grensdiens versorg hy ’n aantal oudiovisuele skyfiereekse vir die Suid-Afrikaanse Leër, waar hy beide die draaiboek skryf en die verfilming behartig. In 1978 aanvaar hy ’n pos by die Suid-Afrikaanse Permanente Bouvereniging as reklamebestuurder en in 1982 sluit hy as rekeningebestuurder aan by die reklame-agente McKinstry Schönfeldt en Vennote. In 1983 sluit hy permanent aan by die Staande Mag as Direkteur, Openbare Betrekkinge van die Suid-Afrikaanse Lugmag, met die rang van kolonel. Ná sy aftrede vestig hy hom op Hartenbos en tree hiervandaan op as toerleier vir buitelandse toergroepe wat die slagvelde van die Anglo-Boereoorlog besoek. Hy is volle lid van die Openbare Skakelinstituut van Suid-Afrika, volle lid van die Vereniging van Industriële Redakteurs en lid van die Federasie van Afrikaanse Kultuurverenigings (FAK).

Sy debuut as gepubliseerde skrywer maak hy met die “"Drietal"” jeugreeks, waarin Kaptein Verster met behulp van sy twee jong vriende Christo van Greunen en Kobus Roux talle avonture beleef. In “"Drietal langs die Okavango"” ondersoek hulle onheilspellende bedrywighede langs die Okavangorivier. “"Drietal langs die Wildekus"” speel af langs die Wildekus van Transkei. Hier daag kort-kort ’n duikboot op om wapens af te laai met uiteindelike bestemming êrens in die binneland. Hulle weet waarvandaan die wapens kom, maar waarheen dit gaan is nog ’n geheim. Dit moet egter so spoedig moontlik uitgevind word, want die saboteurs gaan binnekort toeslaan. “"Drietal in die Kalahari"” is nog ’n gevaarlike sending, hierdie keer in die woestyn.

Terwyl hy in Londen is, verskyn sy eerste kortverhale in die "Byvoegsel" van "Die Burger", met die onderwerp die Britte se snaakse gewoontes. Hierna spits hy hom toe op kortverhale oor die grensoorlog, gegrond op die werklikheid soos hy dit beleef het, wat hy in “"Tweede prys is ’n houtjas"” en “"Half boom, half mens"” bundel. “"Tweede prys is ’n houtjas"” is grensstories uit Ovamboland, waarin die taal van die gewone soldaat die lewe in die bos skets soos dit is. Die titel verwys na wanneer die soldaat in ’n doodskis huis toe kom. Die verhale behandel die sielkundige impak van die stryd, die uitputting, vrees en moed en ook van die durende teenwoordigheid van die dood. “"Half boom, half mens"” se verhale is almal gegrond op werklike gebeure tydens die grensoorlog, waarin beide die dramaties spannende en die humoristiese gebeure ’n plek vind. Verhoudinge is sentraal in hierdie bundel, insluitende verhoudinge tussen range, tussen soldate en hulle families, tussen moediges en lafhartiges en tussen wit en swart. Al die fasette van die lewe in die oorlogsone word aangeraak. Benewens die geweld en kontak met terroriste is daar ook die soldate se verlange en hulle stryd teen vrees en fisieke uitputting en ontbering.“"Sieketroosters"” bevat benewens grensverhale ook verhale oor meer alledaagse temas. Die sketse in die boek is gebaseer op werklike ervarings en getrou aan die titel is daar lering en stigting, maar toegedien met ’n goeie skeut humor. “"Humor in SA Uniform"” bevat grappige anekdotes uit die weermaglewe. Van sy kortverhale word in versamelbundels opgeneem, waaronder “"A great-a pleasure"” en “"Ons Britse Boertjie"” in “"Op hulle stukke"” onder redaksie van Jeanette Ferreira en “"Blêrriekat"” in “"Ses wenverhale"”.

Boeke wat hy gepubliseer het:
As regisseur:

Draaiboeke:






</doc>
<doc id="71874" url="https://af.wikipedia.org/wiki?curid=71874" title="Cornelis Esterhuyse">
Cornelis Esterhuyse

Cornelis Esterhuyse is/was 'n Suid-Afrikaanse akteur wat in verskeie Afrikaanse rolprente opgetree het.

As akteur:


</doc>
<doc id="71875" url="https://af.wikipedia.org/wiki?curid=71875" title="Kubusirivier">
Kubusirivier

Die Kubusirivier is 'n rivier naby Stutterheim in die Oos-Kaap, Suid-Afrika.

Die rivier voorsien water aan Stutterheim.

Die rivier se water vloei uiteindelik in die Wriggleswadedam in. 


</doc>
<doc id="71876" url="https://af.wikipedia.org/wiki?curid=71876" title="Ben Kruger">
Ben Kruger

Ben Kruger (25 Maart 1957 - ) is 'n Suid-Afrikaanse akteur. Hy is veral bekend vir die rolle van "Okkie Ferreira" in Binnelanders, "Neef Gert" in 7de Laan en "Sakkie Bezuidenhoudt" in die SAUK2 se dramareeks, "Zero Tolerance".

Kruger is op 25 Maart 1957 in Bothaville in die Vrystaat gebore. Sy pa was pastoor in die plaaslike AGS gemeente en sy ma 'n nooi van Bloemfontein. Op tweejarige ouderdom verhuis hulle na Kaapstad en op vierjarige ouderdom na Johannesburg waar hy sy skoolopleiding by die Hoër Seunskool Helpmekaar voltooi het.

Na skool het Kruger vir 18 maande diens in die Suid-Afrikaanse Vloot gedoen waarna hy sy B.A. (Drama) aan die Universiteit van Pretoria verwerf.




</doc>
<doc id="71878" url="https://af.wikipedia.org/wiki?curid=71878" title="Coreen Olivier">
Coreen Olivier

Coreen Olivier is/was 'n Suid-Afrikaanse aktrise.

As akteur:


</doc>
<doc id="71879" url="https://af.wikipedia.org/wiki?curid=71879" title="Vlag van Bonaire">
Vlag van Bonaire

Die vlag van Bonaire is op 11 Desember 1981 amptelik in gebruik geneem. Die vlag vertoon 'n geel driehoek in die skildhoek en ’n blou driehoek aan die wapperkant. Die twee driehoeke word geskei deur ’n breë wit diagonale baan waarin ’n rooi sespuntige ster binne ’n swart kompas is.

Die Amerikaanse vlagdeskundige Whitney Smith het die riglyne tydens die ontwerp van die vlag gegee.

Die kompas stel die seelui en vissers van Bonaire voor. Die vier gelyksydige driehoeke wat die punte van die kompas uitmaak stel die gelykheid van alle mense uit die noorde, ooste, suide en weste voor. Die sespuntige rooi ster is opgebou uit twee gelyksydige driehoeke en verteenwoordig die oorspronkelijke ses dorpies op Bonaire (Playa, Kiniboko, Tera Korá, Antriol, Nort Saliña en Rincon). Die rooi kleur stel die bloed en oorlewingskrag van die Bonairese samelewing voor.

Die geel driehoek stel die son en die blommeprag van die eiland voor omdat die meeste inheemse Bonairese blomme geel van kleur is (soos die Kibrahacha, die Anglo en die kaktusblomme). Die wit stel vrede en internasionalisme voor. Die blou stel die see en die groot golwe voor. Die blou gedeelte is ook ’n herdenking aan die moedige Bonairese mense wat gesterf het tydens die Tweede Wêreldoorlog.



</doc>
<doc id="71880" url="https://af.wikipedia.org/wiki?curid=71880" title="Vlag van Curaçao">
Vlag van Curaçao

Die vlag van Curaçao is op 2 Julie 1984 amptelik in gebruik geneem. Die vlag vertoon ’n blou agtergrond met ’n geel horisontale baan in die onderste helfte en twee vyfpuntige wit sterre in die skildhoek.

Die blou stel die see voor waardeur die eilande omring word asook die blou lug oor die eilande. Die see en lug word deur die son (die geel baan) geskei. Die twee sterre verteenwoordig die twee eilande nl. Curaçao (die groter ster) en die onbewoonde Klein Curaçao (die kleiner ster). Die vyf punte van die sterre stel die vyf kontinente voor waarvandaan die diverse samelewing van Curaçao afkomstig is.



</doc>
<doc id="71882" url="https://af.wikipedia.org/wiki?curid=71882" title="Vlag van Martinique">
Vlag van Martinique

Die vlag van Martinique is op 4 Augustus 1766 amptelik in gebruik geneem. Die vlag vertoon ’n wit Sint Joriskruis op ’n blou agtergrond met ’n slang in elk van die vier hoeke. Dit is ’n historiese vlag wat dateer uit die 1760’s toe ’n edik uitgevaardig is wat gespesifiseer het dat vaartuie van die Franse kolonies van Martinique en St. Lucia ’n weergawe van die Franse vaandel moes vertoon. In die tyd wat die edik uitgevaardig is, was die vaandel van die Franse vloot ’n wit Sint Joriskruis op ’n blou agtergrond. Die slange (in die vorm van ’n "L" vir Lucia) is "Bothrops lanceolatus" wat endemies is aan Martinique

Die vlag geniet egter geen amptelike status in Frankryk of op Martinique self nie.



</doc>
<doc id="71883" url="https://af.wikipedia.org/wiki?curid=71883" title="Vlag van Montserrat">
Vlag van Montserrat

Die vlag van Montserrat is op 25 Januarie 1999 amptelik in gebruik geneem. Die vlag vertoon ’n blou Britse vaandel met die eiland se wapenskild op die wapperkant.

Montserrat se burgerlike vaandel mag gebruik word deur skepe wat in by die land geregistreer is of deur besoekende skepe van ander lande. Die goewerneur van Montserrat gebruik ’n Unievlag met die wapenskild van Montserrat in die middel van die vlag. Dit is tradisioneel vir goewerneurs van Britse oorsese gebiede.



</doc>
<doc id="71885" url="https://af.wikipedia.org/wiki?curid=71885" title="Ben Vlok">
Ben Vlok

Ben Vlok is/was 'n Suid-Afrikaanse vervaardiger wat rolprente gemaak het.

As vervaardiger:


</doc>
<doc id="71889" url="https://af.wikipedia.org/wiki?curid=71889" title="Vlag van Navassa-eiland">
Vlag van Navassa-eiland

Die vlag van Navassa is op 25 Januarie 1999 amptelik in gebruik geneem. Die vlag vertoon twee horisontale bane in wil (bo) en blou (onder) met die silhouet van die eiland in groen in die wit baan.

Die vlag is ontwerp vir die USS "Arizona"-gedenkteken by Pearl Harbor in Hawaii om die slagoffers van die aanval van Japan op Pearl Harbor te gedenk. Die vlag is vir die eerste keer op 7 Desember 2001 gehys. Die vlag word egter nie deur Haïti erken nie omdat dié land die eiland reeds in 1801 vir homself opgeëis het.



</doc>
<doc id="71891" url="https://af.wikipedia.org/wiki?curid=71891" title="Perd">
Perd

Die perd ("Equus ferus caballus") is 'n mak hoefdier uit die onewehoewige diere-orde. Dit is een van slegs twee bestaande subspesies van dierspesie "Equus ferus", of die wilde perd. Die perd is een van die ongeveer tien huidige spesies van die familie "Equidae".
Sebras en donkies is ook perde. 'n Manlike perd is 'n hings en 'n vroulike perd is 'n merrie. Die algemene term vir 'n jong perd is 'n vul. 'n Gekastreerde hings is 'n reun.

Die mens het reeds in 4000 v.C. perde begin mak maak en teen 3000 v.C. was dit 'n algemene en wydverspreide gebruik. Perde in die subspesie "caballus" is mak, hoewel sommige mak bevolking in die natuur soos wilde perde leef. Hierdie wilde bevolkings is nie ware wilde perde nie. Die term "wilde perd" word gebruik om perde subspesies wat nog nooit mak was, soos die bedreigde Przewalski se perd, 'n aparte subspesie, en die enigste oorblywende ware wilde perd te beskryf.

Die perd het oor die afgelope 45 tot 55 miljoen jaar ontwikkel van 'n klein dier met vyf tone tot 'n enkeltonige dier. Die perd se hoef is eintlik die vergrote nael van die middeltoon.

Perde se liggaamsbou stel hulle in staat om hul spoed te gebruik om van roofdiere te ontsnap. Hulle het 'n goedontwikkelde sin vir balans en 'n sterk veg-of-vlug-instink. Perde is instaat om beide te staan of te lê, wanneer hulle slaap. Vroulik perde, merries genoem, se dragtydperk is ongeveer 11 maande. 'n Vul kan reeds kort na sy geboorte staan en loop. Die meeste mak perde begin opleiding onder saal of in die tuig tussen die ouderdomme van twee en vier jaar. Hulle bereik volle volwasse ontwikkeling op die ouderdom van vyf jaar en het 'n lewensverwagting van tussen 25 en 30 jaar.

Perderasse word losweg in drie kategorieë ingedeel gebaseer op algemene temperament:

Tans is daar is meer as 300 perderasse in die wêreld wat vir baie verskillende gebruike geteel word.

Die ontwikkeling van die perd deur die eeue tot sy huidige voorkoms is 'n voorbeeld van die evolusie van klein, woudbewonende planteters met 'n aantal tone aan die pote tot groot graseters met ŉ enkele toon en 'n hoef waarmee hulle vinnig oor die harde grasvlaktes kan beweeg. Teenswoordig word algemeen aanvaar dat die genus "Hyracotheriurn" (ook "Eohippus"), wat in die Eoseen (sowat 54 miljoen jaar gelede) in Europa en Noord-Amerika voorgekom het, die voorloper van alle perdagtiges was. 

Dit was klein diertjies wat skaars 30 cm hoog was en so as 'n agoeti (ŉ Suid-Amerikaanse knaagdier) gelyk het. Teen die einde van die Eoseen het groter spesies (genera "Orohippus" en "Epihippus") ontwikkel. Die bou van hul pote het nog baie met die van hul voorgangers ooreengestem, maar hulle het ŉ ingewikkelder stel maaltande gehad. 'n Nuwe groep perdagtiges, die subfamilie "Anchitheriinae", het in die Oligoseen (sowat 38 miljoen jaar gelede) ontwikkel. 

Die diere het net 3 tone per poot gehad, maar waarskynlik nog geen hoewe nie. Gedurende die Mioseen (sowat 26 miljoen jaar gelede) het die tropiese klimaat van die Noordelike Halfrond na 'n droër klimaat met wisselende seisoene verander. As gevolg daarvan het baie woude verdwyn en oop grasvlaktes ontstaan. 'n Groot aantal tone aan die voet is nadelig op die vlakte omdat die groot aanrakingsoppervlak vaart belemmer. 

Gedurende hierdie tyd het ook talle groter diere met 3 tone en sterk hoewe ontstaan. Hulle het egter hoofsaaklik op die middelste hoef gesteun. Die gebit is ook aangepas by die harde, taai gras; die krone het breër en vlakker geword en ŉ emaljebedekking bygekry. Afgesien van die bykomende tone het die perde van die Mioseen al baie soos die huidige perde en sebras gelyk. Die genus wat die beste verteenwoordig was, was "Hipparion". 

Die eerste egte perde, met een toon en 'n hoef, het in die Bo-Mioseen (sowat 10 miljoen jaar gelede) ontwikkel. Die voorlopers van die moderne perdagtiges het almal in Noord-Amerika ontstaan en het van daar na Eurasië versprei via die landbrug wat in die prehistoriese tyd tussen die 2 kontinente bestaan het. "Hipparion" het van Asië verder na Europa en Afrika versprei. In Suid-Afrika het daar 'n miljoen jaar gelede naas egte sebras nog ŉ genus ("Stylohipparion") met 3 tone voorgekom. 

Die egte perde het ook in Noord-Amerika ontstaan. Een spesie ("Equus andium") het na Suid-Amerika versprei en het eers in vroeg-historiese tyd in die pampas van Argentinië uitgesterf. Egte sebras en perde het nog lank in Noord-Amerika oorleef en die laaste spesie ("Equus scotti") het nog 8 000 jaar gelede daar voorgekom. Toe Columbus die Nuwe Wêreld ontdek het, was daar egter in geeneen van die Amerikas meer perde nie. Hulle het toe nog net in Asië en Europa voorgekom.

Ondanks die groot aantal verskillende rasse behoort alle moderne perde tot dieselfde spesie, naamlik "Equus caballus." Van die wildeperde waaruit hierdie rasse ontstaan het, is uit historiese tyd net 2 subspesies bekend: die tarpan (Eq"uus caballus gmelini") en die Przewalski-perd ("Equus caballus" "przewalskii"). Die tarpan was 'n klein muisgrys perd met swart strepe oor die knieë en nek. Soos alle ander wildeperde het hy ook 'n danker dwars streep (aalstreep) oor die rug gehad. 

Die tarpan was in Wes-Europa reeds in die 13e eeu uitgeroei, maar het in Pole nog tot omstreeks 1814 oorleef. Die sogenaamde tarpans wat in dieretuine besigtig kan word, is teelprodukte wat net uiterlik soos die egte tarpan lyk. Die Przewalski-perd is vernoem na sy ontdekker, die Russiese ontdekkingsreisiger Nikolai M. Przewalski (1839- 1888). Die perd het tot onlangs nog wild in die grensgebied tussen China en Mongolië voorgekom, maar is teenswoordig waarskynlik heeltemal uitgeroei of met huisperde vermeng. 

Sedert die begin van die eeu, toe Carl Hagenbeck (1844-1913) 'n aantal vullens na Hamburg gebring het, oorleef die  subspesie in enkele dieretuine. Om van die teelresultate boek te hou, word inskrywings in 'n stamboek in Parys gedoen. Hoewel daar tans sowat 200 diere in die stamboek aangeteken is, is hul voortbestaan nie verseker nie. Hulle is nie baie vrugbaar nie en aangebore afwykings as gevolg van inteling kom dikwels voor. Die wildlewende perde van Argentinië, Noord-Amerika en Australië is verwilderde afstammelinge van gedomestiseerde perde wat deur die koloniste ingevoer is. 

Aanvanklik was die perd 'n gewilde jagdier vir die mens. Dit blyk uit perdereste wat by prehistoriese nedersettings gevind is, asook uit grottekeninge in Frankryk en Spanje. Perde is in omstreeks 2000 v.C. as trekdiere vir strydwaens gebruik, maar dit kan wees dat die eerste pogings om perde te tem, reeds vroeër aangewend is. Die feit is dat die domestikasie van die perd op verskillende plekke in Asië en Europa onderneem is; vandaar die verskillende tipes van die moderne perd wat voorkom. 

Die subspesies waaruit hulle afstam, kan in 3 ot 4 groepe ingedeel word. Die Exmoorponie en die Poolse konik is onder meer moontlik afstammelinge van die noordse ponies, waartoe ook die tarpan en die Przewalski-perd gereken word. Die tweede groep, bestaande uit groter, swaardertipes, het in die noordelike toendras geleef en waarskynlik min tot die huidige rasse bygedra. Die wildeperde wat tydens die laaste ystyd in Europa voorgekom het, is waarskynlik belangriker. Hulle was ook groot en swaar en het moontlik 'n rol gespeel by die ontstaan van die koudbloedrasse (groot, swaar perde met ŉ groot skedel, lang liggaam en bedaarde geaardheid). 

'n Vierde groep, wat fossiel egter nouliks bekend is, sou die voorloper gewees het van die Arabierperd en ander warmbloedrasse (slank perde met ŉ smal skedel en 'n lewendige temperament). Die afstammingsgeskiedenis van perde berus egter steeds meer op gissings en gedragstudies as op fossielbewyse.

Perde word in feitlik alle lande van die wêreld geteel, maar die aantal stoeterye het in die loop van die 20e eeu algaande afgeneem, veral weens die meganisasie in die weermag en die landbou. Sedert die sewentigerjare neem die perdestapel egter in baie lande weer toe as gevolg van die vraag na perde vir perdesport en ontspanning. Teling met uitgesoekte perde het waarskynlik al in Babilonië en in antieke Egipte plaasgevind. 

Deur die eeuelange doelbewuste seleksie en teling het die perderasse ontstaan waaraan die betrokke gemeenskap die grootste behoefte gehad het. Hingste kan met merries van 'n ander ras gekruis word, maar die beste resultate word gewoonlik verkry wanneer daar met hingste en merries van dieselfde ras geteel word. Vir teeldoeleindes word slegs perde gebruik wat so min moontlik gebreke het en so veel moontlik van die eienskappe besit wat in die nageslag aanwesig moet wees. 

In baie lande moet die hingste waarmee geteel word, amptelik goedgekeur word, hetsy deur die owerheid of deur inskrywing in ŉ stamboek (register waarin die afstamming en kenmerke van ŉ bepaalde ras aangeteken word). In sommige lande, byvoorbeeld Frankryk, word die stoeterye ook onder staatstoesig gedryf.

Die Arabier is die oudste erkende perderas en word oor die algemeen ook as die edelste beskou. Daar is feitlik geen moderne ras wat nie deur die Arabier beïnvloed is nie. Volgens oorlewering het die ras regstreeks afgestam van die 5 (of 7) legendariese merries wat Mohammed van sy aanhangers ontvang het. Die perde is oorspronklik in die hoogland van Nedzjd in Saoedi-Arabië geteel, maar teenswoordig is die vernaamste stoetery in Egipte. 

Die rasegtheid van Arabierperde, wat as ry-, tuig- en renperde gebruik word, word deur die World Arabian Horse Organization (WAHO) op peil gehou. Die Engelse Volbloed (Thoroughbred) het ontstaan uit 3 Oosterse hingste, naamlik die Byerley Turk, die Darley Arabian en die Godolphin Barb, wat tussen 1689 en 1730 na Engeland ingevoer en met Engelse merries gekruis is. Die ras word sedert die einde van die 18e eeu suiwer geteel met hingste wat in die General Stud Book, die eerste stamboek vir perde, geregistreer is. Die Engelse Volbloed is by uitstek 'n renperd en die belangrikste stoetery is in Newmarket in Engeland. 'n Ander ou, bekende ras is die Lipizzaner. 

Die perde het beroemd geword deurdat hulle die enigstes was wat by die Weense Hofryskool (in 1729 deur keiser Karl VI gestig) vir hoërskoolry gebruik is. Lipizzaners is oorspronklik uit onder meer die Spaanse Andalusiër op 'n landgoed naby Triest in Italië geteel. Teenswoordig is daar ook stoeterye in Oostenryk en Hongarye. Van die gewildste rasse wat die VSA geteel word, is die Amerikaanse saalperd, die Amerikaanse Standard Bred en die Amerikaanse Kwartmyler, wat ontstaan het deurdat Engelse Volbloedhingste met plaaslike merries gekruis is. Eersgenoemde 2 rasse is gewilde ryperde met hoë gange wat hoofsaaklik vir skoudoeleindes gebruik word. 

Die Kwartmyler is 'n renperd. Die Anglo-Arabier, 'n baie sterk ryperd uit Suid-Frankryk, is die resultaat van 'n kruising van Arabier- en Engelse Volbloedperde. Hy is effens groter as die Arabier maar kleiner as die Engelse Volbloed. Uitstekende ryperde uit Duitsland is die Hannoveraan, Trakehner en Holsteiner, wat almal ook as tuigperde gebruik kan word. Die Holsteiner maak selfs 'n goeie springperd uit. Ander bekende rasse is onder meer die Appaloosa, 'n ryperd uit die VSA met kenmerkende spikkels. 

Die Belgiese trekperd, 'n werkperd uit België; die Budenny en die Orlov, gewilde ryperde uit die Sowjetunie; die Camargue, ŉ halfwilde skimmelponie uit Suid-Frankryk; die Engelse jagperd, ŉ springperd met 'n groot uithouvermoë; die Hackney, 'n klein, Engelse ry- en luuksetuigperd; die Oldenburger, 'n werkperd uit. Duitsland Nederland en België; die Palomino, 'n taankleurige Amerikaanse ryperd met ligte maanhare en stert; die Percheron, 'n werkperd uit Frankryk, en die Engelse Shire, die grootste van alle perderasse.

Buiten 'n kleiner bou is daar geen verskil tussen perde en ponies nie. 'n Perd se skofhoogte word in hande gemeet (1 hand= 10 cm) en internasionaal geld die reël dat ŉ perd met 'n skofhoogte van minder as 14,2 hand (142 cm) 'n ponie genoem word. Die ponieras met die wydste verspreidingsgebied is die Walliese ponie. Die kleiner Walliese ponie is by uitstek geskik vir kinderruiters, terwyl die groter soort, die Walliese Cob, as werk-, tuig- en ryperd gebruik kan word. 

Die beste stoeterye van hierdie ras word in Wallis aangetref. Die Shetland-ponie is met ŉ skofhoogte van net meer as 9 hand die kleinste van alle ponierasse. Ondanks sy klein bou is die Shetland-ponie baie sterk en kan hy ook vir ligte werk gebruik word. Shetland-ponies is van die Shetland-eilande afkomstig. Ander bekende ponierasse is die Foresterponie en die Dartmoor-ponie uit Engeland, die Connemara-ponie uit Ierland, die Merfelderbruch uit Duitsland, die Haflinger uit Oestenryk, die Fjordperd uit Noorweë en die Huzule-ponie uit die Balkan. 

Enkele rasse soos die Exmoor-ponie en die Yslandse ponie se voorkoms het in die loop van die eeue min verander, aangesien hulle nie, soos met die meeste ander rasse die geval is, deur die Arabier of die Engelse Volbloed beïnvloed is nie.

Perderasse kan in warmbloed- en koudbloedrasse ingedeel word (die benaming het niks met liggaamstemperatuur te doen nie). Die Oosterse rasse en kruisings daarvan word tot die warmbloedrasse gereken, terwyl die rasse sonder Oosterse beïnvloeding koudbloedrasse is. Kenmerkend vir die koudbloedrasse is die perde se flegmatiese temperament, wat hulle geskik maak as werkperde. ŉ Warmbloed is as gevolg van sy intelligensie en lewendige temperament weer baie geskik as ryperd.

Perde kan in die veld in kampe aangehou word of op stal staan. In laasgenoemde geval is die belangrikste vereiste dat die stal ruim moet wees, met genoeg lug en lig. 'n Stal van 3,75 m X 3,25 m is groot genoeg vir die gemiddelde ryperd, maar dragtige merries en teelhingste het groter stalle nodig. Bakstene is die geskikste boumateriaal vir die mure en vloer, aangesien dit warm en poreus is. Elke stal moet 'n afsonderlike water en voertrog hê en die vloer moet met strooi bedek wees. 

Dit is belangrik dat stalperde daagliks oefening kry of vir minstens 'n paar uur uitgelaat word. Na die dag se oefening moet die perd drooggevryf word en hy moet ook elke dag geborsel en geroskam word. Die hoewe moet gereeld skoongekrap word. Gras is die perd se natuurlike voedsel en hy kan selfs uitsluitlik op hooi gesond bly. Na gelang van die perd se werkverrigting en gesondheid word die dieet met kragvoedsel soos hawer of vitamien- en mineraalverrykte mengvoer aangevul. Brood, wortels en suiker kan as versnaperings gevoer word.

Die rol van die perd in Suid-Afrika is vergelykbaar met die van perde in die meeste Westerse lande. In die land se vroeë geskiedenis was die perd uitsluitlik 'n trekdier wat die nedersetters as ry-, pak- en trekdier gedien het en onmisbaar was in die talle oorloë waarin die Blankes betrokke was. Veral die geharde ponies van die Boerekommando's het groot roem verwerf vanweë hulle belangrike bydraes tydens die oorloë. Net soos in ander ontwikkelende Iande het die perdegetalle in Suid-Afrika in die 20e eeu aansienlik afgeneem as gevolg van die toenemende meganisasie in die landbou en die weermag. 

Teenswoordig word perde net nog op klein skaal op wyn- en veeplase en in die bosbou gebruik, terwyl die Suid-Afrikaanse Weermag en Polisie ook nog 'n paar berede afdelings het vir operasies in andersins ontoeganklike gebiede. Die ruitersport het egter ook in Suid-Afrika gewild geword en daar is 'n groot aantal telers wat perde vir die doel teel. Daar word hoofsaaklik gekonsentreer op warmbloedrasse soos die Arabier, die Engelse Volbloed, die Amerikaanse Saalperd, die Palomino, die Waltiese ponie, die Shetland-ponie en die Nooitgedacht- of Basoetoponie. Tuigperde soos die Hackney en Vlaamse en Friesperde en koudbloedrasse soos die Percheron, Clydesdale en Shire word ook in Suid-Afrika geteel.

Aangesien daar geen inheemse perde in Suid-Afrika was nie maar wel sebras, was een van Jan van Riebeeck se eerste opdragte om sebras te tem. Daarvan het niks gekom nie en na dringende versoeke dat Nederland perde na die Kaap moet stuur, hel die eerste 2 perde reeds in 1652 aangekom. Dit was Oosterse perde wat deur ŉ vloot van Java gebring is. Tydens Simon van der Stel se bewind is perde onder meer ook uit Persië ingevoer. 

Die Oosterse perde het aan die Kaap goed geaard en daar is in so 'n mate geteel dat die sogenaamde Kaapse perd na selfs Indië uitgevoer is. Die eerste Engelse Volbloedperde is in 1872 uit Engeland en die VSA ingevoer. Meer van die ras is ook later deur lord Charles Somerset na die Kaap laat kom. Onder die invloed van die Engelse Volbloed het die sogenaamde Hantamperd, ŉ streektipe van die Kaapse perd, ontstaan. Trekboere het die perd na die binneland gebring. 

Op die Hoëveld het 'n ander streektipe, die Transvaalse Bossiekop, ontstaan, terwyl die perde wat die Basoetovolk van die Boere verkry het, tot ŉ eie ras ontwikkel het. Van teling was daar by die Basoetoponie aanvanklik geen sprake nie. In die ruwe, bergagtige terrein en koue klimaat het net die gehardstes oorleef en aangeteel. Die ras het dus uit natuurlike seleksie ontstaan. Die Kaapse perd en die streektipes het mettertyd as gevolg van kruisingsverdwyn. 

Hierdie ras, geteel uit Basoeto-ponies, is Suid-Afrika se enigste inheemse perderas. Die Basoetoponie is ŉ bonkige perd wat 12 tot 14 hand hoog is met 'n sterk rug en lende. Hy beskik oor 'n besonder goeie koershouvermoë en is baie vas op sy pote. Hierdieie eienskappe het hom baie bekend laat word en aan die begin van die 20e eeu was hy so in aanvraag dat Lesotho feitlik al sy beste diere deur uitvoere verloor het. In 1950 het die destydse Departement van Landboutegniese Dienste besluit om die Basoetoponie van uitsterwing te red en 2 klein troppe tipiese verteenwoordigers is van telers op Molteno en Memel gekoop. 

Hulle is na die Nooitgedachtproefplaas buite Ermelo gebring, waar daar sedertdien 'n baie streng teelprogram gevolg word. Sedert 1967 word van die perde ook aan dogterstoeterye verskaf. Die Nooitgedacht-ponie word as plaasperd en as ryperd vir kinders geteel. Hy is sowat 14 hand hoog, gehard, vasvoetig en het sterk bene. Daarby is hy goedgeaard en intelligent. Die Nooitgedachttelers-vereniging is in 1969 gestig en is by die Suid-Afrikaanse Stamboekvereniging ingelyf.

Die benaming Boerperd dateer uit die Anglo-Boereoorlog en verwys na die perde wat deur die Boerekommando's gebruik is. Dit was afstammelinge van die Kaapse perd wat later met ŉ verskeidenheid rasse soos Arabierperde, Engelse Volbloedperde en tuigperde soos Hackneys, Cleveland Bays en Roadsters gekruis is. Die meeste van die perde, wat nooit as 'n ras erken is nie, is in die oorlog uitgeroei en pogings om die tipe te red, het feitlik te laat gekom. Teenswoordig word daar uiteenlopende pogings aangewend om die Boerperd te laat herlewe. 

Sommige telers probeer 'n nuwe Boerperd teel deur kruisings met hoofsaaklik Amerikaanse Saalperde. Ander probeer weer om die "oorspronklike Boerperd" te teel met perde wat na bewering direkte afstammelinge van die Boerperde uit die Anglo-Boereoorlog is.

Perde is planteters (herbivore) maar nie herkouers nie. Die perd gebruik sy voortande om gras mee af te ruk, waarna dit deur die kiestande fyngemaal word. Perde het in totaal 36 of 40 tande. 'n Hings het 4 ekstra tande tussen die sny- en voortande. In beide die bo- en onderkaak het 'n hings en 'n merrie 6 snytande, 6 voorkiestande en 6 kiestande.

Die mak perd word hoofsaaklik aangehou as ry- en trekdier. Mense gebruik perde vir 'n verskeidenheid van mededingende en nie-mededingende ontspanning. Perde word gebruik in die werksaktiwiteite van die polisie, landbou, vermaak en terapie. Perde is ook histories in oorlogvoering gebruik. 'n Wye verskeidenheid van rytegnieke het oor tyd ontwikkel deur gebruik te maak van verskillende style van toerusting en metodes van beheer.

Baie produkte is afkomstig van perde, insluitende vleis, melk, vel, hare, been en farmaseutiese produkte (hormone) uit die urine van dragtige merries. Mense voorsien mak perde van kos, water en skuiling, sowel as die aandag van spesialiste soos veeartse en hoefsmitte.



</doc>
<doc id="71894" url="https://af.wikipedia.org/wiki?curid=71894" title="Vlag van Puerto Rico">
Vlag van Puerto Rico

Die nasionale vlag van Puerto Rico is op 6 Februarie 1952 amptelik in gebruik geneem. Die vlag vertoon vyf horisontale bane in rooi en wit afwisselend met ’n blou driehoek aan die vlagpaalkant met ’n wit vyfpuntige ster in.

Die oorsprong van die huidige vlag kan teruggespoor word na, die “Rewolusionêre vlag van Lares” deur dr. Ramón Emeterio Betances uitgedink en deur Mariana Bracetti geborduur is. Hierdie vlag is gebruik in die kortstondige opstand, wat bekend gestaan het as “El Grito de Lares”, teen Spaanse oorheersing op die eiland.

Juan de Mata Terreforte, ’n verbande veteraan van “El Grito de Lares” en vise-president van die Puerto Ricaanse Rewolusionêre Komitee in New York Stad, het die vlag van Lares aanvaar as die vlag van Puerto Rico tot 1892 toe die huidige ontwerp, geskoei op die vlag van Kuba deur die komitee onthul en aanvaar is. Die nuwe vlag is vir die eerste maal op 24 Maart 1897 in Puerto Rico vertoon gedurende die Staatsgreep van Yauco. Die gebruik en vertoon van die Puerto Ricaanse vlag is verbied en die enigste vlae wat in Puerto Rico vertoon mog word was die vlag van Spanje (1492 tot 1898) en die vlag van die Verenigde State (1898 tot 1952).

In 1952 het die Gemenebes van Puerto Rico dieselfde vlagontwerp as wat in 1892 deur die Rewolusionêre Komitee onthul is, aanvaar as die amptelike vaandel sonder dat die kleurskakerings gespesifiseer is. Die kleur van die driehoek van die vlag wat gebruik is deur die administrasie van Luis Muñoz Marín was donkerblou soos gebruik is in die vlag van die Verenigde State, in plaas van die oorspronklike ligter blou. Dít het ’n politieke kontroversie veroorsaak. In 1995 het die regering van Puerto Rico ’n verordening uitgevaardig in verband met die Puerto Ricaanse vlag waarin gespesifiseer word welke kleure gebruik moet word vir die vlag, maar nie die skakerings nie. Dit is daarom nie ongewoon om die Puerto Ricaanse vlag met verskillende skakerings van blou te sien wapper op die eiland nie. Daar was verskeie Puerto Ricaanse vlae aan boord van die ruimtependeltuig "Discovery" gedurende sy vlug na die ruimte op 15 Maart 2009.

Die bekendstelling van ’n vlag in Puerto Rico dateer terug na die tyd toe Christophorus Columbus aangeland het met die vlag wat deur die Spaanse Kroon aan hom toegeken is om die eiland op te eis. Columbus het die eiland in die naam van Spanje “San Juan Bautista” genoem het. Columbus het op 12 Oktober 1492 in sy dagboek aangeteken dat hy die Koninklike Vlag gebruik het en dat sy kapteins twee vlae gebruik het wat in alle skepe deur die Admiraal as vaandel gevoer is, elk met ’n groen kruis in die middel en ’n ‘F’ en ‘Y’ , ook in groen, met ’n goue kroon vir Ferdinand II van Aragon en Isabella I van Castilië. Die conquistadores onder beheer van Juan Ponce de Léon, het die eiland verower. Hulle het die “Spaanse Ontdekkingsvlag” as militêre vlag aangevoer. Nadat die eiland verower en gekoloniseer is, is die vlag van Spanje in Puerto Rico gebruik soos wat dit in aldie ander Spaanse kolonies gebruik is.

Toe die Spaanse magte hulle op die eiland gevestig het, het hulle begin met militêre fortifikasies soos La Fortaleza, Kasteel San Filipe del Morro, Kasteel de San Christóbal en Fort de San Gerónimo. Die Spaanse weermag het die Boergondiese Kruis-vlag ontwerp en dit as hulle vaandel aanvaar. Hierdie vlag is oral vertoon waar daar ’n Spaanse militêre instelling was.

Die onafhanklikheidsbeweging in Puerto Rico het momentum gekry met die bevrydingsukses van Simón Bolívar en José de San Martín in Suid-Amerika. In 1868 het Ramón Emeretio Betances, ’n plaaslike onafhenklikheidsleier, vir Mariana Bracetti gevra om ’n rewolusionêre vlag te brei wat geskoei was op die vlag van die Dominikaanse Republiek. Die materiaal vir die vlag is voorsien deur Edugivis Beauchkamp Sterling wat vroeër deur Betances as tesourier van die rewolusie aangestel is. Die vlag is in die middel verdeel deur ’n wit Latynse kruis met die onderste twee blokke rooi en die boonste blou met ’n wit ster in die skildhoek. Volgens Luis Llorens Torres, ’n Puerto Ricaanse digter, stel die wit kruis die verlange na verlossing van die land voor, die rooi blokke stel die bloed van die helde van die rebellie voor en die wit ster in die blou vierkant stel vryheid voor. Die “Rewolusionêre Vlag van Lares” is gebruik in die kortstondige rebellie teen Spanje in wat bekend geword het as El Grito de Lares (Die Kreet van Lares). Die vlag is verklaar as die nasionale vlag van die “Republiek van Puerto Rico” deur Francisco Ramírez Medina, wat ingesweer is as die eerste president van Puerto Rico. Die vlag is op die alraat van die Katolieke Kerk in Lares geplaas. Die oorspronklike Lares-vlag is deur ’n Spaanse offisier as oorlogsprys geneem. Baie jare later is dit teruggekeer en aan die Puerto Ricaanse mense oorhandig. Dit word tans uitgestal in die museum van die Universiteit van Puerto Rico.

In 1873, na die abdikasie van Amadeus, Hertog van Aosta, as koning (1870–1873) en met Spanje se omskakeling van koninkryk na republiek, het die Spaanse regering ’n nuwe koloniale vlag vir Puerto Rico uitgevaardig. Die nuwe vlag, wat tot 1873 gebruik is, was soortgelyk aan die vlag van Spanje met die wapenskild van Puerto Rico in die middel. Met die herstel van die Spaanse koninkryk in 1873 is Spanje se vlag weer in Puerto Rico gebruik. Dit het tot 1898 geduur toe die eiland die eiendom van die Verenigde State geword het onder die terme van die Vrede van Parys (1898) in die nadraai van die Spaans-Amerikaanse Oorlog.

Juan de Matta Terreforte, ’n leier van die Grito de Lares-opstand wat aan die sy van Manuel Rojas geveeg het, is na New York Stad verban. Hier het hy by die Rewolusionêre Komitee van Puerto Rico aangesluit en is hy aangestel as vice-president. Terreforte en die lede van die Revolusionêre Komitee het die Vlag van Lares as hul vaandel aangeneem. In 1892 is die huidige ontwerp van die vlag van Puerto Rico aan die komitee bekend gestel. Die nuwe vlag se ontwerp was toe te skryf aan verskeie Puerto Ricane wat lede was van die Rewolusionêre Komitee in New York Stad.

Volgens sommige bronne het Francisco Gonzalo Marín in 1895 ’n prototipe vir aanvaarding van die Rewolusionêre Komitee in New York Stad voorgelê. Sedertdien word Marín deur sommige beskou as die ontwerper van die vlag. Daar is ’n brief, geskryf deur Terreforte, waarin aan Marín krediet gegee word vir die ontwerp. Die oorspronklike inhoud van die brief in Spaans lui soos volg:
“La adopción de la bandera cubana con los colores invertidos me fue sugerida por el insigne patriota Francisco Gonzalo Marín en una carta que me escribió desde Jamaica. Yo hice la proposición a los patriotas puertorriqueños que asistieron al mitin de Chimney Hall y fue aprobada unánimemente.” In Afrikaans vertaal lui dit soos volg: Die aanpassing van die Kubaanse vlag met die kleure omgekeer is deur die patriot Francisco Gonzalo Marín voorgestel in ’n brief wat hy van Jamaika geskryf het. Ek het die voorstel aan verskeie Puerto Ricaanse patriotte getoon gedurende ’n vergadering by Chimney Hall en dit is eenparig aanvaar.

Volgens ander oorvertellings was Antonio Vélez Alvarado op 12 Junie 1892 in sy woonstel in Manhattan waar hy vir ’n tydjie na die Kubaanse vlag gekyk het. Hy het sy blik verskuif na ’n blanko muur waar hy ’n optiese illusie gesien het waarin die kleure omgekeer was. Hy is onmiddellik daarna na ’n winkel waar hy papier gekoop het en ’n prototipe gemaak het. Hy het die prototipe aan sy buurman Micaela Dalmau vda. de Carreras en dié se gas, José Martí, getoon. Martí was beïndruk met die prototipe en het dit genoem in ’n artikel in "Patria", die koerant van die Kubaanse rewolusie. Hy het besluit om ’n lapmodel van die vlag te maak om verdere steun daarvoor te werf. Hierdie lapmodel is twee jaar later aan ’n groep voorstaanders van onafhanklikheid in New York se Chimney Corner Hall. Die Puerto Ricaanse vlag het die simbool geword van die ideale van die Puerto Ricaanse onafhanklikheidsbeweging.
In ’n geskrewe brief deur Mima Besosa, die dogter van Manuel Besosa van die Rewolusionêre Komitee, word genoem dat sy die vlag gemaak het. Dit het gelei tot die idee dat haar vader die ontwerper kon wees. In haar brief het sy die vlag beskryf as bestaande uit vyf horisontale bane afwisselend in rooi en wit waarvan drie bane rooi en twee wit wass. Aan die linkerkant van die vlag is ’n ligblou driehoek met ’n vyfpuntige ster in. Die drie rooi bane stel die bloed van die heldhaftige krygers voor, die twee wit bane stel oorwinning en vrede na die verkryging van onafhanklikheid voor. Die wit ster stel Puerto Rico voor en die blou stel die lug en die water wat die eiland omring, voor. Die driehoek stel die drie takke van die regering voor. Ten slotte word ook deur sommige geglo dat Lola Rodríguez de Tío voorgestel het dat die Puerto Ricane die Kubaanse vlag met omgeruilde kleure gebruik as model vir haar eie vlag.

Hoewel die plaaslike koerant “El Imparcial” op 17 Jaunarie 1948 genoem het dat Vélez Alvarado die vader van die Puerto Ricaanse vlag is sal dit nooi duidelik wees wie werklik die vlag ontwerp het nie. Wat egter wel bekend is, is dat die Puerto Ricaanse Rewolusionêre Komitee op 22 Desember 1895 die ontwerp van die huidige vlag amptelik aanvaar het. In 1897 het Antonio Mattei Lluberas die Rewolusionêre Komitee in New York besoek om ’n opstand in Yauco te beplan. Hy het na Puerto Rico teruggekeer met ’n Puerto Ricaanse vlag en op 24 Maart 1897 het ’n groep mans onder leiding van Fidel Vélez die Puerto Ricaanse vlag gevoer en die barakke van die Spaanse Burgermag in Yauco aangeval gedurende die opstand teen die Spaanse besetting. Hierdie slag het bekend geword as die Poging tot die Staatsgreep van Yauco. Die opstand wat die tweede en laaste groot aanslag teen die Spanjaarde op die eiland was, was die eerste keer waartydens die Puerto Ricaanse vlag op Puerto Ricaanse grondgebied gebruik is.

Van 1898 tot 1952, na die anneksasie van Puerto Rico op 10 Desember 1898 deur die Verenigde State, was dit ’n misdryf om die Puerto Ricaanse vlag in die openbaar te vertoon. Die enigste vlag wat wettig op die eiland vertoon mog word was die vlag van die Verenigde State. Die Puerto Ricaanse vlag is egter dikwels gebruik in politieke vergaderings van die pro-onafhanklikheidsparty, die Liberale Party van Puerto Rico, en in verset deur die Puerto Ricaanse Nasionalistiese Party. In 1932 het die Nasionalistiese Party die vlag as sy embleem gebruik gedurende verkiesings en in hul optogte. Die Puerto Ricaanse wetgewer met die destydse president van die Puerto Ricaanse Senaat, Luis Muñoz Marín, aan die stuur het op 21 Mei 1948 wetgewing bekend as Wet 53 deurgevoer waardeur dit onwettig verklaar is om die Puerto Ricaanse vlag te vertoon, ’n patriotiese Puerto Ricaanse lied te sing en oor onafhanklikheid van die eiland te praat. Op 10 Junie 1948 is Jesús T. Piñero aangewys as Goewerneur van Puerto Rico en het hy die wetsontwerp onderteken wat bekend gestaan het as die “Ley de la Mordaza” (Muilbandwet). Later in dieselfde jaar is Puerto Ricane toegelaat om ’n goewerneur te kies waarna Luis Muñoz Marín verkies is. Gedurende die Juyaya-opstand van 1950 teen die Amerikaanse oorheersing, het lede van die Nasionalistiese Party die Puerto Ricaanse vlag bo aan die stadsaal gehys. Dit is later deur ’n Amerikaanse soldaat verwyder.

In 1952 het goerwerneur Luis Muñoz Marín en sy administrasie die Puerto Ricaanse vlag aanvaar wat in 1892 ontwerp is en dit as die amptelike vlag van Puerto Rico afgekondig. Die amptelike aanvaarding van die vlag is deur sommige geïnterpreteer as 'n slenter deur Muñoz Marín om die onafhanklikheidsbeweging in sy eie party te neutraliseer. Daar was ’n paar verskille tussen die oorspronklike vlag van 1892 en die een van 1952 en die betekenis van die kleure is amptelik verander. Die wit bane het gestaan vir die republikeinse staatsvorm eerder as die oorwinning en vrede wat Puerto Rico veronderstel was om te verkry het na onafhanklikheid. Die blou van die driehoek in die oorspronklike vlag is varander na ’n donkerder kleur om te lyk soos die vlag van die Verenigde State en om afstand te skep met die rewolusionêre wortels van die vlag. Vir Pedro Albizu Campos, die nasionalistiese leier, was die regeringsverteenwoordiging van die vlag ’n ontheiliging, terwyl die Puerto Ricaanse Onafhanklikheidsparty die regering daarvan beskuldig het dat hy die “geliefde simbole beskadig” het. In 1995 het die regering weer begin om die ligblou weergawe te gebruik.

Met verskeie geleenthede is die vlag ook al gebruik as ’n simbool van verset en protes. In die aanval op die Verenigde State se Huis van Verteenwoordigers in 1954 in protes teen Amerika se regering van die eiland, het Lolita Lebrón, die nasionalistiese leier geskree “¡Viva Puerto Rico Libre!” (“Lank lewe ’n vrye Puerto Rico!”) en die vlag van Puerto Rico ontvou. Op 5 November 2000 het Tito Kayak en vyf ander aktiviste van Vieques op die boonste vlak van die Vryheidstandbeeld in New York uitgestap en ’n Puerto Ricaanse vlag in die kroon van die standbeeld geplant in protes teen die gebruik van die eiland Vieques deur die Amerikaanse Vloot as ’n bombarderingsoefenbaan.

Op 15 Maart 2009 was daar verskeie Puerto Ricaanse vlae aanboord van die "Discovery" gedurende sy vlug na die ruimte. Joseph M. Acabá, die eerste ruimtevaarder van Puerto Ricaanse afkoms en wat aangewys is tot die bemanning van STS-119 as ’n Sending Spesialispedagoog, het ’n Puerto Ricaanse vlag aan hom gedra as ’n simbool van sy Puerto Ricaanse herkoms. Acaba het twee van die vlae wat gedurende Junie 2009 in die ruimte was aan goewerneur Luis Fortuño en Kenneth McClintock, die Minister van Buitelandse sake, oorhandig.

Die is ook die onderwerp van die liedjie “Que Bonita Bandera” (“Wat ’n pragtige vlag”) wat in 1968 geskryf is en gewild geword het deur die Puerto Ricaanse sanger Florencio “Ramito” Morales Ramos. Acabá het versoek dat die bemanning op 19 Maart 2009 (die vyfde dag), gedurende die ruimtevlug, wakker gemaak word met hierdie lied soos gesing deur Jose Gonzalez en Banda Criolla.

Die verhouding van die horisontale bane is 6:6:6:6:6, die blou driehoek aan die vlagpaalkant is ’n gelykbenige driehoek en die vyfpuntige ster is presies in die middel van die driehoek.

Deur Puerto Rico se politieke geskiedenis het verskeie partye vlae wat hul ideale verteenwoordig ontwerp en gevoer. Politieke vlae in Puerto Rico word gewoonlik vertoon in openbare byeenkomste, vergaderings of optogte in die vertoning van politieke krag en eenheid. Die Puerto Ricaanse Nasionalistiese Party se vlag het ’n wit Calatrava-kruis, ook bekend as die Krukkekruis, in die middel op ’n swart agtergrond. Die Kruis van Calatrava is vir die eerste keer gebruik deur die kruisvaarders van Calatrava en later ook deur die Franse rewolusioniste. Die swart agtergrond stel die rouklag van die Puerto Ricaanse Nasie in koloniale gevangenskap voor. Die vlag is gewoonlik vertoon by die Kadette van die Republiek, ook bekend as die Swarthemde (Camisa Negras), na aanleiding van hul uniforms. Per geleentheid voer die Nasionalistiese Party ook die Puerto Ricaanse vlag met die ligblou driehoek wat tussen 1898 en 1952 verbied is. Die drie hoof politieke partye van Puerto Rico is die Nuwe Progressiewe Party, met ’n vlag waarop ’n blou palmboom in die middel van ’n wit agtergrond is; die Algemene Dekomratiese Party, met ’n vlag waarop ’n rooi silhouet van ’n Puerto Ricaanse plattelander ("jíbaro") in die middel van ’n wit agtergrond; en die Onafhanklikheidsparty, met ’n vlag met ’n wit Skandinawiese Kruis op ’n groen agtergrond. Die wit kruis simboliseer Christenskap en reinheid en die groen simboliseer hoop. Die Party van Puerto Ricane vir Puerto Rico het ’n ligbruin Coquí (’n tipe padda) as logo met die woorde “Por Puerto Rico” (“Vir Puerto Rico”) in die middel. ’n Ander politieke vlag is dié van die Boricua Volksleër, ook bekend as “Los Macheteros”, ’n ondergrondse onafhanklikheidsgroep.





</doc>
<doc id="71895" url="https://af.wikipedia.org/wiki?curid=71895" title="Geheim van Nantes">
Geheim van Nantes

Die Geheim van Nantes is 'n Afrikaanse rolprent wat op 24 November 1969 vrygestel is. Die rolprent is gebaseer op 'n radioverhaal met dieselfde naam wat van 1973 tot 1974 op Springbok Radio uitgesaai is. Die vervaardigers was Elmo de Witt, Tommie Meyer en Ben Vlok, terwyl Dirk de Villiers die regie behartig het. Die hoofrolle word deur Pieter Hauptfleisch, Leonie Ross en Francois de Bruyn vertolk.

Die rolprent is 'n romantiese drama. Dit het geen ouderdomsperk nie en is geskik vir die hele gesin.


Armant du Mont is die ryk eienaar van Nantes wie se verlede hom vinnig en amper noodlottig inhaal. Op 'n dag word hy met 'n jong man wat werk op Nantes soek gekonfronteer. Du Mont is kortaf en kru met die jong man, maar sy regterhand Oom Giepie verwelkom hom. Die jong man doen alles in sy vermoë om sy plek as werker by Nantes te regverdig, ondanks Du Mont en die se neef se veragting van hom as 'n dienskneg op die plaas. Du Mont begin homself in die jong hardwerkende man sien en dit is juis net daar waar die gord gaar raak... die jong man raak verlief, net soos in Du Mont se donker verlede.

Wie is die geheim van Nantes? Wat is die geheim van Nantes? Die ryk Bolandse wingerde hou hul geheim dig tot vandag toe nog...



</doc>
<doc id="71897" url="https://af.wikipedia.org/wiki?curid=71897" title="Francois de Bruyn">
Francois de Bruyn

Francois de Bruyn was 'n Suid-Afrikaanse akteur. Sy seun, Jerbes de Bruyn, is 'n lid van die sanggroep DJ Ossewa.

As akteur:


</doc>
<doc id="71898" url="https://af.wikipedia.org/wiki?curid=71898" title="Katolieke Universiteit Leuven">
Katolieke Universiteit Leuven

Die Katolieke Universiteit Leuven (ook bekend as KU Leuven) is 'n belangrike universiteit in die Belgiese stad Leuven. Die universiteit is die grootste Nederlandstalige universiteit ter wêreld, en ook die grootste universiteit in die Lae Lande. 

Alhoewel die huidige universiteit eers amptelik in 1835 gestig is, strek sy verlede terug na die vyftiende eeu. Sy direkte voorsaat, die ou Universiteit Leuven is in 1425 as die eerste universiteit in die Lae Lande gestig, maar hy is in 1797 tydens die Napoleontiese oorloë opgehef. Net na die totstandkoming van België in 1830, is KU Leuven gestig om as die voortganger van die ou universiteit te dien. In die twintigste eeu het KU Leuven 'n belangrike rol in die Belgiese taalpolitiek gespeel, en is hy in 1968 in 'n Nederlandse en 'n Franse universiteit verdeel. Die Franse universiteit het na Louvain-la-Neuve in Wallonië verhuis, terwyl die Nederlandse universiteit in Leuven agtergebly het.

In die 2014-2015 akademiejaar was daar 57 181 studente aan KU Leuven. As voertaal word sowel Nederlands, Engels, Frans as Spaans gebruik, hoewel die grote meerderheid klasse in Nederlands aangebied word. In Nederlands is daar 55 grade op baccalaureusvlak, 133 grade op meestersvlak, en 48 meester-na-meester-grade. In Engels word daar 2 baccalaureusgrade, 48 meestersgrade en 27 meester-na-meester-grade aangebied. Frans het 2 meestersvlak grade, en Spaans het een meester-na-meester-graad.



</doc>
<doc id="71900" url="https://af.wikipedia.org/wiki?curid=71900" title="Wladimir Wisotski">
Wladimir Wisotski

Wladimir Semjonowitsj Wisotski (Russies: Влади́мир Семёнович Высо́цкий; 25 Januarie 1938 – 25 Julie 1980) was ’n Sowjet-sanger, liedjieskrywer, digter en akteur wie se loopbaan ’n groot en langdurige invloed op die Russiese kultuur gehad het.

Hy het wyd bekend geword vanweë sy unieke sangstyl en sy lirieke, wat maatskaplike en politieke kommentaar gelewer het in ’n dikwels humoristiese straatsleng. Hy was ook ’n vooraanstaande verhoog- en rolprentakteur. Hoewel sy werk grootliks deur die amptelike Sowjet-establishment geïgnoreer is, het hy merkwaardige roem in sy leeftyd behaal en oefen hy steeds ’n belangrike invloed op baie van Rusland se gewilde musikante en akteurs uit wat sy ikoniese status begeer.

Wladimir Wisotski is in Moskou gebore. Sy pa, Semjon Wolfowitsj (Wladimirowitsj) (1915–1997), was ’n Joodse kolonel in die Sowjet-weermag en oorspronklik van Kiëf. Sy ma, Nina Maksimowna (gebore Serjogina, 1912–2003), was Russies en ’n vertaler uit Duits. Wisotski se gesin het in ’n kommunewoonstel in strawwe toestande gewoon en het ernstige finansiële probleme gehad. Toe hy 10 maande oud was, moes sy ma terugkeer werk toe om haar man te help sorg vir die gesin.

Wisotski se buitengewone teateraanleg het op ’n vroeë ouderdom duidelik geword. Hy het van kleins af ’n besonderse humorsin gehad. Hy onthou daardie eerste jare in die outobiografiese "Ballad of Childhood" (1975), een van sy bekendste liedere.

Toe die Tweede Wêreldoorlog uitbreek, het sy pa by die Sowjet-weermag aangesluit en teen die Nazi's gaan veg. Nina en Wladimir is na die dorpie Worontsofka in die Orenburg-oblast gestuur waar die seun ses dae van die week in ’n kindertuin deurgebring het terwyl sy ma 12 uur per dag in ’n chemiese fabriek gewerk het. In 1943 het hulle teruggekeer na hul Moskouse woonstel.

In Desember 1946 is Wisotski se ouers geskei en hy het by sy pa en dié se tweede vrou, Jewgenija Stepanowna Liholatowa, gaan woon. Hulle het baie in gemeen gehad, sou sy pa later vertel. Wisotski en sy pa-hulle het van 1947–1949 in ’n militêre basis in Eberswalde in die Sowjet-besette seksie van die naoorlogse Duitsland (later Oos-Duitsland) gewoon. Die lewensomstandighede was hier beter as in Moskou. In 1949 het Wisotski en sy stiefma na Moskou teruggekeer. In 1953 het hy dramalesse begin neem en in dieselfde jaar het hy sy eerste kitaar present gekry. In 1955 het hy sy skoolloopbaan voltooi.

In dieselfde jaar het Wisotski ingeskryf by die Moskouse Instituut vir Siviele Ingenieurswese, maar het ná net een semester opgeskop om ’n akteur te word. In Junie 1956 het hy by die Moskouse Kunsteater aangesluit, waar hy sy toekomstige vrou, Iza Zjukowa, ontmoet het. Hier het hy ook kennis gemaak met Boelat Okoedzjawa, ’n reeds gewilde ondergrondse bard. In 1958 het Wisotski sy eerste teaterrol gekry, dié van Porfiri Petrowitsj in Dostojefski se "Crime and Punishment". In 1959 het hy sy eerste rol in ’n rolprent gekry – dié van Petja in Wasili Ordinski se "The Yearlings". Op 20 Junie 1960 het hy sy graad behaal en aangesluit by die Moskouse Dramateater A.S. Poesjkin. Hier het hy kattekwaad aangevang weens artistieke frustrasie en in 1962 is hy afgedank.

Ná nog twee rolle in rolprente het hy sy eerste behoorlike liedjie in 1961 geskryf: "Tattoo". In Junie 1963, terwyl hy in die rolprent "Penalty Kick" gespeel het, het hy ’n uurlange kasset van sy eie liedjies opgeneem. Eksemplare daarvan is versprei en hy het gou bekend geraak in Moskou. In Oktober 1964 het Wisotski 48 van sy liedjies opgeneem en dit het hom gewild gemaak as ’n nuwe Moskouse ster van folk underground.

In 1964 is hy genooi om by die nuwe Moskouse Teater van Drama en Komedie aan die Taganka aan te sluit. Op 19 September 1964 het Wisotski sy debuut gemaak in Bertholt Brecht se "The Good Person of Szechwan". Dit was in Taganka dat Wisotski op die verhoog begin sing het, met ’n nuwe oorlogstema in sy musikale repertoire. Eindelik is hy gevra om liedjies eksklusief vir Taganka se nuwe toneelstuk oor WOII te skryf. In Oktober 1965 het "The Dead and the Living" sy première gehad en dit het Wisotski se "Stars", "The Soldiers of Heeresgruppe Mitte" en "Penal Battalions" ingesluit – treffende voorbeelde van ’n heel nuwe soort oorlogslied wat nog nooit in Rusland gehoor is nie.

Op twee konserte in die destydse Leningrad het hy eintlik sy debuut as solosanger gemaak het. Teen dié tyd het hy erg gedrink en in 1967 het Taganka hom na ’n rehabilitasiekliniek gestuur.

Brecht se "Life of Galileo" (wat sy première op 17 Mei 1966 gehad het) het Wisotski sy eerste hoofrol besorg. Die reaksie was gemeng; nie al die resensente het gehou van sy openlike emosionaliteit nie, maar dit was die eerste keer dat Wisotski se naam in Sowjet-koerante genoem is. Regisseurs het hom nou ernstig opgeneem en hy het sy eerste "ernstige" rol gekry in Wiktor Toerof se oorlogsprent "Come from the Childhood", met twee van sy liedjies.

Stanislaf Goworoechin se "The Vertical" (1967), ’n bergklimdrama, het Wisotski erkenning en roem in die sak gebring. Hy het hard gewerk by Taganka en het al hoe meer dikwels die kans gekry om konserte te hou, waar hy as ’n kultusheld ontvang is.

Ná nog ’n belangrike rol in "Pugachov" het Taganka moeg geraak vir die akteur se onbetroubaarheid wat hoofsaaklik veroorsaak is deur sy drinkgewoonte en hy is afgedank, en ’n paar maande later weer aangestel. Dit sou ’n patroon word van afdanking en vergifnis wat jare lank voortgeduur het. In Junie 1968 het ’n veldtog in die Sowjet-pers teen Wisotski begin waarin hy aangeval is oor die verspreiding van "immorele, vieslike" liedjies wat die misdaadwêreld, alkoholisme en immoraliteit" sou aanwakker. Daarna het die koerant Komsomolskaja Prawda hom verbind met swartmarkhandelaars wat van sy kassette in Siberië verkoop het. Hy is selfs deur ’n amptenaar van die departement van kultuur ’n "anti-Sowjet-vuilgoed" genoem. Twee van Wisotski se 1968-rolprente is erg gesensor en een vir 20 jaar onttrek. In dié jaar was sy liedere swaar en depressief. Baie van hulle – soos "Save Our Souls," "The Wolfhunt," "Gypsy Variations" en "The Steam-bath in White" – is dadelik geprys as sy meesterstukke. Een van die liedjies was egter minder swaarmoedig – een oor die begin van sy passievolle liefdesverhouding met die Franse aktrise Marina Vlady.

In 1969 het Wisotski in twee films gespeel: "The Master of Taiga" en "Dangerous Tour". Die laaste een is in die pers gekritiseer weens ’n klugtige benadering tot die onderwerp van die Bolsjewiste se ondergrondse bedrywighede, maar vir die algemene Sowjet-fliekvlooie was dit ’n kans om die charismatiese akteur se spel op die silwerdoek te sien. In 1970 het Wisotski die afgesette Sowjet-leier Nikita Chroesjtsjof by sy datsja besoek en ’n lang gesprek met hom gevoer en daarna het hy op ’n groot Sentraal-Asiatiese konserttoer vertrek. Hy en Marina Vlady is eindelik op 1 Desember 1970 getroud (tot groot ergernis van die Moskouse kulturele en politieke elite). Hy was baie kreatief in dié tyd en het tientalle nuwe liedjies geskryf soos die koorsangagtige "I Hate," romantiese "The Abandoned Ship," sentimentele "Lyricale," satiriese "I Have Left Russia," humoristiese "The Giraffe," "A Merry Funeral Song" en "The High Jumper," asook die oorlogsliedere "He Didn't Return from the Battle," "The Earth Song," en talle ander.

1971 het goed begin. Wisotski het die gesogte naamrol gekry in Joeri Ljoebimof se toneelstuk "Hamlet". Ná ’n senu-ineenstorting wat met drank verband gehou het, het Wisotski egter in ’n psigiatriese kliniek beland. Teen dié tyd was hy ’n alkoholis. Baie van sy liedere het oor alkoholisme en kranksinnigheid gehandel. Nadat hy gedeeltelik herstel het, grootliks te danke aan Marina se teenwoordigheid, het hy op ’n konserttoer na die Oekraïne vertrek en ’n klomp uitstekende liedjies geskryf. Maar dit was die rol in "Hamlet" (wat sy première op 29 November 1971 gehad het) wat eindelik sy groot sukses was – die rol van ’n eensame intellektuele rebel wat veg teen die wrede staatsmasjien. Dit was dadelik ’n treffer.

Toe volg nog ’n terugslag: die rolprent "The Sannikov Land", waarin Wisotski ’n rol gehad het en waarvoor hy ’n paar liedjies geskryf het, word onttrek – omdat sy gesig te "skandalig herkenbaar" was, soos ’n staatsamptenaar dit gestel het. Een van dié liedjies het egter ’n lewe van sy eie gekry en een van die sanger se bekendstes geword. In 1972 het Wisotski die prys vir die beste manlike rol op die Taormina-rolprentfees gewen vir sy rol in "The Bad Good Man" (geskoei op Anton Tsjechof se "Duel"). Sy gewildste liedere in dié tyd was humoristies van aard: "Mishka Shifman", "Victim of Television" en die snaakse "The Honor of the Chess Crown".

In April 1973 het Wisotski Pole en Frankryk besoek, vir die eerste keer sedert se kinderjare. Sy grootste treffers van 1973 was "I Walked out on a Deal", "The Others' Track", "The Flight Interrupted" en "The Monument".

Wisotski se musikale voortreflikheid kon nie meer geïgnoreer word nie en in 1974 is vier van sy liedjies op ’n plaat uitgereik. In September 1974 is hy vir die eerste keer beloon – met ’n erediploma van die regering van die Oezbekistanse Sosialistiese Sowjetrepubliek. Saam met die lidmaatskap van die USSR se Unie van Kinematograwe wat die jaar tevore aan hom toegeken is, het dit baie vir hom beteken. Hy was nou nie meer ’n "anti-Sowjet-vuilgoed" nie, maar eerder ’n onwaarskynlike skakel tussen die amptelike Sowjet-rolprentwese en "progressief-denkende kunstenaars van die Weste". Nog rolprentrolle het gevolg, onder meer in "The Only Road", ’n gesamentlike prent van die Sowjetunie en Joego-Slawië wat sy première op 10 Januarie 1975 in Belgrado) gehad het. Wisotski was op die hoogtepunt van sy gewildheid.

Ná nog ’n besoek aan Frankryk in 1975 was daar veranderinge by Taganka en ’n ontevrede direkteur het verklaar dat hy nie meer saam met Wisotski kan werk nie. In dié tyd het Wisotski vermoedelik amfetamiene begin gebruik.

Wisotski en Marina is weer Frankryk toe en daarna, sonder dat hulle toestemming gevra of gekry het, na Noord-Amerika en Kanada. In New York het hy onder andere Mikhail Baryshnikov ontmoet en in ’n uurlange TV-onderhoud verklaar hy is "nie ’n andersdenkende nie, net ’n kunstenaar wat geen planne het om sy land te verlaat waar mense lief is vir hom en sy musiek nie". Tuis het geen teregwysing gewag nie: Leonid Brezjnef was dol oor die kunstenaar en het selfs in die hospitaal oor die telefoon na liedjies geluister wat Wisotksi in sy dogter se huis gesing het. In 1975 het Wisotski van sy treffendste filosofiese skeppings geskryf: "The Domes", "The Rope", en die hele "Middeleeuse" siklus, insluitende "The Ballad of Love", "Free Archers" en "Children of Books".

In September het Wisotski na Joego-Slawië gereis ("Hamlet" het daar die eerste prys op ’n rolprentfees gewen) en daarna na Hongarye vir ’n konserttoer van twee weke. Van sy beste werke in dié tyd was ’n halfbiografiese "A Grand Mistake" (’n uitstekende halfparanoïese kykie op sy mediese terugslae) en "History of Illness" (’n sobere weergawe van dieselfde onderwerp).

In 1977 het sy gesondheid so agteruitgegaan weens verskeie mediese probleme (hart, niere, lewer, kakebeeninfeksie en ’n senu-ineenstorting) dat hy in April in Moskou opgeneem is. Sy skryfwerk het egter nie agteruitgegaan nie – "A Rush to Escape" (oor die Sowjet-gevangenekampe), "My Destiny to the Finish Line," "The Life Was Flying by" en die satiriese "A Letter to a TV Program from the Mental Asylum" is van sy beste werke.

In 1977 het Wisotski ’n onwaarskynlike verskyning op Amerikaanse TV gemaak, in die program "60 Minutes". Daarin is valslik beweer dat hy tyd in die Goelag deurgebring het. In Augustus het hy in Hollywood voor lede van die New York, New York-rolprentspan opgetree. Nog konserte het gevolg in Los Angeles en in Desember het "Hamlet" na Frankryk getoer, waar dit goeie resensies gekry het.

1978 het begin met ’n reeks konserte in Moskou en die Oekraïne. In Mei het Wisotski ’n nuwe rolprentprojek aangepak: "The Meeting Place Cannot Be Changed" oor twee speurders in die laat 1940's. Hy was ook betrokke by ’n Taganka-program waar hy sy eie liedjies opgevoer het en het Aleksander Blok gespeel in Anatoly Efros se radiostuk "The Lady Stranger".

In November 1978 het Wisotski deelgeneem aan ’n ondergrondse letterkundeprojek teen sensuur. In Januarie het hy weer ’n reeks baie suksesvolle konserte in Amerika gehou. Hierna het hy teruggekeer na die vermoeiende teater- en konsertprogram met sy persoonlike dokter, Anatoli Fedotof, nie net as metgesel nie, maar deel van die Taganka-personeel. In Julie 1979, ná ’n reeks konserte in Sentraal-Asië, het Wisotski ineengestort, is hy klinies dood verklaar en deur Fedotof teruggebring nadat hy kafeïen direk in sy hart gespuit het. In Januarie 1980 het Wisotski ’n jaar verlof geneem. Sy liedjieskrywery het begin afneem en hy het meer konvensionele gedigte begin skryf, hoewel hy nog ’n paar treffers soos "White Waltz," "The Hunt with Helicopters" en "Aeroflot 10 Years Later" geskryf het.

In die laaste ses maande van sy lewe het Wisotski sporadies op die verhoog verskyn, aangehelp deur groot dosisse dwelms en alkohol. Sy optredes was wisselvallig. Hy het egter bly skryf, meestal gedigte en selfs prosa. Die laaste lied wat hy uitgevoer het, was die folterende "My Sorrow, My Anguish" en sy laaste gedig, ’n week voor sy dood, was "A Letter to Marina".

Obskure omstandighede omring Wisotski se dood. Hoewel verskeie teorieë bestaan, is dit waarskynlik uit wat die mens nou van kardiovaskulêre siektes weet, dat hy ’n harttoestand gehad het wat vererger is deur jare van rook, drink en dwelms sowel as die stres van vervolging en ’n moordende werkprogram.

Op 16 Julie 1980 het Wisotski sy laaste optrede gehou in Kaliningrad. Op 18 Julie het hy Hamlet die laaste keer vertolk. Van omstreeks 21 Julie het van sy vriende heeldag en –nag by hom gewaak en sy alkoholinname beheer. Hy het onttrekkingsimtome van die dwelms gekry en soms niemand herken nie. Hy het al hoe rusteloser geraak en soms geskree van die pyn. In ’n stadium het Fedotof hom ’n kalmeermiddel ingegee en veroorsaak dat hy verstik het. Sy lewe is net-net gered.

Op 24 Julie het hy aan sy ma en ’n paar vriende gesê hy is seker hy gaan dié dag sterf. Fedotof het gesê hy sou Wisotski se toestand deur die nag monitor. Nadat Wisotski relatief klein hoeveelhede alkohol ingeneem het, het Fedotof hom weer ’n kalmeermiddel ingegee en langs sy bed gaan sit, maar hy het aan die slaap geraak. Toe hy vroeg die oggend van 25 Julie wakker word, was Wisotski dood. Wisotski se ouers, wat sy alkoholisme geheim wou hou, het geweier dat ’n lykskouing gedoen word en die ware redes vir sy dood is tot vandag toe onbekend.

Wisotski is op 28 Julie in Moskou begrawe. Die bywoning van die Moskouse Olimpiese Spele, wat in die tyd van sy dood plaasgevind het, het dié dag merkbaar gedaal. Duisende mense het in die strate gewag om sy kis te sien.

Ná sy dood het die Sowjet-polisie ’n ondersoek van manslag begin, maar dit gestaak weens ’n gebrek aan getuienis.




</doc>
<doc id="71902" url="https://af.wikipedia.org/wiki?curid=71902" title="Blyderivier">
Blyderivier

Die Blyderivier (of "Motlatserivier", wat beteken "permanente rivier", of "Umdhlazi-rivier"), is 'n rivier in die Mpumalanga en Limpopoprovinsies van Suid-Afrika. Dit vloei in 'n noordelike rigting deur steil valleie en klowe van die Drakensberg in Mpumalanga, voordat dit die Laeveld bereik in die Limpopoprovinsie. Dit het sy oorsprong op ongeveer 2000 m hoogte in die Hartebeesvlakte bewaringsgebied, ten noorde van die Long Tompas.

Die Blyderivier en die Ohrigstadrivier se water vloei altwee in die Blyderivierspoortdam in. 

Kommandant Andries Hendrik Potgieter het in 1844 'n ekspedisie onderneem om die moontlikheid van 'n handelsroete na Delagoabaai (tans Maputobaai) te ondersoek. Die waens kon nie die steil klowe na die laeveld afgaan nie, en is agtergelaat. Potgieter is alleen met 'n groep ruiters verder. Hulle het so lank weggebly dat die mense by die waens gevrees het dat hulle omgekom het. Die riviertjie by die kamp is toe die Treurrivier genoem, en die terugtog is aangepak. Na 'n paar dae het Potgieter en sy ruiters die waens ingehaal. Daar was groot blydskap en die rivier langs die uitspanning het die naam Blyderivier gekry.

'n Sytak is die Treurrivier, wat by Bourke's Luck by die Blyde aansluit.



</doc>
<doc id="71903" url="https://af.wikipedia.org/wiki?curid=71903" title="Leonie Ross">
Leonie Ross

Leonie Ross (Pauw) is 'n Suid-Afrikaanse aktrise wat in verskeie rolprente gespeel het.

As akteur:


</doc>
<doc id="71904" url="https://af.wikipedia.org/wiki?curid=71904" title="David Swart">
David Swart

David Swart is/was 'n Suid-Afrikaanse akteur wat in verskeie Afrikaanse rolprente gespeel het.

As akteur:


</doc>
<doc id="71905" url="https://af.wikipedia.org/wiki?curid=71905" title="Raedawn Stevens">
Raedawn Stevens

Raedawn Stevens is/was 'n Suid-Afrikaanse aktrise wat in verskeie Afrikaanse rolprente gespeel het.

As akteur:


</doc>
<doc id="71910" url="https://af.wikipedia.org/wiki?curid=71910" title="Tolla is tops">
Tolla is tops

Tolla is Tops is 'n Afrikaanse rolprent wat in 1990 vrygestel is. Dit is 'n klassieke steelkamera-komedie wat 'n grapige blik op Suid-Afrikaanse lewe bied. Die rolprent is aan die Weskus van Suid-Afrika geskiet, naby en om Clanwilliam en die Lambertsbaai-gebied waar Tolla die grootste deel van sy lewe deurgebring het.

Die rolprent is 'n komedie. Ouerleiding word aanbeveel as gevolg van taalgebruik.

Verskeie ander.



</doc>
<doc id="71911" url="https://af.wikipedia.org/wiki?curid=71911" title="Waarheid">
Waarheid

Waarheid is ’n fundamentele begrip wat min of meer sinoniem is met egtheid, geldigheid, juistheid. Die teenoorgestelde van waarheid is onwaarheid of leuen.

Wat waarheid presies beteken, is die onderwerp van bespreking in talle vakgebiede soos godsdiens en filosofie, en dit was waarskynlik nog altyd so gewees. Eeue oue uitsprake oor "Wat is waarheid?" (toegeskryf aan Pontius Pilatus) getuig al daarvan. Dit is omdat die waarheid van ’n uitspraak slegs vasgestel kan word deur dit te toets aan die hand van feite, en dit is nie altyd bekend nie.

Waarhede kan ’n beperkte geldigheid hê, afhangend waarna verwys word. Die uitspraak "1 plus 1 is 2" geld vir getalle uit die desimale stelsel, maar nie uit die binêre getallestelsel nie. Net so kan ’n waarheid afhanklik wees van die persoon wat dit uiter, soos: "Vis is lekker." Dit geld dalk wel vir een persoon, maar nie noodwendig vir ’n ander nie. Die uitspraak: "Persoon A hou van vis" hou daarmee verband.

Teenoor relativisme, wat dit stel dat waarheid afhanklik van die konteks is, bestaan ook positivistiese opvattings waarmee daar byvoorbeeld gestreef kan word na ’n "oorkoepelende waarheid" wat altyd geld (universalisme), om oënskynlike teenstrydige waarhede (of aksiome) op ’n hoër vlak met mekaar te versoen.

Aristoteles (384-322 v.C.) en baie ander Middeleeuse filosowe het in die waarheid ’n ooreenstemming gesien tussen verstand (kennis) en feite (werklikheid). Dit is die korrespondensieteorie, en die probleem daarmee is dat die werklikheid in sy geheel nie bekend is nie en dit ook moeilik is om te bepaal.

’n Modernere benadering van waarheid is die koherensieteorie: die waarheid gedefinieer as alle samehangende kennis wat die mens het. Die waarheid is in hierdie teorie dus veranderlik. Namate nuwe ontdekkings gedoen word, verander die waarheid.

Aristoteles het oor waarheid gesê: "Om van iets wat so is te sê dit is nie so nie of van iets wat nie so is nie te sê dit is so, is vals, terwyl om van iets wat so is te sê dit is so of van iets wat nie so is nie te sê dit is nie so nie, is waar." Die waarheid word gevind deur waarneming: deur te sien en ervaring. Voorbeeld: Die aarde draai om die son. Vir hierdie waarheid is ervaring noodsaaklik.

Immanuel Kant (1724–1804) het die begrip waarheid in verband gebring met sy begrip van "a priori" (van tevore) en bedoel daarmee begrippe waarvan die betekenis onmiddellik duidelik is. Hierdie begrippe is volledig onafhanklik van persoonlike ervaring omdat die dinge van die ervaring, anders as die dinge van die verstand, "direk" deur die rede benaderbaar is.

Die Chinese het omstreeks 800 v.C. "Die Boek van Veranderinge" geskep om die waarheid te beskryf.

In godsdiens het waarheid hoofsaaklik ’n bosintuiglike betekenis. Aangesien godsdiens gebaseer is op openbaringe deur nie suiwer rasioneel aantoonbare persoonlikhede nie (God, gode, geeste, engele ens.), is die begrip van waarheid ook nou verweef met soortgelyke bonatuurlike openbaringe. Waarheid kan dan beskou word as ’n supranaturalistiese metafisiese bepaling oor die hoër wêreld op sigself, of oor die verbinding van die hoër wêreld met die natuurlike wêreld.

Die insigte daaroor verskil dan ook van godsdiens tot godsdiens.

Hoewel wetenskap homself voortdurend bevraagteken en absolute waarheid dus nie kan bestaan nie, is daar wel aanduidings van wat waar is of (voorlopig) as waarheid aangeneem kan word; die begrip paradigma verwys hierna – dit is ’n samehangende stel modelle en teorieë waarbinne die werklikheid beskryf word. ’n Moontlike faktor is eenvoud: die eenvoudigste verklaring word as waar aangeneem. So kon die beweging in ons sonnestelsel byvoorbeeld wetenskaplik verklaar word deur aan te neem dat die Aarde die middelpunt daarvan is. Dit het egter veel ingewikkelder formules tot gevolg as wanneer aangeneem word dat die son die middelpunt is, dus word die tweede verklaring as waar aangeneem.







</doc>
<doc id="71912" url="https://af.wikipedia.org/wiki?curid=71912" title="Victor Hugo">
Victor Hugo

Victor Hugo (26 Februarie 1802 Besançon – 22 Mei 1885 Parys) was ŉ Franse skrywer, digter en dramaturg. Hy word as een van die belangrikste Franse skrywers van alle tye beskou. Buiten sy skrywerswerk was hy ook invloedryk in politieke en intellektuele kringe gedurende die 19e eeu. Victor Hugo se beroemdste en gewildste romans was "Notre-Dame de Paris" (1831) (beter bekend as die Boggelrug van Notre-Dame, of die "Klokkeluier van Notre-Dame") en "Les Misérables" (1862). Hugo het ook sosiale en historiese romans geskryf. Sy nuwe idees, wat hy hoofsaaklik deur middel van die toneel kenbaar gemaak het, het Hugo die voorste dramaturg in die Franse Romantiek gemaak.

Sy ouers het hulle later in Parys gevestig. Hugo het reeds gedurende sy skooljare sy literêre begaafdheid laat blyk, en op 20-jarige leeftyd het hy met 'n bundel klassieke gedigte, Odes (1822), sy debuut gemaak. In 1819 het hy en sy broers die tydskrif Concervateur littéraire begin, en in 1822 is hy met Adèle Foucher getroud. Juliette Drouet, met wie hy van 1833 tot met haar dood in 1883 'n verhouding gehad het, het 'n groot rol in sy lewe gespeel. 

Hugo het aan die tydskrif La muse française (gestig in 1823) meegewerk en daar, in die kring van Charles Nodier (1780-1844), begin om sy vernuwende idees oor die literatuur voor te berei. Die vernuwing het begin met die voorwoord van Hugo se toneelstuk Cromwell (1827). Die gedenkwaardige opvoering van Hernani (1830), waartydens die toeskouers met mekaar slaags geraak het en wat in die geskiedenis as die "Bataille d'Hernani" bekend staan, het gelei tot die uiteindelike deurbraak van die Franse Romantiek. 

Van toe af was Hugo die onbetwiste leier van die Franse Romantiese beweging. Hugo het as prosaskrywer ook welslae behaal, met onder meer Notre-Dame de Paris (1831), waarin hy 'n baie suggestiewe beeld van Parys as 15e-eeuse stad gegee het, en waarin die Notre-Dame as hoofkerk sentraal gestaan het. In die sosiale roman Les misérables (1862) het Hugo vir die versagting van die strafmaatreëls in die Franse regspraak gepleit. 

As afgevaardigde in die konstituante was hy nog 'n aanhanger van Lodewyk Napoleon, die latere keiser Napoleon III, maar sy gevoel het gou verander. Vanweë sy steun aan die opposisie is hy gedwing om in ballingskap te gaan, eers in Brussel (1851 - 1852) en toe op die Kanaaleilande (1852- 1870). Pas na die totstandkoming van die Derde Republiek (1871) het hy na Parys teruggekeer en in 1876 het hy lid van die senaat geword. Hugo het sy gewildheid in groot mate aan sy literêre loopbaan te danke gehad. Met sy bundel Les orientales (1828) het Hugo hom as Romantiese digter gevestig. 

Volgens Hugo kon enigiets die onderwerp van sy gedigte wees, ŉ opvatting wat die bestaan van die sogenaamde "poëtiese taal" ernstig aangetas het. Die digter het, syns insiens, 'n duidelike taak gehad: as leier van die mense moes hy op die liefde en geregtigheid wys. Hugo het 'n aantal liriese digbundels geskryf onder die titels Les feuilles d'automne (1831), Les chants du crépuscule (1835), Les voix intérieures (1837) en Les rayons et les ombres (1840). Die toon van Les châtiments (1853), waarin Hugo sy eie leeftyd aan die kaak stel deur vroeëre tydperke op te hemel, is satiries. Hierdie bundel het dan ook 'n sterk epiese karakter. In Les contemplations (1856) is die toon weer liries van aard. 

Die digter word voorgestel as 'n siener wat deur die magiese krag van sy woorde met die bonatuurlike in verbinding tree. Met La légende des siècles (1859) het Hugo 'n "epos van die mensheid" geskryf, waarmee hy die vooruitgang probeer aantoon het. In 1866 het die roman Les travaifleurs de la mer (1866) verskyn, gevolg deur I'Homme qui rit (1869) en Ouatre-vingt treize (1874). Victor Hugo was so beroemd dat hy na sy dood op 22 Mei 1885 in Parys 'n staatsbegrafnis gekry het. Sy laaste rusplek is in die Panthéon in Parys.

'n Kronologiese uiteensetting van sy belangrike toneelstukke, romans en gedigte:







</doc>
<doc id="71914" url="https://af.wikipedia.org/wiki?curid=71914" title="Anton Tsjechof">
Anton Tsjechof

Anton Pawlowitsj Tsjechof (Russies: Анто́н Па́влович Че́хов; – ) was ’n Russiese geneesheer, dramaturg en skrywer wat beskou word as een van die grootste skeppers van kortverhale in die geskiedenis. Tsjechof het die grootste deel van sy lewe as skrywer as dokter gepraktiseer: "Die geneeskunde is my wettige vrou," het hy eenkeer gesê, "en letterkunde my minnares."

Tsjechof het die teater verwerp ná die rampspoedige ontvangs van "Die Meeu" in 1896, maar die toneelstuk is in 1898 weer op die planke gebring in die Moskouse Kunsteater, wat daarna ook Tsjechof se "Oom Wanja", "Drie Susters" en "Die Kersieboord" opgevoer het.

Tsjechof het aanvanklik net geskryf vir finansiële gewin, maar later het sy kunsambisie gegroei en het hy innovasies aangebring wat die ontwikkeling van die moderne kortverhaal beïnvloed het. Sy tegniek van interne monoloog is later deur James Joyce en ander moderniste gevolg, saam met die verwerping van die morele einde van die tradisionele storiestruktuur. Hy het gemeen lesers moet self die subjektiewe elemente invoeg wat in die storie kortkom. Hy het gesê die rol van ’n kunstenaar is om vrae te stel, nie antwoorde te verskaf nie.

Tsjechof is in Taganrog, ’n hawestad in Suid-Rusland, gebore as die derde seun van ’n kruidenier. In 1876 het sy pa na Moskou gevlug van skuldeisers af. Tsjechof het in Taganrog agtergebly om sy skoolloopbaan te voltooi. Drie jaar later, in 1879, het hy by sy gesin in Moskou aangesluit en medies begin studeer. Hy het in dié tyd ook humoristiese kortverhale begin skryf, deels om geld te kry vir sy studies.

Geleidelik het sy sukses gegroei: in 1880 is nege van sy verhale gepubliseer, in 1881 elf, in 1882 dertig en in 1883 meer as honderd. In 1884 het hy sy studies voltooi en sy eie mediese praktyk begin. As dokter het hy met siekte, dood en ellende te doen gekry wat sy kennis van die menslike psige uitgebrei het en later as inspirasie vir sy verhale gedien het. In 1886 het hy sy praktyk gesluit om hom voltyds aan skryfwerk te wy.

In 1890 het Tsjechof na die bannelinge-eiland Sachalin in die Russiese Verre-Ooste gereis, waar ’n Goelag-strafkamp was. Dit was ’n uitputtende reis per trein, perdewa en rivierboot. Hy het drie maande lank op die eiland gebly en onderhoude gevoer met duisende gevangenes en setlaars vir ’n sensus. Die briewe wat hy tydens sy lang reis na Sachalin geskryf het, word as van sy bestes beskou. Sy opmerkings teenoor sy suster oor Tomsk het berug geword.

Die volgende jaar het hy deur Europa gereis en ’n hulpverleningsaksie op die been gebring om boere in die hongersnood te help. In 1892 het hy die klein landgoed Melichowo by Lopasnja gekoop. Hy het saam met sy ouers daar gaan woon en sy hulp as arts aangebied in ’n cholera-epidemie in die omgewing.

Tsjechof het reeds sedert die einde van die 1880's met ernstige siektetoestande gesukkel. In ’n tyd toe hy baie suksesvol was as toneelskrywer, is vasgestel hy het tering. Hy het toe in 1898 ’n landgoed by Jalta op die Krim-skiereiland gekoop vanweë die gunstiger klimaat. Hier het hy nog ’n paar jaar lank hard bly werk en onder andere Leo Tolstoi en Maksim Gorki ontmoet.

In 1901 is Tsjechof getroud met die suksesvolle Russiese aktrise Olga Knipper. In 1903 het sy gesondheid vinnig agteruit begin gaan. In die jaar voor sy dood het hy min geskryf en net "Die Kersieboord" voltooi. In 1904 het hy na die Duitse hersteloord Badenweiler vertrek, waar hy aan die nagevolge van gevorderde tering oorlede is.

In 1880 het Tsjechof sy eerste kortverhale in ’n Sint Petersburgse blad gepubliseer onder die skuilnaam Antosja Tsjechonte. Sy eerste bundel het in 1884 verskyn.

Tsjechof/Tsjechonte se verhale was gewild by die algemene publiek, en eindelik het ook literêre belangstelling in sy werk toegeneem, onder meer deur A. Soeworin, in wie se bekende dagblad "Nuwe Tyd" hy van 1886 af die meeste van sy verhale gepuliseer het. In 1888 het Tsjechof die Poesjkin-prys ontvang vir die bundel "In die Skemering".

Omstreeks 1888 het Tsjechov ook definitief sy unieke nis gevind as die skrywer van kortverhale. Die 58 verhale wat hy van dié jaar af tot met sy dood geskryf het, het hom ’n spesiale plek in die wêreldletterkunde besorg.

Op ’n rustige toon het Tsjechof oor ’n bonte versameling van onderwerpe, mense en probleme geskryf en gestreef na ’n diep, veelsydige psigologiese ontleding. Hy het in sy verhale baie aandag gegee aan konflik. Hy het alle aspekte van konflik ondersoek, maar selde ’n oplossing gebied. Baie van sy verhale het ’n oop einde.

’n Paar van sy bekendste verhale is "Die Weddenskap" (1888), "’n Treurige geskiedenis" (1889), "Saal no. 6" (1892) en "Die Dame met die Hondjie" (1899). Die laaste verhaal handel oor twee getroude mense op die Krim wat skielik op mekaar verlief raak, maar terwyl hulle nog ’n oplossing soek, eindig die verhaal skielik: ook hier is dus geen oplossing nie.

Tsjechov kan ook as een van die grootste Russiese dramaturge gereken word. Sy werk word nog dikwels wêreldwyd opgevoer.

Aan die begin van die 1880's het Tsjechof al verskeie eenakters geskryf en in 1887 het sy eerste ernstige toneelstuk, "Iwanof" sy première beleef. Sy volgende toneelstuk, "Die Bosgees", wat sy première in 1889 gehad het, was egter ’n mislukking. Die Sint Petersburgse première van "Die Meeu" was ook ’n fiasko en Tsjechof het besluit om nooit weer ’n toneelstuk te skryf nie. Toe "Die Meeu" egter in die Moskouse Kunsteater opgevoer is, het dit groot sukses behaal. Met "Oom Wanja" (1899) en "Die Drie Susters" (1901) is sy naam gevestig as dramaturg. Hy het op sy sterfbed "Die Kersieboord" (1904) voltooi.





</doc>
<doc id="71915" url="https://af.wikipedia.org/wiki?curid=71915" title="Neil Adcock">
Neil Adcock

Neil Adcock (1931–2013) was 'n Suid-Afrikaanse krieketspeler. Hy was die eerste Suid-Afrikaanse snelbouler wat 100 paaltjies in toetskrieket geneem het.

Neil Amwin Treharne Adcock is op 8 Maart 1931 in Seepunt, Kaapstad gebore. Hy maak sy toetsbuiging (na slegs nege eersterangse wedstryde) in 1953 in 'n tuiswedstryd teen Nieu-Seeland. Hy voltooi die reeks met 24 paaltjies, insluitend 8 vir 87 in sy tweede toets (totaal vir albei beurte).

Adcock het in die vyftiger- en sestigerjare in 26 kriekettoetse vir Suid-Afrika gespeel en 104 paaltjies teen 'n gemiddelde van slegs 21,10 ingeoes. In 1961 is hy as een van Wisden se Krieketspelers van die Jaar aangewys.

Na sy uittrede uit krieket was hy 'n radio-kommentator en het hy in die toerisme-industrie gewerk.

Hy is op 6 Januarie 2013 in Howick, KwaZulu-Natal oorlede.



</doc>
<doc id="71916" url="https://af.wikipedia.org/wiki?curid=71916" title="Timoer">
Timoer

Timoer (9 April 1336 – 19 Januarie 1405) was ’n 14de-eeuse Turks-Mongoolse krygsheer en die stigter van die Timoeridiese Ryk. Hy was ook bekend as Timoer Lenk, Tamerlane en Tamburlaine.

Timoer is gebore in Kesj, wat tans bekend staan as Sachrisabz (in die omgewing van Samarkand, Oezbekistan). Hy het sy hele lewe lank oorlog gevoer en het selde langer as ’n paar jaar op een plek gebly. Hy wou ’n nuwe ryk skep op die fondamente van die gevalle Mongoolse Ryk. Hoewel hy ’n militêre genie was — hy het nie ’n enkele veldslag verloor nadat hy in 1370 ten volle aan die bewind gekom het nie — het hy nie geweet hoe om oproerige regerings onderdanig te maak nie. Dit het beteken hy moes gebiede oor en oor verower as hulle in opstand kom. Meestal het dit met onmenslike wreedhede gepaard gegaan, soos die bou van torings met afgekapte koppe. So het hele gebiede ontvolk geraak. Hy is daarom van China tot in Wes-Europa gevrees. 
Timoer het oor ’n ryk regeer wat tans strek van Suidoos-Turkye, Sirië, Irak en Iran deur Sentraal-Asië, wat insluit dele van Kazachstan, Afganistan, Armenië, Azerbeidjan, Georgië, Turkmenistan, Oezbekistan, Kirgistan en Pakistan tot selfs by Kashgar in China. Tydens sy bewind is na skatting sowat 17 miljoen mense om die lewe gebring, wat neerkom op omtrent 5% van die destydse wêreldbevolking.

Timoer is in die winter van 1405 in Otrar, Kazachstan, oorlede terwyl hy opgeruk het teen sy grootste vyand, China se Ming-dinastie. Ná sy dood het sy ryk vinnig van die kaart af verdwyn. Ná die onafhanklikwording van Oezbekistan word sy dade egter weer dikwels in herinnering geroep omdat dié gebied tydens sy bewind gebloei het soos nooit tevore nie.

Die bekendste Tartare-groepe het hulle oorspronklik in die omgewing van Moskou en in Oos-Europa gevestig. Hulle was nomade of rondtrekkers, en hul pragtige tente en waens het hulle die naam die Goue Horde besorg. Toktamisj, ŉ prins van hierdie rondtrekkende volk, het in 1380 by Tamerlan kom skuiling soek. 

Die koning van die Goue Horde, Mamai, het beveel dat die prins uitgelewer moes word, maar Tamerlan het beveel dat die prins uitgelewer moes word, maar Tamerlan het geweier en oorlog het uitgebreek. Die oorlog het nie lank geduur nie. Tamerlan het Moskou verower en Toktamisj op die troon geplaas met homself (Tamerlan) as Toktamisj se opperheer.

Tamerlan het nou in die lande na die weste begin belang stel en in 1381 het hy Persië binnegeval. Dit was tydens hierdie veldtog dat hy sy reputasie as massamoordenaar gekry het. Die inwoners van die stad Isfahan het hulle lank teen Tamerlan se aanslae verset. Kort nadat hy die stad ingeneem het, het hulle gerebelleer. Tamerlan het besluit om van hulle ŉ voorbeeld te maak. 

Hy het altesame 70 000 van die inwoners laat doodmaak en 'n toring van hul koppe laat opstapel. Tog was Tamerlan nie 'n bloeddorstige maniak nie - hy het geen genot daaruit geput om andere om die lewe te bring nie. Hy was egter oortuig dat vreesinboeseming die enigste manier was om die barbaarse inwoners van Persië in bedwang te hou en oor hulle te heers. Van tyd tot tyd het Tamerlan moeilikheid met Toktamisj gehad. In 1396 het Toktamisj, wat nou khan (hoof) van die Goue Horde was, teen Tamerlan se gesag in opstand gekom. In die middel van die winter het Tamerlan en sy leër noordwaarts na Midde-Rusland gemarsjeer, die Goue Horde verslaan en Moskou vir 'n tweede keer beset.

Na die veldtog het Tamerlan na Samarkand teruggekeer. Hoewel hy reeds in die sestig was, het sy rustelose energie hom voortgedryf. Hy kon maar net nie stil sit nie en hy het na die slagveld verlang. In 1398 het by dus Indië binnegeval met die verskoning dat die sultans van Nieu-Delhi hul Hindoe-onderdane te goed behandel. Nieu-Delhi is verower en tot op die grond afgebreek en die sultans moes Tamerlan se gesag erken. 

In die volgende jaar het Tamerlan Turkye binnegeval om die sultan van Egipte te straf oor die hulp wat hy aan Ahmad Jala'ir, 'n vyand van Tamerlan, verleen het, en ook sommer om met die Ottomaanse sultan Bajezid af te reken omdat hy 'n deel van Oos-Anatolië beset bet. In ses groot veldslae is die Turke totaal verslaan. Weer eens het Tamerlan na sy hoofstad teruggekeer, wat hy besig was om op groot skaal te herbou, maar weer eens kon hy nie lank stil sit nie. 

Op die ouderdom van 68 het hierdie merkwaardige man hom klaargemaak vir ŉ grootskeepse inval in China. Hy het egter kort na die aanvang van die veldtog by Otrar siek geword en is op 19 Januarie 1405 oorlede. Hy is in Samarkand begrawe. 

Tamerlan was een van die wêreld se grootste veroweraars. Sy uitgestrekte gebiede laat die verowerings van Caesar en Napoleon maar klein lyk. Wat was die rede vir sy ongelooflike welslae en hoe het hy dit gedoen? Moontlik was dit sy onuitputlike energie en uithouvermoë: hy was altyd oorgehaal en een stap voor die vyand. Hy het vuriglik geglo in die noodsaaklikheid van vinnige beweging in ŉ oorlog en het een keer selfs gesê dat dit baie beter is om met tien soldate op die regte plek te wees as met 10 000 op die verkeerde plek. 

Tamerlan het in tye van vrede bewys dat by 'n regverdige en wyse regeerder was. Boonop was by 'n groot beskermheer van die kuns en 'n knap skaakspeler. Hoewel hy baie in die Mohammedaanse geloof belang gestel het, was hy nie godsdienstig nie. Sy geloof was saamgevat in die spreuk “Rasti Rousti", wat beteken Mag is Reg.

Samarkand was destyds een van die belangrikste en mooiste stede van Asië. Die stad bestaan vandag nog en baie van die geboue wat in Tamerlan se tyd opgerig is, is nog te sien. Die stad was destyds ŉ belangrike handelsentrum vir karavane; die fynste papier ter wêreld is daar vervaardig en die stad se karmosyn-materiaal was oor die hele Europa bekend. Voor Tamerlan se tyd was Samarkand hoofsaaklik van klei en stene gebou, maar Tamerlan het dit herbou en groot moskeë en monumente opgerig. 



</doc>
<doc id="71917" url="https://af.wikipedia.org/wiki?curid=71917" title="Scandal (Japannese musiekgroep)">
Scandal (Japannese musiekgroep)


Japan Record Awards:

Radio Television Hong Kong International Pop Poll Awards:

Billboard Japan Music Awards:



</doc>
<doc id="71920" url="https://af.wikipedia.org/wiki?curid=71920" title="Diktatorskap">
Diktatorskap

’n Diktatorskap of diktatuur word gedefinieer as ’n outokratiese vorm van regering waarin die regering beheer word deur een persoon: ’n diktator. Dit het drie moontlike betekenisse:


Sommige geleerdes meen ’n diktatorskap is ’n regering wat regeer sonder die toestemming van die mense wat regeer word, terwyl totalitarisme ’n staat beskryf wat elke aspek van die volk se openbare en private lewens beheer. Diktatorskap gaan dus oor die bron van die leierskap en totalitarisme oor die omvang van die regeringsmag. In dié betekenis is diktatorskap die teenoorgestelde van demokrasie (waar die volk die leiers kies) en totalitarisme die teenoorgestelde van pluralisme (waar die regering ’n verskeidenheid leefstyle en opinies toelaat).

Boyd C. Purcell het geskryf: " … Hitler, wat die oorlog begin het, was verantwoordelik vir die dood van sowat 50 miljoen mense as gevolg van die Tweede Wêreldoorlog. Deur die aangetekende geskiedenis van die wêreld, het diktators wat deur woede, mag, gierigheid, trots en/of paranoia aangevuur is, meer as 100 miljoen mense doodgemaak. Om maar net ’n paar in die laaste eeu te noem: Stalin van die Sowjetunie, Mao van China, Hirohito van Japan, Kim Il Soeng van Noord-Korea, Pol Pot van Kambodja, Amin van Uganda, Mussolini van Italië en Hoesein van Irak het saam tienmiljoene mense se dood veroorsaak."

Diktators kan mag op ’n paar maniere bekom:

'n Diktatorskap het verskeie variasies. Let daarop dat die volgende variante nie eksklusief is nie, en die meeste diktatorskappe kan beskryf word onder die volgende soorte:


</doc>
<doc id="71925" url="https://af.wikipedia.org/wiki?curid=71925" title="Falling in Reverse">
Falling in Reverse

Falling in Reverse is 'n Amerikaanse musiekgroep vanuit Las Vegas, Nevada. 
Sedert hulle 'n internasionale platekontrak met Epitaph Records in 2011 onderteken het, het hulle reeds hul eerste debuutalbum, "The Drug in Me Is You", het op 26 Julie 2011, nommer # 19 op die Billboard, en verkoop en meer as 18 000 eksemplare in die eerste week van verkope.

Die huidige lede is Ronnie Radke (voorsang), Jacky Vincent (kitaar), Derek Jones (kitaar) Ryan Seaman (tromme, agtergrondsang), en Ron Ficarro (baskitaar).

Nason Schoeffler het die groep in April 2011 verlaat en is vervang deur Mika Horiuchi. Mika is later uitgeskop van die band na die skep van probleme met Radke. Die huidige baskitaarspeler, Ron Ficarro, het in Januarie 2012 by die groep aangesluit nadat die Mika Horiuchi.

Vanaf Mei 2012 Ronnie Radke het reeds Hinting op Twitter wat reeds werk op hul tweede album. Hy en sy bandmate Ron Ficarro het opgelaai foto's van hulle in die studio waar hulle werk op 'n paar nuwe liedjies.





</doc>
<doc id="71926" url="https://af.wikipedia.org/wiki?curid=71926" title="Leo Tolstoi">
Leo Tolstoi

Leo (Ljef) Nikolajewitsj Tolstoi (Russies: Лев Николаевич Толстой) (landgoed Jasnaja Poljana, 9 September 1828 – Astapowo, 20 November 1910) was 'n invloedryke Russiese skrywer. Hy is veral bekend vir sy kortverhale en sy romans "Oorlog en Vrede" en "Anna Karenina".

Tolstoi is uit 'n ou adellike familie gebore, op die landgoed Jasnaja Poljana naby Toela, omtrent 180 km suid van Moskou. Sy vader, graaf Nikolai Iljitsj Tolstoi, was 'n veteraan van die 1812-oorlog tydens die Franse inval van Rusland, en sy moeder was gravin Maria Nikolajewna. Sy ouers is oorlede toe Tolstoi nog klein was, en hy is deur ander familielede grootgemaak. Sy vroeë lewe op die landgoed het 'n sterk invloed op sy latere skryfwerk uitgeoefen, onder meer deur sy kennis van die lewe van arm boere. Hy het sy onderrig van besoekende tuisonderwysers ontvang en het baie gelees, insluitend werke uit Frans, Duits en Engels. Hy het vroeg al 'n bewondering vir Poesjkin sowel as Rousseau ontwikkel.

Oor die volgende paar jaar lei Tolstoi 'n wilde lewe en maak groot skuld met dobbelary. In 1851 vergesel hy sy ouer broer Nikolai, wat 'n offisier in die Russiese leër was, na die Kaukasus. Hierna sluit hy self ook by die leër aan en word 'n kadet. Hy is deel van die Russiese magte wat in die Kaukasus teen die Tatare in hulle onafhanklikheidsoorloë veg. In die Krimoorlog is hy as bevelvoerder van 'n artilleriebattery betrokke by die verdediging van Sebastopol. In hierdie jare skryf Tolstoi al sy "Kinderjare en Jeugjare" en 'n eerste reeks verhale. Dit is nie moeilik om 'n uitgewer vir sy skryfwerk te kry nie en hy raak gou as skrywer bekend. Deur die verhale wat hy oor sy oorlogservaring skryf, word hy soms die "eerste oorlogsverslaggewer" genoem.

In die jare van 1857 tot 1861 reis hy twee keer na Wes-Europa. Hy besoek Duitsland, Frankryk, Switserland, Italië, Engeland en België. Sy tweede toer is eintlik daarop gemik om sy sterwende broer Nikolai, wat in 'n Franse hersteloord bly, by te staan. Na sy broer se dood reis Tolstoi deur verskillende lande met die doel om laer en volwasse onderwys te bestudeer. In 1859 stig hy vir die tweede keer 'n skool vir boerekinders op sy familielandgoed. In 1862 gee hy 'n tydskrif uit waarin hy oor sy ervarings as onderwyser en opvoedkundige verslag doen.

In die somer van 1862, terwyl hy by 'n hersteloord in Suid-Rusland is, bereik die nuus hom dat die polisie sy huis en skoolgebou binnegedring en groot verwoesting gesaai het. Dit het op bevel van die minister van binnelandse sake gebeur en was daarop gemik om inkriminerende of onwettige materiaal te ontdek. Daar is egter niks gevind waaroor Tolstoi aangekla kon word nie. Hy reageer met uiterste verontwaardiging hierop en skryf na sy tuiskoms 'n brief aan tsaar Alexander II om sy griewe te lug. Die brief word deur Tolstoi se vriende aan die hof in Sint Petersburg persoonlik aan die tsaar oorhandig.
In September 1862 trou Tolstoi skielik met die 18-jarige Sofia Andrejewna Behrs, dogter van die Kremlin se geneesheer. Met hierdie bykomende familielewe verloor Tolstoi gou sy belangstelling in sy skool, wat dan ook in 1863 sluit. Oor die volgende dertien jaar kry die egpaar elke jaar ’n kind. Tolstoi skryf ook sy beroemde roman "Oorlog en Vrede". Na die publikasie van die roman open Tolstoi weereens 'n skool. Hy ontwikkel 'n handboek vir die leesonderwys, wat 'n enorme sukses geword het. Daar word tussen een en twee mijoen eksemplare van die 1875-uitgawe verkoop. Intussen begin hy ook aan sy roman "Anna Karenina" werk, waarvan die eerste afleweringe vanaf 1877 in tydskrifte verskyn.

Hierna slaan Tolstoi 'n ander rigting met sy werk in. Hy fokus hoofsaaklik op geloof en skryf godsdiens-filosofiese traktate, en raak slaags met die Russies-Ortodokse Kerk omdat hy dink dat die eenvoudige boere die draers van die ware geloof was. Hy doen afstand van sy rykdom en bediendes, en begin 'n eenvoudige lewe lei. Hy bly wel op sy familielandgoed woon.

Met sy gesondheid gaan dit egter nie goed nie. In die herfs van 1910 probeer 'n heel verswakte Tolstoi om hom na 'n klooster êrens in die suide van Rusland terug te trek en daar op sy dood te wag. Maar hy kom nie so vêr nie. Op 20 November, na skaars 'n paar dae se reis, is hy in Astpowo in die huis van die stasiemeester aan longontsteking oorlede. 'n Groot groep nasionale en internasionale verslaggewers het hulle rondom die stasie versamel. Die dood van die beroemde skrywer was wêreldnuus. Tolstoi is in 'n eenvoudige graf op sy eie landgoed begrawe.

Tolstoi se eerste werke was die gedeeltelik outobiografiese trilogie "Kindertyd" (1852), "Jeugjare" (1854) en "Studentejare" (1857), waarmee hy sy aangebore skrywerstalent deeglik tentoonstel. Baie van sy romans is relatief arm aan gebeurtenisse. Dit is die karakters self, en nie hulle dade nie, wat na aan die middelpunt van die verhale lê. Anders as sommige Russiese skrywers, soos Dostojefski, beeld hy normale, gesonde en gebalanseerde mense uit, en hy fokus op hulle innerlike lewe. Sy realisme het ook 'n etiese sy, met dié dat hy gereeld oordele oor sy karakters se waardes uitspreek.

Tolstoi word algemeen as een van die grootse skrywers ooit beskou. Sy belangrikste werke het hulle krag behou, en word nog steeds deur die nuwe generasies gelees. Veral "Oorlog en Vrede" en "Anna Karenina" is monumente in die wêreldliteratuur.

Drie vertellinge oor die verdediging van Sebastopol in 1855 toon die invloed van die Franse skrywer Stendhal (1783- 1842). Eweneens toon Die "kosakke" (1853-1862), met sy tema van die wêreldwyse mens se minderwaardigheid teenoor die eenvoudige mens, die invloed van Rousseau. 

In die laat vyftigerjare het Tolsjoi op sy landgoed 'n skool vir boerekinders gestig in hierdie tyd het hy onder meer die novelles "Albert" (1857-1858), "Lusern" (1857) en "Drie" "sterfgevalle" (1858), asook die roman "Familiegeluk" (1857-1859) geskryf. In 1862 het Tolstoi met Sofia Andreiewna Bers getrou. Uit die huwelik is 13 kinders gebore en in die gesinslewe het Tolstoi voorlopig sin in die lewe gevind, wat 'n heilsame uitwerking op sy skeppingswerk gehad het. In die eerste jare van sy huwelik het hy sy meesterstuk "Oorlog en vrede" (1863-1869) geskryf. 

Dit is 'n historiese, sielkundige en filosofiese roman wat wyd as een van die heel grootste romans in die wêreldletterkunde beskou word. Teen die agtergrond van Napoleon se inval in Rusland word die lotgevalle van 5 Russiese gesinne, die adel en die burgery, die offisiere en manskappe van die leër, die Russiese en die Franse keisers en die veldslae meesterlik uitgebeeld. Kenners is dit egter ook eens dat Tolstoi se beheptheid met sy lewensfilosofieë, wat in elk geval aanvegbaar was, afbreuk doen aan die groot werk. 

In "Anna Karenina" (1873-1877) word die onafwendbaarheid van die noodlot as basiese lewensfilosofie gestel. Dit was 'n aanduiding van ŉ naderende morele krisis in Tolstoi se lewe. Die gesinslewe het vir hom nie meer genoegsame regverdiging vir die lewe gebied nie en hy het ŉ oplossing in die godsdiens gesoek. Op 'n asketiese wyse wou hy afstand doen van al sy besittings, insluitende sy outeursregte, en hy wou geen letterkunde erken wat nie bydra tot die morele ontwikkeling van die volk nie. 

Hierdie morele krisis word in "Bieg" (1878-1879) beskryf en sy toenemend kritiese houding teenoor die Kerk en Staat kom tot uiting in "Opstanding" (1889-1899). Hy is kort na die publikasie van die roman uit die Kerk geskors. Tolstoi het sy opvattings oor geestelike, morele, sosiale en artistieke vraagstukke in verskeie filosofiese pamflette en artikels uiteengesit. Na 1880 het hy ook toneelstukke geskryf met sosiale probleme as temas, soos "Die mag" "van die duisternis" (1888). 

In hierdie tyd het hy ook 'n aantal novelles, onder meer "Die dood van Iwan Ilitsj" (1884-1886) en "Die Kreutzersonate" (1887-1889) geskryf. Tolstoi se literêre begaafdheid, sowel as sy morele en godsdienstige oortuiginge het aan hom internasionale roem besorg. 

In die omvattende roman "Oorlog en Vrede" (1865–1869) word 'n lang reeks episodes uit die lewe van die Russiese volk tussen 1805 en 1812 uitgebeeld. Dit vind alles plaas teen die agtergrond van die Franse inval van Rusland, en strek van die geveg by Austerlitz tot met die terugtog van Napoleon na die brand van Moskou. Die pragtige realistiese beskrywings van veldslae word afgewissel met breedvoerige beskrywings van die lewe van die adel. Die verhaal ontwikkel op twee vlakke: die algemeen Russiese nasionale vlak, en die indiwiduele vlak. Historiese gebeurtenisse en indiwiduele lotsbestemming is nou met mekaar verbind. Tolstoi gebruik die historiese figure van Napoleon en Koetoezof om uiting te gee aan sy siening dat magtige mense nie noodwendig 'n bepalende invloed op die loop van die geskiedenis het nie. Die werklike verloop van sake word bepaal deur 'n groot groep mense wie se lewens mekaar deurkruis, en onvoorsiene en onverwagte situasies veroorsaak.

In "Anna Karenina" (1877) handel oor Anna, wat getroud is met die ou hoë amptenaar Karenin maar verlief raak op die jonger graaf Wronski. Parallel hiermee word die verhoudings tussen twee kontrasterende egpare ook beskryf: Lewin (wat moontlik op Tolstoi self gebaseer is) en Kitty ondervind probleme in die eerste periode van hulle huwelik, maar die verhouding is tog suksesvol grootliks te danke aan die pligsbesef van die man. In teenstelling hiermee is Stefan Oblonski en Dolly al jare ongelukkig getroud, maar sy vrou aanvaar die huwelik ter wille van die kinders. Die roman vorm 'n gebalanseerde en afgeronde geheel. Alles bly tot op die laaste bladsye boeiend en geloofwaardig.

Benewens "Oorlog en Vrede" en "Anna Karenina" skryf Tolstoi nog 'n groot epiese roman, "Opstanding" (1899). Opstanding handel oor die gevalle waar die mens homself moreel kan verhef en verbeter. Die werk het 'n sterk moralistiese aanslag, en deels daardeur nie dieselfde grootsheid as sy vorige twee romans nie.

Buiten sy groot epiese werke het Tolstoi ook 'n aantal korter verhale geskryf, waaronder "Luzern" (1857), "Die Kosakke" (1863), "Die dood van Iwan Iljitsj" (1886), "Die Kreutzersonate" (1889) en Hadji Moerad (1904). Van hierdie werke word bekou as uitstekende voorbeelde van die novelle.

Tolstoi se toneelstukke was minder geslaag, maar "Die mag van die duisternis" (1886) word soms nog in Rusland sowel as internasionaal opgevoer.



</doc>
<doc id="71929" url="https://af.wikipedia.org/wiki?curid=71929" title="Ronnie Radke">
Ronnie Radke

Ronald Joseph Radke(gebore 15 Desember 1983),beter bekend onder haar verhoognaam Ronnie Radke, is 'n Amerikaanse sanger-liedjieskryfster en musikant. Hy is die stigter en hoofsanger van die group Falling in Reverse, en ook voormalige hoofsanger en stigter van die group Escape The Fate.

Ronald Joseph Radke is in 1983 in Las Vegas, Nevada van Verenigde State. Sy moeder verlaat familie die toe hy nog jonk was om onbekende redes, en sy vader was 'n dwelmverslaafde. Hy het sy jeug soos met sy vader, ouma en broer. Hy het baie musiek groepe gevorm terwyl hy in die hoërskool was en geleer om klavier en kitaar. Sy eerste musiek groep was die "3,0." met sy vriend Mitch. Radke later was daar 'n nuwe musiek groep genaamd "Lefty" saam met . Later saam met , het hy die musiek groep gevorm het "True Story".

Ronnie gestig Escape The Fate in 2004. In net een maand, was reeds suksesvolle plaaslike radio stasies in die stad en so vinnig suksesvol in die land geword het. Die band opgeneem om 'n demo EP, met sy musiek uitgebrei en gou bereik die bewondering van baie plate etikette, hulle onderteken Epitaph Records. Net vrygestel hul eerste EP album van vyf liedjies getiteld There's No Sympathy for the Dead". Op September 26, 2006, het die groep hul eerste album "Dying Is Your Latest Fashion", die album bereik die kaarte op # 12.

Radke is belas met die moord in September 2006 en in hegtenis geneem in 2008, was hy ook 'n dwelmverslaafde. Vir hierdie gebeurtenis is uitgeskop van sy band Escape The Fate In die middel-2008. Hy is gekenmerk as die Šhoof liedjieskrywer van die bands wat was.Om hierdie rede, sy vertrek uit Escape The Fate het gegenereer baie omstrede besprekings gemaak deur fans.

Hy het kort nadat hy geskors uit sy ou band, die band gevorm Falling in Reverse. Na die gee van die nuus van 'n nuwe band, was Radke gevonnis om in die tronk te bly, maar as hy het kontak met verskeie musikante buite steeds bereik rekord in 2009 'n demo. Hy het net gekom het om die tronk te verlaat net in Desember 2010. Dan is dit aangekondig dat die begin van die nuwe opnames met sy nuwe band, voor te berei vir sy debuut album. Dan vrygestel van die album "The Drug in Me Is You" op 26 Julie 2011, bereik nommer # 19 op die , die verkoop van 18.000 kopieë in die eerste week van verkope.

Radke begin met sy passie vir musiek op die ouderdom van 15, hy is lief om te sing en speel klavier. Hy sê sy liedjies is 'n versameling van verskillende genres, styl en musikale style. Sy styl word hoofsaaklik geklassifiseer as post-hardcore, terwyl soms punk en metaal invloede, insluitend. Screamo is 'n funksie wat in baie van die liedjies. Tekstueel, volgens Radke, moet sommige van die klanke van die band "arrogant, dit is iets soos rappers doen meestal." Nie om te noem dat Ronnie Radke aangehaal Eminem as een van sy grootste invloede.

Die liriese inhoud van die liedere van hulle bande word hoofsaaklik geïnspireer is deur persoonlike ervarings van Ronnie Radke, met inbegrip van sy moeder, korrupsie van Las Vegas, en sy aanhouding en vrylating uit die tronk as gevolg van verskeie teenstrydighede met die wet met betrekking tot dwelms en battery kostewat verband hou met die dood van Michael Cook. Tot dusver is daar geen liedjies oor die liefde met sy huidige band Falling in omgekeerde, want Radke het gesê, "... Ek sal nie lieg nie ... probeer om liedjies te skryf oor hoe baie ek lief is vir iemand. Ek is lief vir, maar eers moet ek maak 'n baie van die liedjies oor wat ek deurgemaak het". Radke sê in 'n onderhoud dat die album "The Drug in Me Is You" is 'n musikale outobiografie. Hy het al die liedjies geskryf terwyl hy in die tronk, oor sy verlede hede en toekoms.



</doc>
<doc id="71933" url="https://af.wikipedia.org/wiki?curid=71933" title="Skeweband-snapper">
Skeweband-snapper

Die Skeweband-snapper ("Pristipomoides zonatus") is 'n vis wat voorkom in die Indiese-Pasifiese area en aan die kus van KwaZulu-Natal. In Engels staan die vis bekend as die "Oblique-banded snapper".

Die vis is rooierig met 3-4 skuins strepe oor die lyf. Die stertvin is geel.

Die vis word water wat 100–200 m diep is gevang.





</doc>
<doc id="71942" url="https://af.wikipedia.org/wiki?curid=71942" title="Donkie">
Donkie

'n Donkie ("Equus africanus asinus"), ook 'n esel genoem, is 'n viervoetige perdagtige soogdier wat sedert per-historiese tye deur die mens makgemaak en as ry-, pak- en trekdier geteel is.

Donkies kan met gewone perde verbaster. Die vul van 'n vroulike perd (perdemerrie) en 'n manlike donkie (donkiehings) staan as 'n muil bekend. Die vul van 'n vroulike donkie (donkiemerrie) en 'n manlike perd (perdehings) word 'n botterkop genoem.



</doc>
<doc id="71943" url="https://af.wikipedia.org/wiki?curid=71943" title="Taizhou, Zhejiang">
Taizhou, Zhejiang

Taizhou (Chinees: 台州) is 'n stad in die Chinese provinsie Zhejiang met 'n bevolking van 5 968 800 in 2010. 

Die stad is geleë in die ooste van China aan die Oos-Chinese See. Taizhou is 'n nuutontwikkelde nywerheidstad en vervoerknooppunt tussen Sjanghai, Wenzhou en Ningbo.


</doc>
<doc id="71944" url="https://af.wikipedia.org/wiki?curid=71944" title="Ürümqi">
Ürümqi

Ürümqi (Oeigoers: ئۈرۈمچى, [ʏrʏmˈtʃi]; Chinees: 乌鲁木齐, pinyin: "Wūlǔmùqí"; Mongools: Үлэмжийн Хот / ᠦᠯᠡᠮᠴᠢ ᠢᠨ ᠬᠣᠲᠠ) is die hoofstad en grootste stad van die Chinese outonome gebied Xinjiang met 'n bevolking van 3 110 280 in 2010. Sowat 75% van die bevolking is Han-Chinese, gevolg deur 12,5% Oeigoere en 9% Hui-Chinese.

Die stad is geleë in die noordweste van die Volksrepubliek China, suidoos van Kasakstan en suidwes van Mongolië. Die stad grens in die suide aan die Tiensjan-gebergte. Ürümqi is dié stad – met 'n bevolking van meer as een miljoen – wat die verste van 'n oseaan of seë afgeleë is. Dit is die belangrikste stad van die streek Dsjoengarye en die grootste stad van Sentraal-Asië.

Die naam van die stad word uitgespreek as "uruumtsjié" en beteken "pragtige weiding" in Mongools. Ürümqi was tydens die Tang-dinastie 'n belangrike stad aan die syroete en tydens die Qing-dinastie 'n belangrike kulturele en kommersiële sentrum. Die stad is nou die grootste stad in die weste van die Volksrepubliek China. Dit het tydens die 1990's 'n sterk ekonomiese groei ervaar en vorm 'n plaaslike vervoerknooppunt asook kulturele en kommersiële sentrum. Die spoorlyn tussen Almati en Beijing loop deur Ürümqi.



</doc>
<doc id="71947" url="https://af.wikipedia.org/wiki?curid=71947" title="Ooskus-rondeharing">
Ooskus-rondeharing

Die Ooskus-rondeharing ("Etrumeus teres") is 'n vis wat wêreldwyd voorkom in tropiese en subtropiese water en ook noord van Durban. In Engels staan die vis bekend as die "East coast roundherring".





</doc>
<doc id="71948" url="https://af.wikipedia.org/wiki?curid=71948" title="Kolneus-akkedisvis">
Kolneus-akkedisvis

Die Kolneus-akkedisvis ("Synodus binotatus") is 'n vis wat voorkom in die Indiese-Pasifiese area en aan die ooskus van Afrika tot by KwaZulu-Natal. In Engels staan die vis bekend as die "Spotnose lizardfish".




</doc>
<doc id="71949" url="https://af.wikipedia.org/wiki?curid=71949" title="Swartstert-akkedisvis">
Swartstert-akkedisvis

Die Swartstert-akkedisvis ("Synodus jaculum") is 'n vis wat voorkom in die Indiese-Pasifiese area en aan die ooskus van Afrika tot by KwaZulu-Natal. In Engels staan die vis bekend as die "Blacktail lizardfish".




</doc>
<doc id="71950" url="https://af.wikipedia.org/wiki?curid=71950" title="Baberpaling">
Baberpaling

Die Baberpaling ("Plotosus nkunga") is 'n vis wat endemies is aan die ooskus van Suid-Afrika vanaf Kosibaai tot by Knysna. In Engels staan die vis bekend as die "Eel-catfish".





</doc>
<doc id="71951" url="https://af.wikipedia.org/wiki?curid=71951" title="Filips II van Spanje">
Filips II van Spanje

Filips II van Spanje (Valladolid, 21 Mei 1527 - San Lorenzo de El Escorial, 13 September 1598) was die heerser van Kastilië, Aragon (hierdie twee lande vorm die kern van Spanje), Napels, Sisilië, die Habsburgse Nederlande en Portugal. Gedurende sy huwelik met sy tweede eggenoot Maria Tudor van Engeland, was hy ook die koning van Engeland en Ierland, en 'n aanspraakmaker op die Franse troon. Aangesien hy oor verskeie domeine geheers het, het hy 'n groot aantal titels verwerf en gebruik, maar die bekendste daarvan is Filips II, wat na sy Kastiliese koningskap verwys. Hy was die enigste seun van Keiser Karel V en Isabella van Portugal. Hy het vier maal getrou, en het agt kinders gehad.

In Spaans was Filips II bekend as "Filips die Verstandige" ("Felipe el Prudente"). Hy was die heerser van die grootste koloniale ryk in die 16e eeu, en in 1580 het hy boonop Portugal geannekseer, wat destyds die enigste ander koloniale moondheid was. Hierdeur het hy genoeg geld beskikbaar gehad om die stryd teen die islamitiese Ottomanne voort te sit, en om ook by verskeie Europese godsdienstwiste betrokke te raak. Onder sy bewind bereik Spanje die hoogtepunt van sy mag, en was die land die grootste Europese moondheid. Dit sou egter nie lank voortdeur nie, en deels as gevolg van Filips se leiding kom Spanje naby aan ekonomiese uitputting en kulturele verval in die jare na sy dood. Dit het ernstige gevolge vir Spanje se status as Europese groot moondheid gehad.



</doc>
<doc id="71952" url="https://af.wikipedia.org/wiki?curid=71952" title="Balk-vingervin">
Balk-vingervin

Die Balk-vingervin ("Cheilodactylus pixi") is 'n vis wat endemies is aan Suid-Afrika en kom voor tussen Knysna en Koffiebaai. Dit was al eenkeer gefotografeer by die Aliwal-bank. In Engels staan die vis bekend as die "Barred fingerfin".

Die vis is ligkleurig met 5 skuins strepe oor die lyf en daar is geen donker merke op die pektorale- of stertvinne nie. Die vis word tot 18 cm groot.





</doc>
<doc id="71961" url="https://af.wikipedia.org/wiki?curid=71961" title="Heinrich Hertz">
Heinrich Hertz

Heinrich Rudolf Hertz (Hamburg, 22 Februarie 1857 – Bonn, 1 Januarie 1894) was 'n Duitse fisikus, wat roem verwerf het met sy eksperimentele ontdekking van radiogolwe. Die SI-eenheid van frekwensie, die hertz, is na hom vernoem.

Hertz is tot 'n Joodse familie gebore, wat tot die Christendom bekeer is. Sy vader, Gustav Ferdinand Hertz (1827-1914), was 'n vooraanstaande advokaat, en sy moeder Anna Elisabeth Pfefferkorn (1835-1910) was die dogter van 'n Frankfurtse dokter. Hy het drie ouer broers, Gustav, Rudolf en Otto, en een jonger suster, Melanie, gehad.

Op skool het Hertz in sowel tale as die wetenskappe uitgeblink. Hy leer onder andere Arabies en Sanskrit. Hertz was 'n leerling van die beroemde fisikuste Gustav Kirchhoff en Hermann van Helmholtz. In 1883 word hy 'n privaatdosent in teoretiese fisika aan die Universiteit van Kiel. Twee jaar later volg hy Karl Ferdinand Braun op as professor in fisika aan die Universiteit Karlsruhe. In 1889 word hy benoem tot hoogleraar aan die Friedrich-Wilhelms Universiteit in Bonn waar hy Rudolf Clausius opvolg.

Op 31 Julie 1886 trou Hertz met Elizabeth Doll (1864–1941), 'n dogter van 'n professor uit Karlsruhe. Hulle kry twee kinders, Johanna (1887-?) en Mathilde (1891-1975). 

Hertz het 'n besonderse belangstelling getoon in die elektromagnetisme, waarvan die teorie in 1862 deur die Skotse fisikus James Clerk Maxwell uitgewerk is. Hy het in besonder probeer om die elektromagnetiese straling wat deur Maxwell se vergelykings voorspel word te meet.

Die Berlynse Akademie van Wetenskappe sou 'n prys uithandig vir gespesialiseerde werk op die gebied van elektromagnetisme. Op die aandringing van Helmholtz het Hertz besluit om hierdie prys te probeer wen. Sy navorsing wat hy hiervoor gedoen het, het oor die studie van ossilerende (wisselende) strome gehandel en sou hom later internasionale er verwerf.

In 1886 bou hy 'n elektriese ossilator wat aan twee metaalbolle gekoppel was. Dit was so ontwerp dat daar op gereelde tydstippe 'n vonk tussen die twee balle gespring het. Hierdie vonk het dan 'n elektromagnetiese golf uitgesaai, en Hertz het daarin geslaag om 'n instrument te bou wat die golf kon meet. Hierdie instrument was heel eenvoudig, en het uit 'n draadhoepel bestaan wat nie heeltemal toe was nie, maar 'n klein gapingtjie tussen sy twee punte gehad het. Wanneer 'n elektromagnetiese golf die draad bereik word daar deur induksie 'n stroom daarin opgewek, wat 'n klein maar sigbare vonkie oor die gaping veroorsaak.

Met behulp van hierdie eenvoudige ontvanger, kon Hertz die sterkte van die golwe op verskillende plekke in sy laboratorium meet. Hy kon ook die golflengte van die golwe bepaal. Dit was 61 meter gewees, byna 'n miljoen keer groter as die van sigbare lig. Die resultaat van hierdie eksperiment word in die "Annalen der Physik" gepubliseer.

Tydens een van sy eksperimente met elektromagnetiese straling, het hy in 1878 per toeval die foto-elektriese effek ontdek. Deur 'n metaal met ultraviolet lig te bestraal kon daar 'n elektriese stroom opgewek word. Sy assistent Philipp Lenard het later die verband tussen die frekwensie van die strale en die hoeveelheid opgewekte stroom opmerk.

Die eksperimentele ontdekking van elektromagnetiese straling het 'n direkte bevestiging van Maxwell se teorie gevorm. In 1890 word Hertz hiervoor geprys met die toekenning van die Rumform Medal van die Britse Royal Society. Hertz het egter self geglo dat sy ontdekking nie van praktiese nut was nie, en het gesê:

En toe een van sy studente vir hom vra "En wat nou?" antwoord hy "Niks nie, skat ek". Dit het alles in 1894 verander toe die Italiaanse ingenieur Guglielmo Marconi met hierdie "hertz golwe" begin eksperimenteer het vir draadlose kommunikasie. Op 12 Desember 1901 oorbrug Marconi die Atlantiese oseaan met 'n draadlose sein. Hertz is egter nie daar om dit te sien nie, want hy sterf op 1 Januarie 1894, op 'n ouderdom van slegs 36 jaar.





</doc>
<doc id="71962" url="https://af.wikipedia.org/wiki?curid=71962" title="Hertz">
Hertz

Die hertz is die SI-eenheid vir die meting van frekwensie en het die simbool "Hz". As 'n periodiese verskynsel homself teen een keer per sekonde herhaal, dan het hy 'n frekwensie van een hertz. Die eenheid is na die Duitse fisikus Heinrich Hertz vernoem.


</doc>
<doc id="71963" url="https://af.wikipedia.org/wiki?curid=71963" title="Sekonde">
Sekonde

Die sekonde is die SI-eenheid vir die meting van tyd. Tradisioneel word 'n sekonde gedefinieer deur die feit dat daar 60 sekondes per minuut is, 60 minute per uur en nominaal 24 uur in 'n dag. Die sekonde was dus 1/86 400 van 'n sonnedag (sinodiese dag). Die moderne definisie is egter die tyd waarin daar 9 192 631 770 oorgange tussen die hiperfynvlakke van die grondtoestand van 'n Sesiumatoom by 'n temperatuur van 0K plaasvind.

Een internasionale sekonde is gelyk aan:

Daar is 31 536 000 sekondes in 'n gewone jaar, 31 622 400 sekondes in 'n skrikkeljaar, en 31 557 600 sekondes in 'n Juliaanse jaar.


</doc>
<doc id="71964" url="https://af.wikipedia.org/wiki?curid=71964" title="Roodeplaatdam">
Roodeplaatdam

Die Roodeplaatdam is geleë in die Pienaarsrivier, ongeveer 20 km noordoos van Pretoria. Die dam is in 1959 voltooi. Die wal is 143 m lank en 28.3 m hoog. Die dam het 'n bakmaat van 40 miljoen m en 'n oppervlakte van 403 ha.

Die dam was oorspronklik 'n bespoeiingsdam, maar het deesdae 'n gewilde ontspanningsplek vir Pretorianers geword. Watersport wat by die dam beoefen word is hengel, motorbootry, waterski en kanovaart.

Roodeplaatdam se opvangsgebied lê in 'n groot gedeelte van die vinnig-ontwikkende Stad Tshwane, insluitend natuurlik Pretoria. Twee rioolbehandelingswerke laat gesuiwerde afvloei deur na die dam, wat tot hoë vlakke van eutrofikasie lei, soortgelyk aan dié wat in die Hartbeespoortdam sedert die 1970's ondervind is, en het nog steeds nie verbeter nie. Gevolge van eutrofikasie behels geweldige alg- en sianobakterie-oorgroei, en digte plate waterhiasint ("Eichhornia crassipes") vorm ook vinnig.
Die Departement van Waterwese se Direktoraat Bronkwaliteitsdienste is op die kant naby die wal van die Roodeplaatdam geleë. Hierdie afdeling is vir die nasionale monitering van alle oppervlakwaterbronne in Suid-Afrika verantwoordelik.



</doc>
<doc id="71966" url="https://af.wikipedia.org/wiki?curid=71966" title="Pienaarsrivier">
Pienaarsrivier

Die Pienaarsrivier is 'n rivier in Gauteng en Limpopoprovinsie, Suid-Afrika. Dit is 'n sytak van die Krokodilrivier. Sommige dele van hierdie rivier staan bekend as die Moretelerivier en Morelettaspruit.

Die rivier ontspring oos van Pretoria en vloei noordwaarts tot in die Roodeplaatdam noord van Mamelodi. Vandaar vloei dit steeds noord en onder deur die N1 en draai daarna wes. Noord van Makapanstad sluit die Apiesrivier van links aan, asook die Platrivier van regs af. Die Pienaarsrivier vloei daarna weswaarts tot in die Klipvoordam in. Ongeveer 25 km verder stroomaf vloei dit van regs in die Krokodilrivier in.



</doc>
<doc id="71967" url="https://af.wikipedia.org/wiki?curid=71967" title="Guiyang">
Guiyang

Guiyang (Chinees: 贵阳) is die hoofstad van die Chinese provinsie Guitsjou met 'n bevolking van 4 324 561 in 2010. Die stad is geleë in die suidweste van China. Guiyang word ook "Lincheng" (林城‚ "woudstad") genoem.


</doc>
<doc id="71968" url="https://af.wikipedia.org/wiki?curid=71968" title="Xuzhou">
Xuzhou

Xuzhou (Chinees: 徐州) is 'n stad in die Chinese provinsie Jiangsu met 'n bevolking van 8 580 500 in 2010. 

Die stad is in die ooste van China geleë, naby die kus van die Oos-Chinese See. Xuzhou is 'n vervoerknooppunt tussen Sjanghai, Lianyungang, Jinan en Zhengzhou.


</doc>
<doc id="71969" url="https://af.wikipedia.org/wiki?curid=71969" title="Nanchang">
Nanchang

Nanchang (Chinees: 南昌) is die hoofstad van die Chinese provinsie Jiangxi met 'n bevolking van 5 042 565 in 2010. Die stad is geleë in die suidooste van China, halfpad tussen die Jangtse in die noorde en die Parelrivier in die suide. Nanchang is veral bekend vir sy landskap, ryk geskiedenis en kulturele terreine. Danksy sy ligging is dit 'n belangrike spoorwegknooppunt in Suid-China.


</doc>
<doc id="71970" url="https://af.wikipedia.org/wiki?curid=71970" title="Lanzhou">
Lanzhou

Lanzhou (Chinees: 兰州) is die hoofstad van die Chinese provinsie Gansu met 'n bevolking van 3 616 163 in 2010. Die stad is geleë in die noordweste van China. 

Danksy sy ligging is Lanzhou 'n belangrike vervoerknooppunt tussen die ooste en die weste van China.


</doc>
<doc id="71971" url="https://af.wikipedia.org/wiki?curid=71971" title="Anshan">
Anshan

Anshan (Chinees: 鞍山) is 'n stad in die Chinese provinsie Liaoning met 'n bevolking van 3 645 884 in 2010. Die stad is geleë in die noordooste van China naby die kus van die Oos-Chinese See en noord van die Noord-Koreaanse grens.

Die stad is 'n belangrike nywerheidstad. Anshan is in die 14de eeu gestig en in 1587 gefortifiseer. Tydens die Boxer-opstand van 1900 en die Russies-Japannese Oorlog (1904–1905) is die stad erg beskadig en later heropbou. Tussen 1918 en 1937 is die stad geïndustrialiseer en tydens die Tweede Chinees-Japannese Oorlog weer erg beskadig. Teen die einde van die Tweede Wêreldoorlog is dit deur Sowjet-magte geplunder. In die 1950's is die stad herbou.


</doc>
<doc id="71974" url="https://af.wikipedia.org/wiki?curid=71974" title="Guglielmo Marconi">
Guglielmo Marconi

Guglielmo Marconi (Bologna, 25 April 1874 – Rome, 20 Julie 1937) was 'n Italiaanse uitvinder, en bekend as die vader van langafstand radio. Hy het die eerste radio telegraafstelsel ontwikkel, en daarmee draadlose kommunikasie tussen kontinente moontlik gemaak. Hy het ook Marconi se wet geformuleer. Marconi word soms bestempel as die uitvinder van die radio, en hy het die Nobelprys vir fisika in 1909 met Karl Ferdinand Braun gedeel vir die "herkenning van hulle bydra tot die ontwikkeling van draadlose telegrafie". Marconi het die firma "The Wireless Telegraph & Signal Company" in 1897 in Brittanje gestig, en later daarmee die eerste kommersiële sukses in radio bereik. Hy het gereeld op die werk van ander fisikuste en eksperimenteerders staat gemaak, en daarop voortgebou. Marconi het in 1924 die Italiaanse adellike titel markies ontvang, en dus Marchese Marconi geword.

Marconi was die jongste seun van die Italiaanse landeienaar Giuseppe Marconi (1823-1904) en sy Ierse vrou Annie Jameson (1840-1920). In sy jeug was hy nie 'n goeie, of begeesterde student nie. Dit was eers nadat hy op die ouderdom van dertien by die Tegniese Instituut van Livorno beland het, en met fisika en skeikunde vertroud geraak het, dat sy belangstelling geprikkel is. Maar ten spyte hiervan kon hy nie die toelatingseksamen aan die universiteit van Bologna slaag nie. Sy moeder het toe daarvoor gesorg dat hy by Augusto Righi, 'n familievriend wat 'n fisika professor aan die universiteit was, privaat les sou kry. Deur Righi, wat destyds navorsing oor radiogolwe gedoen het, het Marconi blootstelling aan die werke van Maxwell, Hertz en andere gekry.

Marconi het in 1890 op sy ouers se landgoed met radiogolwe begin eksperimenteer. Na verskeie pogings en verbeterings slaag hy daarin om met tuisgemaakte toestelle draadlose seine te versend oor afstande van omtrent 2 km. Dit was aansienlik beter as die afstande van slegs tientalle meters wat vroeër deur Heinrich Hertz bereik is. Omdat die Italiaanse regering nie in sy werk belang gestel het nie, emigreer hy in 1896 na Brittanje, en neem hy sy radioapparaat saam. Deur familie en vriende word hy aan die hoof van die Britse Poskantoor, William Henry Preece, voorgestel. Met die steun van Preece verkry Marconi op 2 Junie 1896 die wêreld se eerste patent vir sy draadlose telegrafiestelsel.

Hy demonstreer sy stelsel met groot sukses aan 'n amptelike afvaardiging van die Britse posdiens en die leër, deur 'n sein oor die 15 km wye Kanaal van Bristol te stuur. Met die hulp van sy vennote en sy moeder se familie rig hy in 1897 die "Wireless Telegraph & Signal Company" op. Dit was 'n direkte voorloper van "The Marconi Company" wat aan die einde van die twintigste eeu deel van "BAE Systems" sou word. Marconi se uitvinding verkry die steun van invloedryke bewonderaars, waaronder koningin Victoria. Die draadlose stelsel het haar in staat gestel om boodskappe tussen haar woning op die eiland Wight en die koninklike jag te stuur.

Met die toestemming van die Franse regering word daar by Wimereux in Pas-de-Calais 'n uitsaaistasie opgerig. Op 27 Maart 1899 word die eerste radioberig oor die Engelse Kanaal gestuur. Hy rig ook permanente draadlose stasies op in 'n vuurtoring op die eiland Wight, by Bournemouth en later in Poole. 

Alhoewel dit nou duidelik was dat Marconi se stelsel werk, het mense gedink dat die kromming van die aarde die sendafstand van die radio tot minder as 300 km sou beperk. Op 12 Desember 1901 bewys Marconi hulle egter verkeerd, toe hy die eerste draadlose morsekodesein oor die Atlantiese Oseaan gestuur het. Die uitsending het van Poldhu in Cornwall tot by St. John's in Newfoundland getrek, 'n afstand van by die 3200 km. Die verklaring vir die feit dat die aarde se kromming nie belangrik was nie, is eers later bepaal toe daar ontdek is dat radiogolwe deur die ionosfeer weerkaats word. Hierdie deurbraak in interkontinentale kommunikasie maak Marconi wêreldberoemd. Hy kon egter eers in 1903 'n volledige transatlantiese telegram afstuur.

Tussen 1902 en 1912 patenteer hy verskeie nuwe uitvindings. In 1902, gedurende 'n vaart op die "SS Philadelphia," ontdek hy dat radiogolwe beter in die aand ontvang word as gedurende die dag. Hierdie daglig-effek sou later bydra tot die ontdekking van die ionosfeer. In dieselfde jaar patenteer hy die magnetiese detektor, wat vir baie jare die standaard draadlose ontvanger gebly het.

Die horisontale ontvanger word in 1905 deur Marconi gepatenteer, en in 1912 volg daar 'n tydsgereguleerde vonkopwekker, waarmee 'n bestendiger dragolf geskep kon word. In 1913 is hy in 'n ernstige motorongeluk betrokke, en verloor hy sy regteroog. Ten spyte van sy sigsgestremdheid word hy 'n luitenant in die Italiaanse leër, en later 'n kaptein-luitenant in die vloot gedurende die Eerste Wêreldoorlog. Hy was 'n lid van die Italiaanse regeringsafvaardiging na die Verenigde State in 1917, en ook by die Vredeskonferensie van Parys in 1919. Hy teken verdrae met Oostenryk en Bulgarye namens die Italiaanse owerheid.

Op 16 Maart 1905 trou Marconi met Beatrice O'Brien (1882-1976). Hy skei van haar in 1924 en die huwelik word nietig verklaar deur die Rooms-Katolieke Kerk. Op 15 Junie 1927 trou hy met die gravin Maria Cristina Bezzi-Scali (1900-1994). Mussolini was een van die getuies by die bruilof gewees. Marconi het 'n seun Giulio (1910-1971), en twee dogters Degna (1908-1998) en Gioia (1916-1996) by sy eerste vrou gehad en een dogter, Elettra (1930), by sy tweede vrou.

Alhoewel Marconi al sedert 1923 'n aanhanger van fascisme was, het hy eers na sy tweede huwelik aktief geword. In 1930 is hy deur Mussolini benoem as president van die Italiaanse akademie ("Accademia d'Italia"), en hierdeur het hy outomaties lid geword van die Fascistiese Groot Raad ("Gran Consiglio del Fascismo"). Hy voer ook pro-fascistiese debatte op die radio en skryf artikels daaroor in koerante.

Marconi het na 'n hartaanval in 1937 op 63-jarige ouderdom gesterf. Hy het 'n groot staatsbegrafnis ontvang, en radiostasies oor die hele wêreld het twee minute van stilte gehandhaaf, as eerbetoon aan hom.

Marconi was nie in die eerste plek 'n wetenskaplike nie, maar eerder 'n geesdriftige amateur wat daarin geslaag het om praktiese toepassings vir nuwe wetenskaplike ontdekkings te ontwikkel. Hy het die kommersiële belang van die uitvindings ingesien, en 'n winsgewende bedryf daarmee opgebou, met die wens om 'n wêreldmonopolie te bekom. 

Alhoewel sy uitvindings aanvanklik bedoel was vir die vervanging van die bestaande telegraafverbindings, het dit duidelik geword dat die draadlose telegraafstelsel uiters geskik was vir kommunikasie tussen skepe, en veral in die geval van nood. Tydens die ondergang van die "Titanic" in 1912 is daar 703 mense gered nadat die "RMS Carpathia" 'n noodoproep van die "Titanic" ontvang het. Die oproep is uitgestuur met 'n apparaat van Marconi. 'n Direkte gevolg van hierdie ramp was dat alle skepe daarna verplig was om radiosenders te installeer.
Marconi raak ook verwikkel in 'n patentedispuut met Nikola Tesla. Volgens Tesla het Marconi 17 jaar lank sy patente geskend. In 1943 verklaar die Amerikaanse Hooggeregshof die meeste van Marconi se patente ongeldig.



</doc>
<doc id="71975" url="https://af.wikipedia.org/wiki?curid=71975" title="Yangzhou">
Yangzhou

Yangzhou (Chinees: 扬州) is 'n stad in die Chinese provinsie Jiangsu met 'n bevolking van 4 459 760 in 2010. Die stad is geleë in die ooste van China naby die monding van die Yangtzerivier in die Oos-Chinese See. Yangzhou word deur Nanjing in die suidweste begrens en is aan die Keiserkanaal geleë. 

Deur southandel oor die kanaal in die Middeleeue het die stad ryk en magtig geword, maar met die bou van spoorlyne het Yangzhou sy status as 'n belangrike handelstad verloor.


</doc>
<doc id="71976" url="https://af.wikipedia.org/wiki?curid=71976" title="Nantong">
Nantong

Nantong (Chinees: 南通) is 'n stad in die Chinese provinsie Jiangsu met 'n bevolking van 7 282 835 in 2010. Die stad is geleë in die ooste van China aan die monding van die Yangtze in die Oos-Chinese See. Nantong is oos van Nanjing en noord van Sjanghai geleë. Dit is 'n belangrike sentrum vir die tekstiel- en voedselbedryf.


</doc>
<doc id="71977" url="https://af.wikipedia.org/wiki?curid=71977" title="Hohhot">
Hohhot

Hohhot (Mongools: , Chinees: 呼和浩特) is die hoofstad van die Chinese outonome gebied Binne-Mongolië met 'n bevolking van 2 866 615 in 2010. Die stad is geleë in die noorde van China en suid van die grens met Mongolië. 

Hohhot is noordwes van Beijing en Tianjin geleë. Dit is die administratiewe, ekonomiese en kulturele sentrum van die outonome gebied.


</doc>
<doc id="71978" url="https://af.wikipedia.org/wiki?curid=71978" title="Jilin (stad)">
Jilin (stad)

Jilin (Chinees: 吉林市) is 'n stad in die Chinese provinsie met dieselfde naam. Dit het in 2010 'n bevolking van 4 414 681 gehad. Die stad is geleë in die noordooste van China naby die grens met Noord-Korea in die suide en Rusland in die ooste. Jilin is een van die oudste stede in die noordooste van China en het van 1949 tot 1956 as hoofstad van die provinsie gedien.


</doc>
<doc id="71979" url="https://af.wikipedia.org/wiki?curid=71979" title="Huainan">
Huainan

Huainan (Chinees: 淮南) is 'n stad in die Chinese provinsie Anhui met 'n bevolking van 2 334 000 in 2010. 

Die stad is geleë in die ooste van China in die noordooste van Nanjing.


</doc>
<doc id="71980" url="https://af.wikipedia.org/wiki?curid=71980" title="Linyi">
Linyi

Linyi (Chinees: 临沂) is 'n stad in die Chinese provinsie Sjandong met 'n bevolking van 10 039 400 in 2010. Die stad is geleë in die ooste van China naby die kus van die Oos-Chinese See. 

Linyi grens in die ooste aan Rizhao, in die noordooste aan Weifang, in die noorde aan Zibo, in die noordweste aan Tai'an, in die weste aan Jining en in die suidweste aan Zaozhuang.


</doc>
<doc id="71981" url="https://af.wikipedia.org/wiki?curid=71981" title="Xiangtan">
Xiangtan

Xiangtan (Chinees: 湘潭) is 'n stad in die Chinese provinsie Hunan met 'n bevolking van 2 748 552 in 2010. 

Die stad is geleë in die suidooste van China in die suide van Shangsha. Xiangtan is bekend as geboorteplek van Mao Zedong, Liu Shaoqi en Peng Dehuai, sommige van die stigters van die Kommunistiese Party van China.


</doc>
<doc id="71982" url="https://af.wikipedia.org/wiki?curid=71982" title="Kolvin-vlieënde vis">
Kolvin-vlieënde vis

Die Kolvin-vlieënde vis ("Cheilopogon furcatus") is 'n vis wat wêreldwyd in die tropiese en subtropiese water van al drie oseane voorkom. In Engels staan die vis bekend as die "Spotfin flyingfish".





</doc>
<doc id="71985" url="https://af.wikipedia.org/wiki?curid=71985" title="Swartvlerk-vlieënde vis">
Swartvlerk-vlieënde vis

Die Swartvlerk-vlieënde vis ("Cheilopogon cyanopterus") is 'n vis wat wêreldwyd in die tropiese en subtropiese water van al drie oseane voorkom. In Engels staan die vis bekend as die "Blackwing flyingfish".





</doc>
<doc id="71989" url="https://af.wikipedia.org/wiki?curid=71989" title="Vlag van Sint Bartolomeus">
Vlag van Sint Bartolomeus

Die vlag van Sint Bartolomeus is ’n nie-amptelike vlag van die Franse oorsese gebied. Die vlag vertoon die wapen van Sint Bartolomeus op ’n wit agtergrond. 

Die vlag geniet geen amptelike status in Frankryk of op Sint Bartolomeus self nie.



</doc>
<doc id="71995" url="https://af.wikipedia.org/wiki?curid=71995" title="Vlag van Saint-Martin">
Vlag van Saint-Martin

Die vlag van Saint-Martin is ’n nie-amptelike vlag van die Franse oorsese gebied. Die vlag vertoon die woorde “Saint-Martin” met “Caraïbe Française” onder Saint en “French Caribbean” onder Martin in swart met ’n lintmotief in blou en groen op ’n wit agtergrond.

Die vlag geniet geen amptelike status in Frankryk of op Saint-Martin self nie.




</doc>
<doc id="72001" url="https://af.wikipedia.org/wiki?curid=72001" title="Apiesrivier">
Apiesrivier

Die Apiesrivier is 'n rivier in Gauteng, Suid-Afrika. Dit is 'n sytak van die Pienaarsrivier. Sommige dele van hierdie rivier staan bekend as die Tshwanerivier.

Die rivier ontspring suid van Pretoria en vloei noordwaarts deur die stadskern. Noord van die woonbuurt Sunnyside sluit die Walkerspruit van regs by die Apies aan, die rivier is hier hoofsaaklik gekanaliseer met beton, sodat dit min oorhou van die oorspronklike natuurlike rivierloop. Dit vloei verder wes deur die Nasionale Dieretuin se perseel, deur die Wonderboompoort en noord tot in die Bon Accorddam noord van Pretoria. Vandaar vloei dit steeds noord, en naby Makapanstad sluit die Apiesrivier van links aan by die Pienaarsrivier; saam vloei hul daarna weswaarts tot in die Klipvoordam in.



</doc>
<doc id="72002" url="https://af.wikipedia.org/wiki?curid=72002" title="Vlag van Sint Pierre en Miquelon">
Vlag van Sint Pierre en Miquelon

Die vlag van Sint Pierre en Miquelon is ’n nie-amptelike vlag van die Franse oorsese gebied. Die vlag vertoon aan die vlagpaalkant drie ewe groot vlae van bo na onder van Baskeland, Bretagne en Basse-Normandie en aan die wapperkant ’n goue skip op ’n blou agtergrond.

Volgens oorlewering stel die skip op die vlag die "Grande Hermine" voor waarmee Jacques Catrier op 15 Junie 1535 in Saint Pierre aangekom het. Die drie vlae aan die vlagpaalkant stel die areas voor waar die meeste van die inwoners van Sint Pierre en Miquelon vandaan kom, naamlik Baskeland, Bretagne en Basse-Normandie.

Die vlag geniet geen amptelike status in Frankryk of op Saint-Martin self nie.



</doc>
<doc id="72004" url="https://af.wikipedia.org/wiki?curid=72004" title="Klipvoordam">
Klipvoordam

Die Klipvoordam is geleë in die Pienaarsrivier, ongeveer 55 km noord van Brits. Die dam is in 1970 voltooi. Die wal is 508 m lank en 29 m hoog. Die dam het 'n bakmaat van 47 miljoen m en 'n oppervlakte van 753 ha.



</doc>
<doc id="72005" url="https://af.wikipedia.org/wiki?curid=72005" title="Vlag van Saba">
Vlag van Saba

Die vlag van Saba is op 6 Desember 1985 amptelik in gebruik geneem. Die vlag vertoon vier driehoeke in rooi (twee bo) en blou (twee onder) met ’n wit ruit in die middel wat tot op die kant van die vlag strek en ’n geel vyfpuntige ster in die middel van die ruit.

Die geel kleur stel die eiland se rykdomme voor asook die hoop op ’n goeie toekoms. Die ster stel die eiland voor en die rooi, wit en blou stel die eiland se bande met Nederland voor. Daarbenewens stel rooi ook moed, eenheid en kragdadigheid voor, wit stel vrede voor en blou stel die see voor.



</doc>
<doc id="72007" url="https://af.wikipedia.org/wiki?curid=72007" title="Vlag van Sint Eustatius">
Vlag van Sint Eustatius

Die vlag van Sint Eustatius is op 16 November 2004 amptelik in gebruik geneem. Die vlag vertoon vier ewe groot vyfkante met rooi fraaiings met ’n wit ruit in die middel waarin ’n groen silhouet van die eiland en ’n geel vyfpuntige ster is.



</doc>
<doc id="72008" url="https://af.wikipedia.org/wiki?curid=72008" title="Vlag van Sint Maarten">
Vlag van Sint Maarten

Die amptelike vlag van Sint Maarten is op 13 Junie 1985 amptelik in gebruik geneem. Die vlag vertoon twee horisontale bane in rooi (bo) en blou (onder) met ’n wit driehoek aan die vlagpaalkant met die land se wapen in die middel van die driehoek.

Die vlag van Sint Maarten lyk baie soos die oorlogsvlag van die Filippyne.




</doc>
<doc id="72009" url="https://af.wikipedia.org/wiki?curid=72009" title="Vladimir Nabokov">
Vladimir Nabokov

Vladimir Nabokov (Russies: Влади́мир Влади́мирович Набо́ков, Wladimir Wladimirowitsj Nabokof; , Sint Petersburg, Rusland – 2 Julie 1977, Montreux, Switserland) was ’n Russies-Amerikaanse romanskrywer. Sy eerste nege romans was in Russies. Hy het daarna internasionaal bekend geraak as die skrywer van Engelse prosa. Hy was ook ’n lepidopteroloog (kenner van motte en skoenlappers) en skaakkenner.

Nabokov se "Lolita" (1955) is sy bekendste werk. Dit toon die liefde vir ingewikkelde woordspeling en sintetiese detail wat kenmerkend van al sy romans is.

Nabokov is op 10 April 1899 (Ou Styl) in Sint Petersburg gebore as die seun van ’n welgestelde en vooraanstaande gesin van die laer adelstand. Hy was die oudste van vyf kinders van die liberale prokureur, staatsman en joernalis Wladimir Dmitrijewitsj Nabokof en sy vrou, Elena Iwanowna (gebore Roekawisjnikowa). Hy het sy kinderdae en jeug in Sint Petersburg en op die landgoed Wira naby Siwerskaja, suid van die stad, deurgebring.

Sy kinderdae, wat Nabokov as "perfek" beskryf het, was op verskeie manier besonders. Die gesin het Russies, Engels en Frans vlot gepraat en Nabokov was van kleins af drietalig. Hy kon in Engels lees en skryf voor hy dit in Russies kon doen.

In "Speak, Memory" onthou Nabokov talle besonderhede van sy bevoorregte kinderdae. Sy vermoë om sy verlede so goed te onthou het hom later baie gehelp tydens sy permanente bannelingskap en was die tema van sy eerste boek, "Maria", af tot met sy latere werke soos "Ada or Ardor: A Family Chronicle".

In 1916 het Nabokov die landgoed Rozjdestweno naby Wira geërf van sy oom Wasili Iwanowitsj Roekawisjnikof ("oom Roeka" in "Speak, Memory"), maar het dit ’n jaar later in die Russiese Rewolusie verloor.

Ná die Februarie-rewolusie van 1917 het Wladimir Dmitrijewitsj sekretaris van die Russiese Oorgangsregering geword en die gesin moes na die Krim vlug ná die Bolsjewiste-rewolusie in Oktober van dié jaar. In September 1918 het hulle na Liwadija in die Oekraïne getrek, waar Nabokov se pa ’n minister van justisie in die Krim-oorgangsregering was. Ná die onttrekking van die Duitse leër in November 1918 en die neerlaag van die Wit Leër vroeg in 1919, het die Nabokovs in bannelingskap in Wes-Europa gaan woon.

Hulle het vir ’n kort rukkie in Engeland gewoon waar Nabokov aan die Trinity College in Cambridge ingeskryf het. Hy het eers dierkunde en daarna Slawiese en Romaanse tale gestudeer. In 1920 het sy gesin na Berlyn getrek, waar sy pa ’n koerant vir immigrante, "Rul" ("Roer"), begin het.

In Maart 1922 is Nabokov se pa per ongeluk deur ’n Russiese monargis vermoor in ’n sluipmoordaanval. Hierdie foutiewelike, wrede moord sou oor en oor in Nabokov se verhale weerklink, waar karakters per ongeluk doodgemaak word. (Een interpretasie van die roman "Pale Fire" is byvoorbeeld dat ’n sluipmoordenaar die digter John Shade doodmaak in plaas van ’n vlugtende Europese monarg.) Kort ná sy pa se dood het sy ma en suster na Praag getrek.

Nabokov het in Berlyn agtergebly, waar hy ’n erkende digter en skrywer in die immigrantegemeenskap geword het. Hy het hier werke onder die skuilnaam V. Sirin gepubliseer. Om sy klein salaris aan te vul het hy taalklasse gegee en tennis en boks afgerig.

In 1922 het Nabokov verloof geraak aan Svetlana Siewert, maar sy het die verlowing verbreek omdat haar ouers bekommerd was hy sou nie behoorlik vir haar kon sorg nie. In Mei 1923 het hy die Joods-Russiese Véra Evseyevna Slonim ontmoet en hulle is in April 1925 getroud. Hul enigste kind, Dmitri, is in 1934 gebore.

In 1936 het Nabokov werk in die Engelssprekende wêreld begin soek. In 1937 het hy en sy gesin in Parys gaan woon. In Mei 1940 het hulle voor die naderende Duitse troepe gevlug na die Verenigde State.

Die gesin het in Manhattan gaan bly en Nabokov het by die geskiedenismuseum werk gekry. In Oktober het hy Edmund Wilson ontmoet. Dié het ’n goeie vriend geword totdat hulle twee dekades later ’n uitval gehad het. Wilson het Nabokov se werk aan Amerikaanse redakteurs bekend gestel.

In 1941 het Nabokov ’n dosentpos aan die Wellesley College gekry. Dit het ’n goeie inkomste verskaf, asook tyd om te skryf. Hy was ook die stigter van Wellesley se departement Russies. In September 1942 het die gesin na Cambridge in die staat Massachusetts getrek, waar hulle tot in Junie 1948 gewoon het.

In 1945 het Nabokov ’n Amerikaanse burger geword. Hy het weer aan Wellesley klasgegee, dié keer in Russies. Hy was ook kurator van lepidopterologie (die bestudering van motte en skoenlappers) aan die Harvard-universiteit se dierkundemuseum.
Nabokov het "Lolita" geskryf op een van sy skoenlapperversamelingstogte in Wes-Amerika wat hy elke somer onderneem het. In Junie 1953 is Nabokov en sy gesin na Ashland, Oregon, en in Oktober 1953 na Ithaca, New York.

Ná die groot finansiële sukses van "Lolita" kon Nabokov na Europa terugkeer en hom net op skryf toespits. Op 1 Oktober 1961 het hy en Véra in Montreux, Switserland, gaan woon tot met sy dood. In 1976 en 1977 is hy in die hospitaal opgeneem weens die verstopping van sy lugweë en hy is op 2 Julie 1977 oorlede. Hy is in Montreux begrawe.

Ten tyde van sy dood het die skrywer aan "The Original of Laura" gewerk. Hoewel hy sy vrou en seun gevra het om dit ná sy dood te vernietig, het hulle dit nie gedoen nie. In April 2008 het Dmitri Nabokov besluit om te dit publiseer. "The Original of Laura" het op 17 November 2009 verskyn.

Van sy werke is:








</doc>
<doc id="72010" url="https://af.wikipedia.org/wiki?curid=72010" title="Vlae van munisipaliteite in Puerto Rico">
Vlae van munisipaliteite in Puerto Rico

Elke munisipaliteit van Puerto Rico, insluitend die eilande van Culebra en Vieques het ’n vlag wat die streek en die inwoners verteenwoordig. Die kleure en ontwerpe van die vlae varieer soms. Sommige vlae bevat wapenskilde en beelde of voorwerpe wat met die streek verband hou soos ’n voël, dier of spesiale plant, soos in die geval van Lares. In 1952 het die Munisipale Vergadering die Rewolusionêre Vlag van Lares as sy amptelike vlag aanvaar. Die barrios (buurte) van die Caguas-munisipaliteit het ook hul eie vlae.

Baie van die munisipale vlae van Puerto Rico bring hulde aan die Cacíques van die Taínostamme (die inheemse Puerto Ricaanse stam) wat die eiland regeer het voor die aankoms van die Spanjaarde. Die vlag van Utuado bevat byvoorbeeld ’n Taino-son ter ere van die Opper Taíno Cacique Agüeybaná. Die naam Agüeybaná beteken “Die Groot Son”. Ander vlae soos dié van San Germán bevat ’n muurkroon. Die kroon bring hulde aan die plaaslike calciques wat die gebied regeer het.


</doc>
<doc id="72012" url="https://af.wikipedia.org/wiki?curid=72012" title="Klipplaatrivier">
Klipplaatrivier

Die Klipplaatrivier is 'n rivier naby Whittlesea in die Oos-Kaap, Suid-Afrika. Die rivier se water vloei deur die Waterdowndam en voorsien water aan Queenstown via pypleidings.


</doc>
<doc id="72014" url="https://af.wikipedia.org/wiki?curid=72014" title="Sinodiese dag">
Sinodiese dag

'n Sinodiese dag of sonnedag is die periode wat 'n planeet nodig het om een keer om sy as te draai, soos gemeet vanaf die hemelliggaam waarom die planeet wentel (in die Sonnestelsel is die Son die sentrale hemelliggaam). Dit word ook as die "daglengte" van die planeet aangedui. 'n Ander metode van meting van 'n daglengte is die sideriese dag, die periode wat 'n planeet relatief tot 'n ster om sy eie as roteer. Die woord "sinodies" is afgelei van die Griekse woord wat "bymekaarkom" beteken. Vir planete in ons sonnestelsel, word daar na 'n sideriese dag as 'n sonnedag verwys. 

'n Sinodiese dag is die tyd wat verloop tussen twee sonsopkomste (as die verskil tussen die seisoene weggelaat word). 'n Sideriese dag daarenteen is die tyd tussen twee opkomste van dieselfde ster. Hierdie twee tydperke is nie dieselfde nie. Die rede hiervoor is dat die Aarde rondom die son wentel, maar nie merkbaar rondom die ander sterre nie. Die aarde draai elke dag 'n klein entjie rondom die son, maar hy staan min of meer stil ten opsigte van die sterre, omdat hulle so vêr weg is. Dus, gesien vanaf die Aarde, lyk dit of die Son elke dag 'n klein stukkie ten opsigte van die sterre skuif. Dit is hierdie skuiwing wat die verskil tussen 'n sinodiese en sideriese dag gee. 

Vanaf die Aarde gesien beweeg die Son oor 'n denkbeeldige lyn langs die hemelsfeer, wat die ekliptika (sonnebaan) genoem word. Hierdie beweging van die Son beloop 'n klein bietjie minder as een booggraad per dag (360 grade per jaar; daar is 365,25 dae in 'n jaar). Op planete met 'n lang omlooptyd is die verskil tussen die sideriese en sinodiese dag kleiner.

Op Aarde duur die gemiddelde sinodiese dag 24 uur.


</doc>
<doc id="72017" url="https://af.wikipedia.org/wiki?curid=72017" title="Suiderkruisvlae">
Suiderkruisvlae

Suiderkruisvlae is vlae waarop die Suiderkruis voorkom. Die Suiderkruis is ’n sterrebeeld wat slegs in die Suidelike Halfrond sigbaar is. Dit kom ook voor in die wapenskilde van verskeie lande en subnasionale entiteite. Die sterrebeeld stel die geografiese ligging van die gebruikers voor.

Die term "Suiderkruis" kan ook verwys na die blou Sint Andrieskruis soos dit gebruik word in verskeie vlae van die Gekonfedereerde State van Amerika in die Amerikaanse Burgeroorlog.

Hierdie lys is nie volledig nie en van die vlae in die lys het nie noodwendig amptelike status nie.



</doc>
<doc id="72018" url="https://af.wikipedia.org/wiki?curid=72018" title="Ouman-klipvis">
Ouman-klipvis

Die Ouman-klipvis ("Clinus woodi") is 'n vis wat voorkom aan die ooskus van Suid-Afrika vanaf die Groot-Keirivier tot by Inhambane, Mosambiek. In Engels staan die vis bekend as die "Oldman klipfish".





</doc>
<doc id="72020" url="https://af.wikipedia.org/wiki?curid=72020" title="Aralmeer">
Aralmeer

Die Aralmeer (Kasaks: Арал Теңізі, "Aral Tenjizi"; Oesbekies: "Orol Dengizi"; Russies: Аральскοе Мοре) was ’n meer tussen Kazachstan in die noorde en Oezbekistan in die suide. ’n Rowwe vertaling van die naam is "See van Eilande" – dit verwys na meer as 1 534 eilande wat vroeër daar voorgekom het; in Oud-Turks beteken "aral" "eiland" of "struik".
Dit was voorheen een van die grootste vier mere in die wêreld met ’n oppervlakte van 68 000 km². In die 1960's het dit geleidelik begin krimp omdat die riviere wat dit gevoed het, deur die Sowjetunie weggelei is vir besproeiingsprojekte. 

Teen 2007 het dit tot 10% van sy oorspronklike grootte gekrimp en in vier mere verdeel: die Noord-Aralmeer, die oostelike en westelike komme van die eens veel groter Suid-Aralmeer en een kleiner meer tussen die Noord- en Suid-Aralmeer. Teen 2009 het die suidoostelike meer verdwyn en die suidwestelike meer gekrimp tot ’n smal strook. 

Die meer is taamlik vlak, die grootste deel is dit nie dieper as tussen 10 en 20 m nie. Die kuste is oor die algemeen moerasagtig. Twee riviere vloei in hierdie meer, naamlik die Amoe Darja en Sir Darja. Albie riviere stort jaarliks miljoene ton slik in die meer. Die maksimum diepte van die Aralmeer is 42 m (2008).

Die krimping van die Aralmeer is "een van die planeet se ergste omgewingsrampe" genoem. Die streek se eens vooruitstrewende visbedryf is so te sê vernietig en dit het werkloosheid en ekonomiese teenspoed meegebring. 

Die streek is ook erg besoedel en dit het ernstige gesondheidsprobleme tot gevolg gehad. Dit het na berig word ook die klimaat beïnvloed: somers is warmer en droër en winters kouer en langer.

In ’n poging om die Aralmeer te red en weer van water te voorsien, het Kazachstan ’n damprojek in 2005 voltooi; in 2008 het die watervlak met 24 m gestyg vanaf sy laagste vlak in 2007. Die soutinhoud het ook gedaal en genoeg vis kom weer in die meer voor sodat vissery lewensvatbaar kan wees.

Die Aralmeer het talle eilandjies en skiereilande. In die winter is die noorsoostelike deel van die meer kliphard gevries. Steurvis en karpers word gevang en in die omgewing van die meer word natriumsulfaat gedelf. Die grootste kusdorp is Aralsk. 




</doc>
<doc id="72023" url="https://af.wikipedia.org/wiki?curid=72023" title="Slankklipvis">
Slankklipvis

Die Slankklipvis ("Pavoclinus litorafontis") is 'n vis wat endemies is aan Valsbaai. In Engels staan die vis bekend as die "Slinky klipfish".

Die vis is gewoonlik groen met donker geelgoen en reënboogkleurige strepe. Daar is 'n silwer streep oor die wang en kieudeksel, die vinne is groen en die vis word tot 21 cm lank.





</doc>
<doc id="72026" url="https://af.wikipedia.org/wiki?curid=72026" title="Jane Austen">
Jane Austen

Jane Austen (Steventon, 6 km suidwes van Basingstoke, Hampshire, 16 Desember 1775 – Winchester, 18 Julie 1817) was 'n Engelse skryfster. Haar vader was die predikant by Steventon. Sy het beroemdheid verwerf met haar liefdesromans wat oor die Engelse hoërlui handel en haar slim en amusante beskrywings van sosiale gedrag. Talle van haar romans is nog steeds gewild en is soms voorgeskrewe boeke op skool. Haar realisme en gevatte sosiale kommentaar maak haar werk van historiese belang onder akademici. Talle van haar boeke is verfilm.

Romans

Kort fiksie

Onvoltooide fiksie


</doc>
<doc id="72027" url="https://af.wikipedia.org/wiki?curid=72027" title="Rietvleidam">
Rietvleidam

Rietvleidam is 'n dam in die Rietvleirivier in Gauteng, Suid-Afrika. Die hoofdoel van die dam is om water aan Pretoria te lewer. Die dam is sowat 20 km suidoos van die stad in die Rietvlei Natuurreservaat geleë.

Die dam beskik oor 'n inlaattoring vir water en 'n suiweringsaanleg wat onder die damwal geleë is. Die dam voorsien nagenoeg 41 miljoen liters drinkwater per dag, wat ongeveer 5.9% van die water is wat Pretoria daagliks benodig.

Besoekers word by die dam toegelaat wat daar kan kampeer, visvang, fietsry of op die dam met bote te vaar. Die Pretoria Seiljagklub is onder andere hier geleë.

Die damwal is in 1934 met bakstene gebou. Die wal is tussen 1988 en 1990 verhoog deur 'n betonstruktuur oor die bestaande wal te bou.



</doc>
<doc id="72028" url="https://af.wikipedia.org/wiki?curid=72028" title="Goed en kwaad">
Goed en kwaad

Goed en kwaad verwys in godsdiens, etiek en filosofie na die ligging van voorwerpe, begeertes en aksies op ’n lineêre spektrum – die goeie is moreel positief en die kwade moreel negatief. 

"Goed" is ’n breë konsep, maar het gewoonlik te doen met lewe, welsynwerk, geluk, liefde, vooruitgang en die reg. Daarteenoor word "kwaad" vereenselwig met bewustelik verkeerde aksies, diskriminasie, vernedering, vernietiging en onnodige en willekeurige geweld. In die Middeleeuse filosofie het Augustinus en Aquinas kwaad bloot verstaan as ’n gebrek aan goed. Dit kan gemeet word aan persoonlike of subjektiewe oordeel of aan ’n gemeenskapsnorm. 

Die aard van die goeie is al op baie maniere beskryf; een is dat dit gebaseer is op die natuurlike liefde, teerheid en meegevoel wat by die vroegste fases van persoonlike ontwikkeling begin; ’n ander is dat dit die resultaat is daarvan om die waarheid te ken. 

Daar is ook verskillende sienings oor hoekom daar kwaad is. Baie godsdienstige en filosofiese tradisies gaan van die standpunt uit dat kwade optrede ’n "afwyking" is weens die imperfekte wese van die mens (bv. die Sondeval). Sommige redeneer ook dat kwaad gebaseer is op onkunde oor die waarheid (bv. menslike waardes, reinheid, goddelikheid). 

Kwaad het in baie godsdienste aanleiding gegee tot vrae oor die wese van hul god. As hy goed is, hoe kan daar kwaad bestaan? Kan daar dan wel ’n god bestaan? Een van die antwoorde is dat die mens ’n gebrek het: hy kan nie voldoende onderskei om te besluit wat kwaad is nie. ’n Ander antwoord word gesoek in die vrye wil van die mens, waarsonder daar geen kwaad kan wees nie. 

Wanneer een godsdiens ’n ander verdring, kan dit wat eers goed was, ook as kwaad beskou word. So word die ou godsdiens en die ou god(e) gedemoniseer.

Binne sommige (filosofiese) strominge, byvoorbeeld by Arthur Schopenhauer en Immanuel Kant, word gemeen die "absolute" goed en kwaad kan nie vasgestel word nie omdat dit subjektief is. Nes ander teenoorgestelde terme is goed en kwaad dan ’n onderdeel van die onsistematiese denke.

In baie godsdienste en ideologieë word die benadering gevind dat die kwade in die goeie ingelyf word, byvoorbeeld in terme van aanvaarding, genade, vergifnis en begrip. Die goeie is dan groter as die kwade, en omvat dit. 

In meer alledaagse opvattinge is daar egter ’n teenstelling tussen goed en kwaad, en die teenstelling is dikwels die oorsaak van ’n stryd. In verhale (ook rolprente, sprokies ens.) verleen die spanningsveld tussen goed en kwaad ’n dramatiese sy aan die verhaal. Die held kom hindernisse op sy pad teen, of dit nou drake of misverstande (die kwade) is, en behaal sukses deur oorwinning in die stryd of die opheldering van ’n misverstande (die goeie). 

Dit hoef nie altyd die goeie te wees wat oorwin nie; waar ’n oorwinning onmoontlik is of waar dit moeilik is om ’n onderskeid te tref tussen goed en kwaad, praat ons van ’n tragedie.



</doc>
<doc id="72030" url="https://af.wikipedia.org/wiki?curid=72030" title="Oxkraaldam">
Oxkraaldam

Die Oxkraaldam is geleë in die Oxkraalrivier, ongeveer 8 km suidwes van Whittlesea in die Oos-Kaap.



</doc>
<doc id="72031" url="https://af.wikipedia.org/wiki?curid=72031" title="James Clerk Maxwell">
James Clerk Maxwell

James Clerk Maxwell FRS (Edinburg, 13 Junie 1831 – Cambridge, 5 November 1879) was 'n Skotse teoretiese fisikus. Sy belangrikste bydra was die formulering van die klassieke teorie van elektromagnetisme. Deur die ontwikkeling van Maxwell se vergelykings het hy 'n samevatting van al die teoretiese en eksperimentele kennis van elektrisiteit en magnetisme verskaf. Hy het bydraes tot byna al die afdelings van die fisika gelewer. Hy het die eerste permanente kleurfoto geneem en 'n verklaring vir Saturnus se ringe verskaf. Hy het die Maxwell-Boltzmann verspreiding afgelei, en daarmee gehelp om die basis van Statistiese Meganika te lê. In die millenium-peiling wat onder 100 van die voorste fisikuste gedoen is, is Maxwell as die derde grootste fisikus van al tye bestempel, voortgegaan deur slegs Newton en Einstein.

Maxwell was die enigste kind van John Clerk Maxwell (1787-1856), 'n landeienaar, advokaat en uitvinder, en sy eggenoot Frances Cay (1792-1839). Sy vader was 'n lid van die Skotse kleinadel. Nadat hy sy vroeë skoling vanaf sy moeder ontvang het, gaan Maxwell in 1840 na "Edinburgh Academy". Hier blink hy uit in wetenskappe en wiskunde, en ontvang al reeds 'n wiskundemedalje van die "Academy" in 1841. Op die ouderdom van veertien skryf hy sy eerste wetenskaplike artikel, "Oval Curves", waarin hy 'n vereenvoudigde metode gegee het om krommes met meer as twee fokusse te teken. Die artikel word dan ook voorgelê aan die "Royal Society of Edinburgh".

In 1847 toe hy 16 jaar oud was het Maxwell aan die Universiteit van Edinburgh begin studeer. Aangesien hy sy lesse nie veeleisend gevind het, kon hy sy vrye tyd aan sy eie studies wy. Hy het hom veral toegespits op chemiese, elektriese en magnetiese toestelle, en hy het 'n besonderse belangstelling in die polarisasie van lig ontwikkel. Hierdeur het hy die konsep van fotoelastisieteit ontdek, toe hy deur polariserende prismas na blokke gelatine gekyk het terwyl hulle gerek of saamgepers word. Op die ouderdom van 18 het Maxwell twee artikels aan die "Royal Society of Edinburgh" voorgelê. Een het oor die elastisiteit van vastestowwe gehandel, en die ander een het sy vorige werk in "Oval Curves" uitgebrei.

Maxwell het in Oktober 1850, toe hy al reeds 'n gekende wiskundige was, na die Universiteit van Cambridge toe gegaan. Hy het aan Trinity College gestudeer, en het hier al 'n groot deel van sy werk aan die elektromagnetiese vergelykings afgehandel. Hy het in 1854 met 'n graad in Wiskunde afgestudeer.

Die aard en persepsie van kleur het Maxwell altyd geïnteresseer. In sy lesing "Eksperimente met kleur" wat hy in Maart 1855 voor die "Royal Society of Edinburgh" gelewer het, het hy aangetoon dat wit lig geproduseer kan word deur 'n mengsel van die drie ligte, rooi, groen en blou te neem.

Op 25 jarige ouderdom word Maxwell 'n professor aan die Universiteit van Aberdeen. Hy het sy aandag op 'n belangrike probleem gefokus wat fisikuste al vir 200 jaar ontwyk het: die aard van Saturnus se ringe. Maxwell het die probleem twee jaar lank bestudeer. Hy was die eerste persoon wat die korrekte afleiding gemaak het, naamlik dat die ringe uit klein stukkies vastestof bestaan wat onafhanklik van mekaar om die planeet wentel.

Op 2 Junie 1858 trou Maxwell met Katherine Mary Dewar, die dogter van een van sy vriende, die predikant Daniel Dewar. In 1860, nadat Maxwell net-net 'n pokke aanval oorleef het, trek hulle Londen toe, waar hy 'n professor by King's College word.

Hierdie was waarskynlik die produktiefste tyd van sy loopbaan. Hy word tot die "Royal Society" verkies in 1861, nadat hulle hom die Rumford medalje in 1860 toegeken het vir sy werk oor kleur. Dit is gedurende hierdie tydperk dat hy die wêreld se eerste permanente kleurfoto ontwikkel het. Hy het sy idees oor die viskositeit van gasse verder ontwikkel en 'n stelsel om fisiese eenhede te definieer, nou bekend as dimensionele analise, voorgestel. Hy het ook baie werk oor elektrisiteit en magnetisme gedoen. Hy het sy bekende vergelykings in 1861 gepubliseer in die artikel "On physical lines of force".

In 1865 trek hy weer terug Skotland toe, maar aanvaar wel die eerbetoon van die Cavendish Professoraat aan Cambridge in 1871. Hier is die beroemde Cavendish Laboratorium onder sy leiding gestig.

Maxwell was sy hele lewe 'n Presbiteriaan, en het later 'n ouderling in die Kerk van Skotland geword.

Hy is op 5 November 1879 in Cambridge aan buikkanker oorlede.

Maxwell het belangrike bydraes tot byna elke afdeling van fisika gemaak.

Maxwell word deesdae veral onthou vir sy deurslaggewende werk in elektromagnetisme en elektromagnetiese straling, 'n verskynsel wat hy teoreties voorspel het. Maxwell se eerste werk was die artikel "On Faraday's lines of force", wat in 1855 aan die "Cambridge Philosophical Society" voorgelê is. Hierin het hy 'n vereenvoudiging van Michael Faraday se werk gelewer. Faraday het elektriese induksie eksperimenteel ontdek, maar Maxwell was die eerste een wat die wiskundige basis daarvan blootgelê het. In die daaropvolgende artikel van Maart 1861, "On physical lines of force" het hy sy beroemde vergelykings uiteengesit. Hulle is oorspronklik in 'n ingewikkelde vorm geskryf, wat vir die moderne leser redelik obskuur en ontoeganklik voorkom. Die rede hiervoor is dat Maxwell van die kwaternioon formaat gebruikgemaak het, wat daartoe gelei het dat daar 20 vergelykings en 20 veranderlikes was. In die moderne notasie word daar van vektore gebruikgemaak, en is daar slegs vier vergelykings.

Een van die gevolge van sy vergelykings, was dat hulle na die bestaan van elektromagnetiese golwe toe gelei het. Toe Maxwell die spoed van hierdie golwe bereken het, was hy stomgeslaan, want dit was feitelik dieselfde as die spoed van lig. Hy het dit as meer as net blote toeval beskou, en het gesê: "Dit is moeilik om nie tot die gevolgtrekking te kom, dat lig uit 'n golwing bestaan wat in dieselfde medium trek as die elektriese en magnetiese verskynsels nie". Die elektromagnetiese golwe se spoed kon van eenvoudige elektriese eksperimente af bereken word, wat op die oog af heeltemal niks met lig te doen gehad het nie. Met hierdie beskikbare data het Maxwell 'n spoed van 310 740 000 m/s uitgewerk, terwyl die spoed van lig in 'n vakuum destyds op sowat 300 000 000 m/s gereken was. 
Steun vir Maxwell se vermoede het in 1875 gekom, toe Hendrik Lorentz gewys het dat Maxwell se vergelykings die korrekte beskrywing van ligbreking gee. Eksperimentele ondersteuning het uit die werk van Heinrich Hertz gekom, toe hy in 1886 die eerste radiosender gebou het en aangetoon het dat elektromagnetiese golwe dieselfde gedrag as lig vertoon.

Maxwell en sy tydsgenote het geglo dat die elektromagnetiese golwe in 'n werklike fisiese medium getrek het, wat hulle die eter genoem het. Einstein het op Maxwell se werk voortgebou, en sy relatiwiteitsteorie was in beginsel 'n poging om Maxwell se vergelykings met die onverwagte eksperimentele waarneming, dat lig altyd teen dieselfde spoed trek, te vereenselwig. Hierdeur is die konsep van eter dan ook verwerp.
Maxwell het verskeie bydraes tot die studie van lig en kleur gelewer, en het onder andere die basis van praktiese kleurfotografie gelê. Van 1855 tot 1872 het hy gereeld artikels oor die menslike waarneming van kleur, kleurblindheid en die teorie van kleur gelewer, en hy het hiervoor die Rumsford medalje ontvang.

In 1855 het hy voorgestel hoe om 'n kleur weergawe van 'n foto te bekom. Op hierdie stadium was dit al goed bekend hoe om swart en wit fotos te maak, maar niemand het al suksesvolle kleurfoto's gemaak nie. Maxwell het voorgestel dat daar drie fotos van 'n voorwerp geneem word: een deur 'n rooi filter, een deur 'n blou filter en een deur 'n groen filter. Daar word dan transparante van hierdie fotos gemaak. Die transparante word almal saam op een skerm geprojekteer, maar met drie afsonderlike projektors waarvan die ligkleure met die fotos se filterkleure ooreenstem. Op die manier verkry mens 'n kleurprojeksie van die oorspronklike voorwerp.

Gedurende 'n sitting van die "Royal Institution" in 1861, het Maxwell die wêreld se eerste kleurfoto vertoon. Hierdie foto, van 'n stuk geruite Skotse tartan, het te veel blou gehad, en nie genoeg rooi nie. Dit was die gevolg van die feit dat die destydse fotochemiese prosesse nie sensitief genoeg vir rooi lig was nie. Sy metode het die basis vir byna al die toekomstige fotochemiese en elektroniese vorms van kleurfotografie gevorm.

Maxwell het ook die kinetiese gasteorie ondersoek. Volgens hierdie teorie, wat teen Maxwell se tyd nog betwis was, bestaan gasse uit klein deeltjies wat rondbeweeg en elasties teen mekaar bots. Hy het eksperimentele en teoretiese bydraes tot die veld gemaak, en die status van die teorie aansienlik versterk.

In 1866 het hy, onafhanklik van Ludwig Boltzmann, die Maxwell-Boltzmann verspreiding bereken. Hierdie verspreiding dui aan hoeveel partikels in 'n gas teen 'n sekere spoed beweeg. Sy benadering het na 'n veralgemening van die bestaande wette van termodinamika toe gelei, en het sommige eksperimente en waarnemings beter beskryf as die bestaande teorie. Hy het ook die gedagte-eksperiment ontwikkel wat as "Maxwell se demoon" bekend staan.
In 1871 het hy die termodinamiese uitdrukkings wat bekend staan as "Maxwell se verhoudings" beskryf. Dit is die stelling dat die tweede afgeleidenes van die termodinamiese potensiale (interne energie, entalpie, vrye energie, Gibbs-energie) ten opsigte van die termodinamiese veranderlikes (temperatuur, druk, volume, entropie) gelyk is aan mekaar.

Sedert hulle ontdekking deur Galileo Galilei in 1610 was daar groot belangstelling in Saturnus se ringe. Daar was onsekerheid oor die materiaal waaruit hulle gemaak is, en dit was 'n raaisel hoe hulle stabiel kon bly sonder om op te breek, en dan weg te dryf of na die planeet toe terug te val. Maxwell het bewys dat 'n soliede ring nie stabiel kan wees nie, en dat 'n ring wat uit vloeistof gemaak word deur golwe se aksie opgebreek sal word. 'n Derde opsie, wat Maxwell toe voorgestaan het, was dat die ringe uit kleinerige voorwerpe bestaan wat almal onafhanklik rondom Saturnus wentel. Hierdie werk was so gedetailleerd en noukeurig, dat dit die meeste mense oortuig het sonder om werklik 'n bewys te lewer. Maxwell se teorie is 1895 gerugsteun deur die spektroskopiese waarnemings van die ringe deur James Keeler van die Allegheny-sterrewag by die Universiteit van Pittsburgh. Die finale antwoord op die vraag moes egter tot in 1981 gewag het, toe waarnemings deur die Voyager 1 ruimtetuig gedurende sy verbyvlug van Saturnus gewys het dat Maxwell werklik reg was.

Deur op hierdie werk voort te bou, het Maxwell die slegs-gas weergawe van die Newel-hipotese verkeerd bewys. Volgens die Newel-hipotese het die sonnestelsel gevorm toe 'n groot gaswolk onder sy eie swaartekrag ineengestort het om die son en die planete te vorm. Maxwell het aangetoon dat so 'n wolk nie slegs uit 'n gas sou kon bestaan nie, maar dat hy ook klein stukkies vastestof moes bevat het.

Maxwell het in 1867 'n belangrike artikel "On governors" aan die Royal Society voorgelê. Dit word gereeld as een van die klassieke werke in die beginsdae van beheerteorie gesien.

Verskeie goed is na hom vernoem:





</doc>
<doc id="72032" url="https://af.wikipedia.org/wiki?curid=72032" title="Kalligrafie">
Kalligrafie

Kalligrafie (van Grieks κάλλος, "kallos", "skoonheid" + γραφή, "graphe" "skrif") is die kuns van skoonskrif, met ander woorde die ontwerp en skryf van sierletters met ’n breëpuntinstrument of kwas. Kalligrafie strek van funksionele inskripsies met die hand tot sierskrif waar die letters soms moeilik leesbaar is.

Die belangrikste instrumente vir kalligrafie is ’n pen, gewoonlik met ’n breë punt, of ’n kwas. Ink het gewoonlik ’n waterbasis en is maklik vloeibaar. Papier van goeie gehalte sal skoner lyne tot gevolg hê. 

In die Middeleeue het godsdienstige geskrifte sekere eienskappe gehad, soos dat ’n hoofstuk of boek met ’n besonderse sierskrifletter begin is. Westerse kalligrafie het, nes Sjinese of Arabiese skoonskrif, streng reëls en vormes. Elke letter se lyne is (en word soms steeds) in ’n spesifieke volgorde getrek.

In kloosters veral is skoonskrif vir godsdienstige tekste gebruik en hulle het die tradisie bewaar tydens die 4de en 5de eeu toe die Romeinse Ryk geval en Europa die Donkereeue betree het.

Later het verskeie spesifieke soorte kalligrafie ontstaan, soos Goties, Romaans, Karolies, Beneventaans ens.

Ná die uitvinding van die boekdrukkuns het dié soort kuns geleidelik in onguns geraak, maar sedert 1850 het die belangstelling in kalligrafie herleef. Dit is eers net as stokperdjie beoefen, maar later het dit in ’n selfstandige kunsvorm ontwikkel.


</doc>
<doc id="72036" url="https://af.wikipedia.org/wiki?curid=72036" title="Huizhou">
Huizhou

Huizhou (Chinees: 惠州) is 'n stad in die Chinese provinsie Hunan met 'n bevolking van 4 597 002 in 2010. Die stad is geleë in die suidooste van China naby die monding van die Parelrivier in die Suid-Chinese See. 

Huizhou grens in die weste aan Guangzhou, in die noorde aan Shaoguan in die noordooste aan Heyuan, in die ooste aan Shanwei, in die suidweste aan Shenzhen en Dongguan en lê noordoos van Hongkong en Macau.


</doc>
<doc id="72037" url="https://af.wikipedia.org/wiki?curid=72037" title="Baotou">
Baotou

Baotou (Mongools: , Chinees: 包头) is 'n stad in die Chinese outonome gebied Binne-Mongolië met 'n bevolking van 2 650 364 in 2010. Die stad is geleë in die noorde van China aan die Geelrivier, noordwes van Beijing en Tianjin.

Baotou grens in die noorde aan Mongolië en naby die stad kan ruïnes van die Groot Muur van China besigtig word. Die Mongoolse naam beteken "plek met herten" en 'n ander Chinese naam is "Lùchéng" (鹿城 "Deerstad").



</doc>
<doc id="72038" url="https://af.wikipedia.org/wiki?curid=72038" title="Nanyang">
Nanyang

Nanyang (Chinees: 南阳) is 'n stad in die Chinese provinsie Henan met 'n bevolking van 10 263 006 in 2010. Die stad is geleë in die ooste van China. 

Nanyang grens in die suidooste aan Xinyang, in die ooste aan Zhumadian, in die noordooste aan Pingdingsjan, in die noorde aan Luoyang en in die noordweste aan Sanmenxia.


</doc>
<doc id="72039" url="https://af.wikipedia.org/wiki?curid=72039" title="Baoding">
Baoding

Baoding (Chinees: 保定) is 'n stad in die Chinese provinsie Hebei met 'n bevolking van 11 194 379 in 2010. Die stad is geleë in die ooste van China, in die suidweste van Tianjin. Baoding grens in die noordooste aan die hoofstad Beijing. Die stad is tydens die Han-dinastie gestig en het tot 1958 as hoofstad van die provinsie Hebei gedien.


</doc>
<doc id="72040" url="https://af.wikipedia.org/wiki?curid=72040" title="Liuzhou">
Liuzhou

Liuzhou (Chinees: 柳州) is 'n stad in die Chinese outonome gebied Guangxi met 'n bevolking van 3 758 700 in 2010. Die stad is in die suidooste van China aan die Liurivier geleë en is 'n belangrike nywerheidsstad. 

Liuzhou is een van die vervoerknooppunte en ekonomiese sentrums van die gebied en in die omgewing van die stad word suikerriet verbou.


</doc>
<doc id="72041" url="https://af.wikipedia.org/wiki?curid=72041" title="Drukpers">
Drukpers

'n Drukpers is 'n toestel waarmee ink op 'n eweredige manier op 'n oppervlak, soos papier of lap, aangebring kan word. Die uitvinding van verspreiding van die drukpers was een van die invloedrykste gebeure in die tweede millennium en het die manier waarop mense hulle wêreld verstaan en beskryf gewolusioneer en die moderne era ingelui.

Die drukpers is rondom 1440 in die Heilige Romeinse Ryk deur die Duitser Johannes Gutenberg uitgevind. Dit was op die reeds bestaande skroefpers gebaseer. Gutenberg, 'n goudsmid, het 'n volledige drukstelsel ontwikkel waardeur hy die drukproses vervolmaak het deur bestaande tegnologieë aan te pas en sy eie uitvindings te gebruik. Die drukpers het binne dekades na meer as tweehonderd stede in twaalf Europese lande versprei. Teen 1500 was drukperse regoor Wes-Europa in gebruik en is daar reeds meer as twintig miljoen boekdele gedruk. In die 16e eeu het hierdie syfer na 'n beraamde 150 tot 200 miljoen gestyg. Die drukpers het so sinoniem met die drukkersbedryf geraak dat dit aan 'n hele nuwe media-afdeling sy naam gegee het, naamlik die pers.

Gedurende die Renaissance het die koms van meganiese beweegbare letterdrukkuns die era van massakommunikasie ingelui wat die struktuur van die samelewing permanent verander het: Die relatief onbeperkte sirkulasie van inligting en (rewolusionêre) idees het grense oorgesteek, die massas by die Hervorming betrek en die mag van politieke en godsdienstige maghebbers bedreig. Die skerp toename in geletterdheid het die geletterde elite se monopolie op onderwys en geleerdheid verbreek en die opkomende middelklas versterk. Toe die handaangedrewe Gutenberg-styl drukpers in die 19e eeu deur die stoomaangedrewe rolperse vervang is, kon daar op industriële skaal gedruk word.

Die drukkunsrewolusie kan vanuit 'n kwantitatiewe perspektief benader word waarvan die fokus op die druk-uitset en die verspreiding van verwante tegnologie val. Dit kan ook ontleed word in terme van die manier waarop die wye sirkulasie van inligting en idees as 'n "agent van verandering" (Eisenstein) in Europa en die wêreldgemeenskap gedien het.

Die Europese boekuitset het binne die bestek van vier eeue van 'n paar miljoen na ongeveer een miljard kopieë gestyg. Die heruitvinding van meganiese beweegbare letterdrukwerk het binne 'n paar dekades tot 'n groot toename in drukaktiwiteite regoor Europa gelei. Teen die einde van die 15e eeu het die drukpers van 'n drukkery in Mainz, Duitsland, na ongeveer 270 stede in Sentraal-, Wes- en Oos-Europa versprei. Reeds in 1480 was drukperse in 110 verskillende stede in Duitsland, Italië, Frankryk, Spanje, Nederland, België, Switserland, Engeland, Boheme en Pole in gebruik. Sedertdien word daar aanvaar dat "die gedrukte boek in universele gebruik in Europa" was.

In Italië, 'n drukkersentrum, was daar teen 1500 drukkerswinkels in 77 stede en dorpe. Aan die einde van die volgende eeu is daar op 151 plekke in Italië in een of ander stadium drukwerk gedoen, met 'n totaal van ongeveer drieduisend drukperse wat aktief in gebruik was. Ondanks hierdie verspreiding het drukkersentrums vinnig tot stand gekom; een derde van die Italiaanse drukperse was dus in Venesië in gebruik.
Teen 1500 het die drukperse wat in Wes-Europa gebruik is, reeds meer as twintig miljoen kopieë gelewer. Gedurende die volgende eeu het hulle uitset tienvoudig vermeerder na 'n geskatte 150 tot 200 miljoen kopieë.

Europese drukperse kon in 1600 reeds 3 600 bladsye per werksdag lewer. In Oos-Asië, waar daar steeds gedruk is deur die agterkant van 'n papier met die hand op 'n bladsy te vryf, was daar slegs 'n uitset van veertig bladsye per dag.

Die reuse drukkapasiteit het beteken dat individuele outeurs nou topverkopers kon word: Minstens 750 000 eksemplare van Erasmus se werk is gedurende sy leeftyd verkoop (1469–1536). Vroeg in die Hervorming het die rewolusionêre potensiaal van grootmaat drukwerk die adel en kerk onkant betrap. Van 1518 tot 1524 het die publikasie van boeke in Duitsland alleen sewevoudig toegeneem; tussen 1518 en 1520 is 300 000 van Luther se werke in gedrukte vorm versprei.

Die snelheid van tipografiese teksproduksie, sowel as die skerp daling van eenheidskoste, het tot die publikasie van die eerste koerante gelei. Dit het 'n hele nuwe kanaal vir die oordra van eietydse inligting aan die publiek geskep.

'n Blywende nalatenskap is die hoogaangeskrewe drukwerk van vóór die 16de eeu wat deur baie van die vooraanstaande biblioteke in Europa en Noord-Amerika versamel word.

Die drukpers was ook 'n faktor in die totstandkoming van 'n gemeenskap wetenskaplikes wat hulle ontdekkings deur die publikasie van akademiese tydskrifte kon deel. Dit het weer tot die wetenskaplike rewolusie aanleiding gegee. As gevolg van die drukpers het outeurskap meer sinvol en winsgewend geraak. Dit was skielik belangrik om te weet wie wat gesê of geskryf het, en wat die presiese formulering en datum van komposisie was. Dit het die presiese aanhaling van verwysings moontlik gemaak en tot hierdie reël gelei: "Een Outeur, een werk(titel), een stuk inligting" (Giesecke, 1989; 325). Voorheen was die outeur minder belangrik; een kopie van Aristoteles wat in Parys gemaak is, sou nie presies identies aan die een in Bologna wees nie. Voor die koms van die drukpers het die outeur se naam heeltemal verlore gegaan.

Aangesien die drukproses het dat dieselfde inligting op dieselfde bladsye verskyn, het bladsynommers, inhoudsopgawes en indekse algemeen geword, al was dit nie voorheen onbekend nie. Die leesproses het ook verander; mondelinge lees het deur die loop van verskeie eeue na privaat stillees oorgeskakel. Die groter beskikbaarheid van gedrukte materiaal het ook tot 'n dramatiese styging in die volwasse geletterdheid regoor Europa gelei.

Die drukpers was 'n belangrike stap in die demokratisering van kennis. Binne 50 of 60 jaar sedert die uitvinding van die drukpers is die volledige klassieke kanon herdruk en deur die hele Europa versprei (Eisenstein, 1969;52). Noudat meer mense toegang tot kennis, oud en nuut, gehad het, kon meer mense hierdie werke bespreek. Noudat die produksie van boeke 'n meer kommersiële bedryf was, is die eerste kopieregwette ingestel om dit wat ons nou intellektuele eiendomsregte noem, te beskerm. Aan die ander kant is die drukpers gekritiseer vir die verspreiding van inligting wat moontlik nie korrek was nie.

'n Tweede gevolg van hierdie popularisasie van inligting was die afname van Latyns as taal van die meeste gepubliseerde werke. Dit is deur die spreektaal van elke gebied vervang met die gevolg dat die verskeidenheid gepubliseerde werk toegeneem het. Die gedrukte woord het ook daartoe bygedra om die spelling en sinsbou van hierdie spreektale te standaardiseer en hulle veranderlikheid eintlik laat "afneem". Hierdie stygende belangrikheid van nasionale tale teenoor pan-Europese Latyns is as een van die oorsake van die opkoms van nasionalisme in Europa beskou.

Die boekdrukkuns was jare lank as 'n ware kunsvorm beskou. Lettersettery of die plasing van letters op die bladsy, insluitend die gebruik van ligature, is van meester na vakleerling oorgedra. In Duitsland is die kuns van lettersettery "swart kuns" genoem, 'n sinspeling op die inkbedekte drukkers. Dit is grootliks deur gerekenariseerde setwerkprogramme vervang wat dit maklik maak om soortgelyke resultate vinniger en met minder fisieke arbeid te verkry. Sommige praktisyns het voortgegaan om boeke volgens Gutenberg se manier te druk. Daar is byvoorbeeld 'n jaarlikse kongres vir tradisionele boekdrukkers in Mainz, Duitsland.

Sommige teoretici, soos McLuhan, Eisenstein, Kittler en Giesecke, meen dat 'n "alfabetiese monopolie" uit die drukkuns ontstaan het, met die gevolg dat die "visuele" uit die samelewing verdwyn het. Ander outeurs beklemtoon dat gedrukte werke self 'n visuele medium is. Moderne ontwikkelinge in die drukkuns het die rol van illustrasies laat herleef.

Aan die begin van die Industriële Rewolusie was die meganika van die Gutenberg-styl drukpers in wese onveranderd, maar nuwe materiale en innovasies het die effektiwiteit daarvan mettertyd verbeter. Teen 1800 het Lord Stanhope 'n drukpers van gietyster gebou wat die krag wat benodig is, met 90% verminder het en die grootte van die gedrukte oppervlak verdubbel het. Met 'n kapasiteit van 480 bladsye per uur het dit die uitset van die ou drukpers verdubbel. Nietemin het die beperkings van die tradisionele drukmetodes duidelik geword.

Twee idees het die ontwerp van die drukpers dramaties verander: Eerstens die gebruik van stoomkrag vir die aandrywing van masjinerie, en tweedens die vervanging van die plat drukvlak met die rotasiebewegings van silinders. Albei elemente is vir die eerste keer deur die Duitse drukker Friedrich Koenig suksesvol geïmplementeer in 'n reeks drukpersontwerpe wat tussen 1802 en 1818 geskep is.

Toe die stoomaangedrewe rolpers in 1843 in die Verenigde State deur Richard M. Hoe uitgevind is, kon miljoene kopieë van 'n bladsye op 'n dag gedruk word. Ná die oorskakeling na gerolde papier het die massaproduksie van gedrukte werke floreer aangesien die deurlopende voer van papier die drukmasjiene in staat gestel het om baie vinniger te loop.

Teen die laat 1930's of vroeë 1940's het drukperse substansieel toegeneem in doeltreffendheid: 'n Model deur "Platen Printing Press" kon 2 500 tot 3 000 afdrukke per uur lewer.


</doc>
<doc id="72042" url="https://af.wikipedia.org/wiki?curid=72042" title="Tai'an">
Tai'an

Tai'an (Chinees: 泰安) is 'n stad in die Chinese provinsie Sjandong met 'n bevolking van 5 494 200 in 2010. Die stad is in die ooste van China naby die kus van die Oos-Chinese See, wes van Qingdao, suid van Beijing en Tianjin geleë. 

Tai'an grens in die noorde aan Jinan, in die noordooste aan Laiwu, in die ooste aan Zibo, in die suidooste aan Linyi, in die weste aan Liaocheng en in die suide aan Jining. In die weste vloei die Geelrivier en in die noorde is die Tai Shan, een van die heilige berge van China, geleë. Sowat 6 % van die inwoners is Christene. Rondom die stad word koring en mielies verbou.


</doc>
<doc id="72043" url="https://af.wikipedia.org/wiki?curid=72043" title="Fuyang">
Fuyang

Fuyang (Chinees: 阜阳) is 'n stad in die Chinese provinsie Anhui met 'n bevolking van 10 142 922 in 2010. Die stad is in die ooste van China, noordwes van Sjanghai en Nanjing geleë. Fuyang grens in die noordooste aan Botsjou, in die suidooste aan Huainan en in die suide aan Lu'an.


</doc>
<doc id="72044" url="https://af.wikipedia.org/wiki?curid=72044" title="Jiangmen">
Jiangmen

Jiangmen (Chinees: 江门) is 'n stad in die Chinese provinsie Guangdong met 'n bevolking van 4 448 871 in 2010. 

Die stad is in die suidooste van China naby die monding van die Parelrivier in die Suid-Chinese See geleë. Jiangmen is wes van Hongkong en Shenzhen, noord van Macau en suid van Kwangtsjou geleë. Dit is die tuisdorp van baie oorsese Chinese.


</doc>
<doc id="72045" url="https://af.wikipedia.org/wiki?curid=72045" title="Yinchuan">
Yinchuan

Yinchuan (Chinees: 银川) is die hoofstad van die Chinese outonome gebied Ningxia met 'n bevolking van 1 993 088 in 2010. 

Die stad is in die verrenoorde van China, net suid van die grens met Mongolië geleë. Die Geelrivier vloei deur Yinchuan en die naam van die stad beteken "silwerrivier". Dit het as hoofstad van die westelike Xia-ryk gedien.



</doc>
<doc id="72046" url="https://af.wikipedia.org/wiki?curid=72046" title="Weifang">
Weifang

Weifang (Chinees: 潍坊) is 'n stad in die Chinese provinsie Sjandong met 'n bevolking van 8 500 000 in 2010. 

Die stad is in die ooste van China naby die kus van die Oos-Chinese See geleë. Weifang grens in die noordweste aan Dongying, in die weste aan Zibo, in die suidweste aan Linyi, in die suide aan Rizhao en in die ooste aan Qingdao. Die stad is veral bekend vir die produksie van handgemaakte drake en 'n internasionale vlieërfees, wat elke jaar aangebied word.


</doc>
<doc id="72047" url="https://af.wikipedia.org/wiki?curid=72047" title="Zhuhai">
Zhuhai

Zhuhai (Chinees: 珠海) is 'n stad in die Chinese provinsie Guangdong met 'n bevolking van 1 560 229 in 2010. Die stad is in die suidooste van China naby die monding van die Parelrivier in die Suid-Chinese See geleë. Zhuhai grens in die noordweste aan Jiangmen, in die noorde aan Zhongsjan en in die suide aan Macau. 

Die stad is een van China se voorste toeristebestemmings en word die "Chinese Riviera" genoem.


</doc>
<doc id="72048" url="https://af.wikipedia.org/wiki?curid=72048" title="Huangshi">
Huangshi

Huangshi (Chinees: 黄石) is 'n stad in die Chinese provinsie Hubei met 'n bevolking van 2 429 318 in 2010. 

Die stad is in die suidooste van China aan die Yangtzerivier en suidoos van Wuhan geleë.


</doc>
<doc id="72051" url="https://af.wikipedia.org/wiki?curid=72051" title="Mya se klipvis">
Mya se klipvis

Die Mya se klipvis ("Pavoclinus myae") is 'n vis wat voorkom tussen Algoabaai en Oos-Londen. In Engels staan die vis bekend as die "Mya's klipfish".

Die vis is roesrooi met donker strepe oor die lyf en daar is 'n groot silwer kol agter die oë en op die basis van die pektorale vin. Daar is ook kleiner kolletjies op die onderkant en agter die oë terwyl vier strale uitstraal vanaf die oë. Die vis word tot 6 cm groot.





</doc>
<doc id="72057" url="https://af.wikipedia.org/wiki?curid=72057" title="Arabiese Liga">
Arabiese Liga

Die Arabiese Liga (Arabies: جامعة الدول العربية, "dschāmiʿat ad-duwal al-ʿarabiyya", "Liga van die Arabiese Lande") is 'n internasionale organisasie van die Arabiese lande in Noord-Afrika en Suidwes-Asië. Die Arabiese Liga is op 22 Maart 1945 deur Egipte, Irak, Jordanië, Libanon, Saoedi-Arabië en Sirië in Kaïro, Egipte, as gevolg van die Tweede Wêreldoorlog gestig en bestaan uit 22 lidlande. Die hoofkantoor is in Kaïro geleë.




Sekretarisse-generaal van die Arabiese Liga sedert 1953:



</doc>
<doc id="72059" url="https://af.wikipedia.org/wiki?curid=72059" title="OPUL">
OPUL

Die Organisasie van Petroleum Uitvoerlande (OPUL, Engels: "Organization of the Petroleum Exporting Countries", "OPEC") is 'n internasionale ekonomiese organisasie van die belangrikste ru-olie uitvoerlande in Afrika, Asië en Suid-Amerika. Die OPUL is vanaf 10 tot 14 September 1960 deur Irak, Iran, Koeweit, Saoedi-Arabië en Venezuela in Bagdad, Irak, gestig en bestaan uit 22 lidlande. Die hoofkantoor is in Wene, Oostenryk, geleë en die amptelike taal is Engels.




Sekretarisse-generaal van die OPUL sedert 1961:



</doc>
<doc id="72063" url="https://af.wikipedia.org/wiki?curid=72063" title="Internasionale Geregshof">
Internasionale Geregshof

Die Internasionale Geregshof (IGH, kortweg Wêreldhof, Engels: "International Court of Justice", "ICJ"; Frans: "Cour internationale de Justice", "CIJ") is die primêre geregtelike been van die Verenigde Nasies (VN). Dis gesetel in die Vredespaleis in Den Haag, Nederland, en verhoor en beslis regskwessies wat deur lidlande van die VN aanhangig gemaak word, en voorsien ook menings oor regsvrae wat deur behoorlik gemagtigde internasionale takke en deur die VN se Algemene Vergadering voorgelê word.

Die Wêreldhof is in 1945 ingevolge die VN-handves gestig en het vanaf 1946 die werksaamhede by sy voorganger, die Permanente Hof vir Internasionale Geregtigheid, oorgeneem. Die Statuut van die Internasionale Geregsghof, soortgelyk aan dié van sy voorganger, is die hoof- konstitusionele dokument wat die Wêreldhof reguleer.

Die Hof se werklas dek 'n wye veld van geregtelike verantwoordelikhede. Sedert die hof uitspraak teen die Verenigde State van Amerika gelewer het oor sy koverte oorlog teen Nicaragua – die hof het bevind dat dit 'n oortreding van die internasionale reg is (Nicaragua v. United States) – het Amerika hom in 1986 onttrek aan verpligte jurisdiksie en aanvaar sedertdien die hof se jurisdiksie op 'n hofsaak-tot-hofsaak-grondslag. Hoofstuk XIV van die VN-handves verleen aan die VN se Veiligheidsraad die mag om die Hof se uitsprake af te dwing. Hierdie mag is egter onderworpe aan die vetoreg van die vyf permanente lede van die Raad, wat in die geval van die Nicaragua-saak uitgeoefen is.

Die IGH bestaan uit 15 regters wat deur die VN se Algemene Vergadering en die Veiligheidsraad vir 9 jaar aangestel word uit 'n lys genomineerdes wat deur die nasionale groep in die Permanente Arbitrasiehof opgestel word. Die kiesproses is in Artikels 4-19 van die IGH se statuut vasgestel. Die verkiesing word oor 'n tyd gedoen met vyf regters wat elke drie jaar gekies word om kontinuïteit van die howe se werksaamhede te verseker. Wanneer 'n dienende regter sterf word daar gewoonlik 'n opvolger met spesiale stemming gekies om die termyn te voltooi.

Daar mag nie twee regters van dieselfde nasionaliteit gelyktydig dien nie. Ingevolge Artikel 9, is die lidmaatskap van die IGH veronderstel om die hoofvorm van die beskawing, en die vernaamste regstelsels in die wêreld te verteenwoordig. In wese, beteken dit die gemenereg, sivielereg en sosialistiese reg (nou post-kommunistiese reg).

Oor die algemeen sit die IGH met 'n volbank van regters, maar in die afgelope 15 jaar, is verhore per geleentheid in kamers aangehoor. Artikels 26-29 van die statuut laat dit toe vir, gewoonlik drie tot vyf regters, om in kamers te mag sit om 'n saak aan te hoor.

Sedert 9 Februarie 2015, is die samestelling van die IGH as volg:

Soos vervat in Artikel 93 van die Handves van die Verenigde Nasies, is al 193 lidlande van die VN outomaties deel van die IGH se statuut. Nie-lidlande kan ook deel word van die IGH se statuut ingevolge die Artikel 93(2) prosedure. Byvoorbeeld, nog voor Switserland 'n lid van die VN geword het, het die land hierdie prosedure in 1948 gevolg om 'n deel van die Hof te word, en Nauru het in 1988 'n lid geword. Sodra 'n staat deel van die IGH se statuut is, is die land geregtig om deel te neem aan hofsake voor die Geregshof. Om deel te wees van die statuut bied die IGH nie noodwendig outomatiese jursidiksie oor die partye wat betrokke by die verhoor is nie. Die kwessie oor jurisdiksie word in die twee tipes van IGH hofsake, omstrede kwessies en raadgewende kwessies, in oorweging geneem.

By omstrede kwessies (waar opponerende partye 'n oplosssing soek vir 'n dispuut), bied die IGH 'n bindende uitspraak in 'n dispuut tussen state waar sodanige state instem om die Geregshof se uitspraak te eerbiedig. Net state mag partye in omstrede sake wees. Indiwidue, korporasies, dele van 'n federasie, nie-regeringsorganisasies en selfbeskikkings-groepe is uigesluit by regstreekse deelname in sake, hoewel die IGH inligting van openbare internasionale organisasies aanvaar. 'n Staat mag, in sake van "diplomatieke beskerming", 'n hofaansoek rig namens een van sy burgers of korporasies.

Jurisdiksie is dikwels 'n kritieke vraag vir die IGH in omstrede sake. Die sleutelbeginsel is dat die IGH net jurisdiksie op grond van toestemmng kan verkry.

'n Raadgewende mening is 'n funksie van die IGH wat net aan spesifieke liggame en agentskappe van die VN beskikbaar is. Sodra die IGH 'n versoek in die verband ontvang word daar besluit watter state en organisasies kan handige inligting voorsien en bied hulle dan die geleentheid om skriftelike of mondelinge voorleggings te bied. Die raadgewende menings bied die geleentheid vir VN-agentskappe om by die IGH om hulp aan te klop om komplekse regskwessies op te los.

In beginsel is die IGH se raadgewende menings net raadplegend in karakter, maar tog invloedryk en word wyd gerespekteer.

'n Raadgewende mening se status en gesag kom van die feit dat dit die amptelike uitspraak van die hoogste regsliggaam van die VN is.

Raadgewende menings was al baie kere omstrede omdat omstrede vrae daar gevra is, of die saak is indirek gebruik om inderwaarheid 'n omstrede kwessie voor die IGH te bring. Een so 'n voorbeeld is die raadgewende mening wat aangevra was oor die wettigheid van die bedreiging van, en die gebruik van kernwapens.

Artikel 94 bepaal die plig van alle VN-lidlande om die uitsprake en besluite van die IGH, wat hulle raak, te eerbiedig. Indien partye nie gehoor wil gee hieraan nie kan dit voor die Veiligheidsraad gebring word om dit af te dwing. Daar is egter uit die aard van die saak probleme om dit op so 'n manier af te dwing. As die uitspraak teen een van die vyf permanente lede van die Veiligheidsraad, of sy bondgenote is, kan die afdwingbaarheid van so 'n resolusie ge-veto word. Dit het byvoorbeeld gebeur toe Nicaragua Amerika se weiering om gehoor te gee aan die Nicaragua-saak, voor die Veiligheidraad gebring het. As die Veiligheidsraad weier om 'n uitspraak teen enige staat af te dwing, is daar geen ander manier om die skuldige staat te dwing om gehoor te gee nie. Die effektiefste manier wat die Veiligheidsraad kan optree, dwangaksie ingevolge Hoofstuk VIII van die VN-handves, is net wanneer wêreldvrede en -sekuriteit op die spel is. Die Veiligheidsraad het dit tot dusver nog nie gedoen nie.


Die internasionale reg, soos saamgevat in Artikel 38 van die IGH se statuut, word toegepas ingevolge die internasionale konvensies, internasionale gebruike en die "algemene regsbeginsels, wat in beskaafde lande erken word." Artikel 59 stel dit baie duidelik dat die gebruik van die gemenereg van presedent of stare decisis nie in die IGH van toepassing is nie. Die Hof se bevinding het net betrekking op die partye in daardie spesifieke omstredenheid. Die IGH mag egter ingevolge 38(1)(d) sy eie vorige uitspraak oorweeg.

Indien die partye ooreenkom, kan hulle ook die Hof vergun om "ex aequo et bono "(in geregtigheid en regverdigheid), 'n billike besluit te maak wat gegrond is op dit wat, onder die omstandighede, regverdig sal wees. Dit is tot dusver nog nooit toegepas nie. Die Internasionale Geregshof het sowat 130 sake hanteer

Die IGH het die mag om sy eie reëls te maak. Die hofprosedure word in die "Hofreëls van die Internasionale Geregshof 1978" uiteen gesit.

Verhore voor die IGH volg 'n bepaalde patroon. Die saak word deur die applikant ingedien met 'n geskrewe dokument wat die grondslag van die Hof se jurisdiksie uiteensit, en die meriete van die aansoek. Die respondent kan die Hof se jurisdiksie aanvaar en sy eie opsomming van die meriete van die saak indien.

Na beraadslaging lewer die Hof 'n meerderheidsmening. Indiwiduele regters kan ook 'n mening uitbring wat saamstem in gevalle waar hulle egter verskil van die beredenering van die saak, of 'n afkeurende mening (waar de regter versil van die meerderheidsmening). Geen appèl word toegelaat nie, maar die partye kan die Hof om 'n verduideliking vra as daar 'n dispuut ontstaan oor die bedoeling of omvang van die Hof se uitspraak.






</doc>
<doc id="72077" url="https://af.wikipedia.org/wiki?curid=72077" title="Internasionale Strafhof">
Internasionale Strafhof

Die Internasionale Strafhof (ISH, Engels: "International Criminal Court", "ICC"; Frans: "Cour pénale internationale", "CPI") is gesetel in Den Haag, Nederland. Die Hof is gebaseer op 'n multilaterale verdrag, naamlik die Rome Statuut van die Internasionale Strafhof. Die ISH het op 1 Julie 2002 in werking getree en is daarop geskoei om ernstige internasionale misdade te bekamp sowel as om te sorg dat internasionale misdadigers vergeld vir hul misdade. Die misdade onder die Hof se jurisdiksie word gelys in Artikel 5 van die Rome Statuut. Die Hof het substantiewe jurisdiksie oor die volgende misdade: volksmoord (uiteengesit in artikel 6), misdade teen die mensdom (uiteengesit in artikel 7), oorlogsmisdade en die misdaad van aggressie. Die hof het ingevolge artikel 11 van die Rome Statuut geen terugwerkende jurisdiksie nie en kan slegs sake aanhoor wat spruit uit gebeur na die inwerkingtreding van die Rome Statuut (1 Julie 2002). Die Internasionale Strafhof moenie verwar word met die ad hoc Internasionale Tribunale nie. Die tribunale is onderskeidelik die Internasionale Strafhof vir die voormalige Joego-Slawië (gestig in 1993) en die Internasionale Strafhof vir Rwanda (gestig in 1994).






</doc>
<doc id="72084" url="https://af.wikipedia.org/wiki?curid=72084" title="Stavenisse">
Stavenisse

Die Stavenisse was 'n Nederlandse skip wat aan die Suid-Afrikaanse kus gestrand het. Die stranding van die Stavenisse op 16 Februarie 1686 het baie bygedra tot die Westerse wêreld se kennis van die ryk taal- en kultuurverskeidenheid van die inheemse volkere aan die ooskus van Suider-Afrika sowel as van die aardrykskunde van die gebied.

Die Stavenisse is in 1681 te Middelburg vir die VOC se Kamer van Amsterdam gebou. Vroeg in 1686 was die skip met kapt. Willem Knyff in bevel en volgelaai met 'n vrag peper uit Bengale op sy tweede retoervaart vanaf Java na Amsterdam op pad. By goeie vaartoestande, maar weens die verkeerde berekening van die lengte- en breedteligging en blote agtelosigheid, beland die skip 112 km suid van Port Natal (Durban) by die huidige Ifafastrand, naby Port Shepstone en tussen die mondings van die Umzinto- en Umzimkuluriviere op die strand. Van die 71 opvarendes het 11 verdrink en 47 besluit het om 'n staptog na die nedersetting aan die Kaap die Goeie Hoop aan te pak.

Die 13 wat by die wrak agtergebly het, het saamgespan met die oorlewendes van die stranding van die "Good Hope" en die "Bonaventura" om uit die wrak van die Stavenisse en hout uit die omringende bosse 'n boot van 25 ton, genaamd die Centaurus, te bou. Op 1 Maart 1868 bereik 20 van die mense die Kaap. Die Centaurus is weer gestuur om Stavenisse-stappers te soek en vind o.a. by die Buffelsriver 3 naakte oorlewendes. Kort daarna is 'n verdere 18 aan boord geneem en die volgende jaar het die skip Noord nog 3 mense gevind. Van die oorspronklike 47 stappers is 21 gered en 17 oorlede. Van die ander 9 is nie weer gehoor nie.

Van die oorlewendes van die Stavenisse-ramp het geruime tyd tussen die mondings van die Tugela- en die Buffelsrivier gebly en het die swart bevolkingsgroepe, hulle taal en kultuur goed leer ken. Hulle kon dus eerstehandse inligting oor die mense en die gebied aan goew. Simon van der Stel en sy VOC-amptenare aan die Kaap lewer. Hierdie verslag is van groot belang omdat dit 'n insig gee in die Nguni-samelewing van voor die koms van die blanke setlaars en dus voor Westerse kultuurbeïnvloeding.

Die skip is waarskynlik genoem na die dorp Stavenisse op die eiland Tholen in die Nederlandse provinsie Zeeland.



</doc>
<doc id="72085" url="https://af.wikipedia.org/wiki?curid=72085" title="Strata SE1">
Strata SE1

Strata SE1 (ook bekend as Castle House) is 'n wolkekrabber in Southwark, Londen. Die gebou is in 2010 voltooi en het 'n hoogte van 148 meter en 43 verdiepings.


</doc>
<doc id="72102" url="https://af.wikipedia.org/wiki?curid=72102" title="Acanthopterygii">
Acanthopterygii

Acanthopterygii (stekelrige-straalvinvisse) is 'n vissuperorde behorende tot die infraklas "Teleostei". Ordes wat hoort tot die superorde is:




</doc>
<doc id="72103" url="https://af.wikipedia.org/wiki?curid=72103" title="Panthera">
Panthera

Panthera (of panterkatte) is 'n genus van die familie Felidae.
Dit het vier lewende spesies, wat die grootste katte van die Felidae-familie uitmaak. Al die katte in die familie kan bome klim en hulle is die enigste katte wat kan brul. Die tier is die grootste "Panthera"-spesie, asook die grootste van al die katte. Die luiperd is die kleinste van die "Panthera"-spesies.

Die jagluiperd is nie deel van die genus nie, omdat dit meer verwant aan kleiner katte is. Die jagluiperd is ook anders as al die ander katte omdat dit net effens intrekbare kloue het en sy prooi jaag, en nie soos ander katte bekruip nie.

Uitgestorwe spesies word met 'n † aangedui:



</doc>
<doc id="72106" url="https://af.wikipedia.org/wiki?curid=72106" title="Bospoortdam">
Bospoortdam

Die Bospoortdam is geleë in die Hexrivier, 'n sytak van die Elandsrivier, deel van die Krokodilbekken, in die Noordwesprovinsie. Die dam is in 1933 voltooi en verskaf drinkwater aan Rustenburg, maar is erg gekontamineer as gevolg van platinum- en chroom-myne in die omgewing.



</doc>
<doc id="72108" url="https://af.wikipedia.org/wiki?curid=72108" title="Bloubekmalmok">
Bloubekmalmok

Die Bloubekmalmok ("Thalassarche cauta") is seevoël wat baie voorkom in Suid-Afrika van Mei tot Oktober en skaars is die ander maande. Die voël staan ook bekend as die "Bloubekalbatros" en het 'n vlerkspan van 2.4 m-2.8 m. In Engels staan die voël bekend as die "Shy albatross".




</doc>
<doc id="72114" url="https://af.wikipedia.org/wiki?curid=72114" title="Grootwulp">
Grootwulp

Die Grootwulp ("Numenius arquata") is 'n voël wat broei in die Noordelike Halfrond en migreer na die Suidelike Halfrond. Die voël het 'n vlerkspan van 90 cm en word hoofsaaklik by Langebaan-strandmeer gevind. In Engels staan die vis bekend as die "Eurasion curlew".




</doc>
<doc id="72115" url="https://af.wikipedia.org/wiki?curid=72115" title="Kleinwulp">
Kleinwulp

Die Kleinwulp ("Numenius phaeopus") is voël wat broei in die Noordelike Halfrond en migreer na die Suidelike Halfrond. Die voël het 'n vlerkspan van 82 cm. In Engels staan die voël bekend as die "Commen whimbrel".




</doc>
<doc id="72116" url="https://af.wikipedia.org/wiki?curid=72116" title="Kalahariwipstert">
Kalahariwipstert

Die Kalahariwipstert ("Cercotrichas paena") is 'n voël wat voorkom in Namibië, Botswana, Noordwes en die Noord-Kaap. Die voël is ligbruin en het geen vlerkstrepe nie. In Engels staan die voël bekend as die "Kalahari scrub robin".




</doc>
<doc id="72117" url="https://af.wikipedia.org/wiki?curid=72117" title="Gestreepte wipstert">
Gestreepte wipstert

Die Gestreepte wipstert ("Cercotrichas leucophrys") is 'n voël wat in Namibië en Noordwes-Zimbabwe voorkom. Die voël kan maklik uitgeken word deur sy twee wit vlerkstrepe en gestreepte borskant. Hy kan maklik verwar word met die Baardwipstert. In Engels staan die voël bekend as die "White-browed scrub robin".




</doc>
<doc id="72119" url="https://af.wikipedia.org/wiki?curid=72119" title="Vektoranalise">
Vektoranalise

Vektoranalise is 'n afdeling van wiskunde, wat hom met die meerveranderlike analise van vektore bemoei. Vektoranalise verwys dan na 'n samehangende groep formules en oplosmetodes wat van groot praktiese belang en nut is, veral in fisika en ingenieurswese. Die oorsprong van vektoranalise lê in die analise van kwaternione, en is aanvanklik deur Joshia Willard Gibbs en Oliver Heaviside in die laat-negentiende eeu opgestel. Vektoranalise het egter die kwaternioon beskouing byna geheel en al vervang.

Die wiskundige voorwerpe wat in vektoranalise ondersoek word, is die vektorveld en die skalaarveld. In die meerderheid van die gevalle, is die vektorveld die gewone driedimensionele Euklidiese ruimte, en die skalaarveld die reële getalle. Die vektoranalise is dan veral geïnteresseerd in die ruimte- en tydsafgeleidenes van hierdie vektore en skalare. 

'n Alledaagse voorbeeld van 'n probleem wat in terme van vektoranalise gestel kan word, is die manier hoe die temperatuur van water in 'n swembad verander terwyl die water rondvloei. Die temperatuur vorm hier 'n skalaarveld: op elke punt in die swembad bestaan daar 'n skalaar waarde (die temperatuur). Die waterstroom in die swembad vorm 'n vektorveld: op elke punt in die swembad bestaan daar 'n vektor (die stroomsnelheid). Met behulp van vektoranalise kan daar dan bepaal word wat die temperatuur op 'n gegewe plek op 'n gegewe tydstip sal wees.

Vektoranalise bestudeer verskeie differensiale-operatore, en om die notasie te vereenvoudig word daar gewoonlik van die del operator gebruikgemaak. Hy word as formula_1 geskryf en gewoonlik "nabla" genoem. Die vier belangrikste operatore is: 

Vir sommige van hierdie operatore is daar 'n stelling wat verwant is aan die fundamentele stelling van kalkulus, maar toepasbaar op hoërdimensionele funksies.


</doc>
<doc id="72126" url="https://af.wikipedia.org/wiki?curid=72126" title="Rietvleirivier">
Rietvleirivier

Die Rietvleirivier is 'n klein rivier in Gauteng in Suid-Afrika. Dit is 'n sytak van die Hennopsrivier en 'n deel van die Krokodilrivierbekken.

Die Rietvleidam is in die Rietvleirivier geleë. Die dam is in 1934 voltooi met 'n bakmaat van 12.3 miljoen m. Water uit die dam word gebruik om Pretoria se munisipale water aan te vul.


</doc>
<doc id="72128" url="https://af.wikipedia.org/wiki?curid=72128" title="Vektor">
Vektor

In wiskunde, fisika en ingenieurswese, is 'n vektor 'n meetkundige voorwerp wat 'n lengte en 'n rigting het. Formeel word 'n vektor gedefinieer as 'n element van 'n vektorruimte. Een van die algemeenste vektore is die driedimensionele vektor, wat 'n punt in driedimensionele ruimte beskryf. So 'n punt kan voorgestel word deur sy drie koördinate: x, y en z. Die vektor kan dan as 'n pyl gesien word, wat by die oorsprong - die punt met koördinate (0,0,0) - begin en by die punt (x,y,z) eindig. Sulke pyle word gebruik om eienskappe soos snelheid, verplasing, versnelling en krag te beskryf. Die term "vektor" is in 1837 ingevoer deur William Rowan Hamilton, en is aanvanklik gebruik om slegs driedimensionele vektore te beskryf. Die term word deesdae in 'n baie breër sin gebruik, aangesien daar geweldig baie verskillende vektorruimtes bestaan. 

Om vektore van skalare te onderskei, word vektore gewoonlik in vetdruk uitgebeeld, soos a, of as 'n letter met 'n pyltjie bo-op, soos formula_1, of as 'n hoofletter A. Dit is egter slegs notasie, en daar bestaan baie uitsonderings hierop. Die lengte, of grootte van die vektor word aagedui soos volg: formula_2. 'n Vektor kan as 'n pyltjie voorgestel word:

Die vektor a word dan ook geskryf as formula_3. Twee vektore is gelyk aan mekaar, as hulle dieselfde grootte en rigting het. As die beginspunt van die vektor belangrik is, dan word dit 'n gebonde vektor genoem. Maar as die beginspunt nie belangrik is nie, dan is die volgende twee vektore gelyk aan mekaar: 

'n Belangrike konsep is die van 'n vektorbasis. 'n Basis is 'n stel vektore wat gerek en bymekaargetel kan word om enige ander vektor te gee. Byvoorbeeld, in drie dimensies vorm die eenheidsvektor in die x rigting (dit is 'n vektor, aangedui deur e, wat direk in die x rigting wys en 'n lengte van 1 het), die eenheidsvektor in die y rigting (e), en die eenheidvektor in die z rigting (e) 'n basis. Enige driedimensionele vektor kan beskryf word deur 'n sekere afstand in die x rigting te gaan, en dan 'n afstand in die y rigting, en dan 'n afstand in die z rigting. Wiskundig gesproke skryf ons:

Waar a die lengte van die vektor in die x rigting is, a die lengte in die y rigting, en a die lengte in die z rigting. Ander, maar gelykstaande formate is om die vektor in sy ryvorm, (a, a, a) of in sy kolomvorm te skryf:

Soms word daar ook van 'n basis gebruikgemaak wat nie mooi in die x, y , en z rigtings wys nie. Die basisvektors word dan gewoonlik as die versameling vektors {e, e, e} geskryf, en die vektor a kan dan in terme van hierdie basis geskryf word as:

Waar a die lengte van die vektor in die e rigting is, en soortgelyk vir die ander rigtings.



</doc>
<doc id="72129" url="https://af.wikipedia.org/wiki?curid=72129" title="Hennopsrivier">
Hennopsrivier

Die Hennopsrivier is 'n rivier in Gauteng in Suid-Afrika, wat oos van Tembisa ontspring, waar dit die Olifantspruit heet. 

Die Rietvleirivier is 'n sytak van die Hennops en hul weer van die Krokodilrivier.

Die Centurionmeer is in die Hennopsrivier geleë. 

Die Hennopsrivier kry sy naam van die plaas "Hennopsrivier" wat vernoem is na die weduwee Helena Hennop, eienaar van die plaas in die 1850's.
Oorspronklik het die stroom slegs wes van Swartkop as die Hennopsrivier bekend gestaan.
Oos van Swartkop het dit as die Sesmylspruit bekend gestaan. Die destydse Verwoerdburgse stadsraad het besluit dat die rivier in sy munisipale gebied net as die Hennopsrivier bekend sal staan. Pretoria se stadsraad was sterk gekant teen enige verandering aan die naam Sesmylspruit omdat dit belangrike historiese waarde vir die stad het.

Die riviervallei in Centurion is in rustige en skilderagtige dele geleë, en omliggende stede se inwoners maak deeglik daarvan gebruik, veral oor naweke as staproete, vir hengel, kampeer, en piekniek hou. Daar is twee smal hangbrûe vir stappers oor die Hennops, een by die Centurion Mall (van staal), en die ander by Hennops Pride (toue en kabels).



</doc>
<doc id="72130" url="https://af.wikipedia.org/wiki?curid=72130" title="Kaapse flap">
Kaapse flap

Die Kaapse flap ("Euplectes capensis") is 'n voël wat voorkom in die Weskus, suidkus, ooskus tot by KwaZulu-Natal, Lesotho, Vrystaat, Gauteng, Mpumalanga, die kus van Mosambiek en sentraal Zimbabwe. Die broeiende mannetjie is swart en geel. Die voël leef in grasagtige gebiede en heideveld. In Engels staan die voël bekend as die "Yellow Bishop".




</doc>
<doc id="72131" url="https://af.wikipedia.org/wiki?curid=72131" title="DVB-T2">
DVB-T2

DVB-T2 is 'n die tweede generasie van DVB-T, die standaard wat gebruik word om digitale terrestriële televisie moontlik te maak. Die standaard word deur die DVB-konsortium opgestel en gepubliseer. Die tweede generasie bied beter samepersing (kompaktering van data) en kan gevolglik meer kanale dra.

Op 14 Januarie 2011 het die Suid-Afrikaanse Departement van Kommunikasie aangekondig dat DVB-T2 vir digitale uitsendings in Suid-Afrika gebruik gaan word. Daar word beplan om die analoog-sein teen Desember 2013 af te skakel.

Mense wat die sein wil opvang benodig 'n eksterne T2-dekoderder of 'n TV-stel met 'n ingeboude T2-dekodeerder. 
Teen Januarie 2013 was daar nog weinig TV-stelle met ingeboude T2-dekordeerders op die Suid-Afrikaanse mark beskikbaar. 



</doc>
<doc id="72132" url="https://af.wikipedia.org/wiki?curid=72132" title="Skalaar">
Skalaar

’n Skalaar verwys in die ruimste sin na ’n gewone getal. Die term word veral in wiskunde en fisika gebruik. Terwyl 'n vektor beide ’n rigting en ’n grootte het, het ’n skalaar slegs ’n grootte. 

In fisika word gepraat van ’n "skalêre grootheid" wanneer iets geen spesifieke rigting het en nie afhang van die koördinaatstelsel nie. Voorbeelde van skalare is:

Daarteenoor staan vektore, wat ’n grootte en rigting het, soos snelheid, krag, verplasing en ’n elektriese stroom.

Die woord "skalaar" is afgelei van die Engelse woord "scale" (skaal, oftewel ’n reeks getalle), wat op sy beurt afgelei is van die Latynse woord "scala" ("leer").

Volgens die Oxford English Dictionary is die woord vir die eerste keer in 1846 gebruik deur W.R. Hamilton. Hy het dit gebruik na aanleiding van die reële deel van ’n kwaternioon:


</doc>
<doc id="72133" url="https://af.wikipedia.org/wiki?curid=72133" title="Eenheidsvektor">
Eenheidsvektor

In meetkunde is 'n eenheidsvektor 'n vektor met 'n lengte van een. Eenheidsvektore word gereeld deur 'n kleinletter met 'n kappie bo-op geskryf, soos formula_1. Strenggesproke bestaan eenheidsvektore slegs in genormeerde vektorruimtes (dit is vekktorruimtes waar die konsep van "lengte" bestaan). 


</doc>
<doc id="72134" url="https://af.wikipedia.org/wiki?curid=72134" title="Verdun">
Verdun

Die Franse stad Verdun is in die département Meuse in die gewes Grand Est geleë. Alhoewel hy deesdae redelik klein is, met 'n bevolking van sowat 19 000, is die stad van besonderse historiese belang. Die Verdrag van Verdun waarop die politieke verdeling van Europa vir 'n lang tyd berus het, is hier in 843 onderteken. Die verwoestende Slag van Verdun tydens die Eerste Wêreldoorlog is net buite die stad geveg.


</doc>
<doc id="72136" url="https://af.wikipedia.org/wiki?curid=72136" title="Vektorveld">
Vektorveld

In die vektoranalise is 'n vektorveld 'n afbeelding wat elke punt in 'n Euklidiese ruimte (gewoonlik driedimensionele ruimte) aan 'n vektor koppel. 'n Vektorveld in 'n vlak kan voorgestel word as 'n klomp pyltjies wat elkeen aan 'n punt op die vlak vasgemaak is. Vektorvelde wys hoe 'n vektoreienskap, soos snelheid of krag, oor ruimte verander. 'n Vektorveld kan gebruik word om die snelheid van water in 'n wasbak voor te stel: die water het op elke punt in die wasbak 'n snelheid, en die snelheid verander van punt tot punt.


</doc>
<doc id="72137" url="https://af.wikipedia.org/wiki?curid=72137" title="Skalaarveld">
Skalaarveld

In wiskunde en fisika is 'n skalaarveld 'n funksie wat aan elke punt in 'n ruimte 'n skalaarwaarde toeken. 'n Voorbeeld hiervan is die temperatuur in 'n kamer: op elke plek in die kamer is daar 'n afsonderlike temperatuur (en temperatuur is 'n skalaar).


</doc>
<doc id="72139" url="https://af.wikipedia.org/wiki?curid=72139" title="Kortstertflap">
Kortstertflap

Die Kortstertflap ("Euplectes axillaris") is 'n voël wat voorkom aan die kuste van die Oos-Kaap, KwaZulu-Natal en Mosambiek en onmiddellike binneland. Dit kom ook voor by die Okavangorivier, Okavango Delta en Caprivistrook. 

Broeiende mannetjies het rooi skouers en dofgeeloranje grootdekvere. Nie-broeiende mannetjies behou die geel skouers en swarterige vlerke. In Engels staan dit bekend as die "Fan-tailed widowbird".




</doc>
<doc id="72141" url="https://af.wikipedia.org/wiki?curid=72141" title="Kaprivistrook">
Kaprivistrook

Die Kaprivistrook is 'n 30 km breë strook land in Afrika tussen Angola en Botswana wat aan Namibië behoort. Sedert 1990 val die Kaprivistrook in twee Namibiese streke: die westelike helfte lê in die Kawangostreek, terwyl die oostelike helfte in die Sambesistreek is. Die strook begin in die noordooste van die land op die 21 graad oosterlengte en strek 450 km na die ooste tot die punt waar die Choberivier van die Zambezirivier aftak. Die strook grens in die noorde aan Angola en Zambië en in die suide aan Botswana. Die Okavangorivier vloei deur die westelike deel van die Kaprivistrook.

Die Kaprivistrook is na die Duitse kanselier Leo von Caprivi vernoem. Von Caprivi het die gebied in 1890 by Duits-Wes-Afrika gevoeg in 'n ruiltransaksie met die Verenigde Koninkryk. Dit het Duitsland toegang tot die Zambezirivier en 'n roete na Suid-Afrika se ooskus, waar die Duitse kolonie Tanganjika geleë was, gegee. Die oordrag was 'n deel van die Helgoland-Zanzibar-Verdrag, waarvolgens Duitsland sy belang in Zanzibar geruil het vir die Kaprivistrook en die Helgoland eiland in die Noordsee.

Namibië en Botswana het 'n langdurige geskil oor die suidelike grens van die Kaprivistrook na die Internasionale Hof van Justisie geneem. Die kern van die gebiedsgeskil gaan oor die eienaarskap van die Choberivier. Die uitkoms van die geskil sou bepaal of 'n groot eiland, bekend as Kasikili (Namibië) of Seddudu (Botswana) onderskeidelik, in Namibië se nasionale grondgebied val. Die regering van Botswana beskou die eiland as 'n integrale deel van die Chobe Nasionale Park. Daarenteen beskou die Namibiese regering en baie inwoners van die Kaprivistrook die eiland as deel van die oorspronklike Duits-Britse ooreenkoms. Geslagte van die Kaprivistrook se inwoners het dit vir seisoenale weiding, rietinsameling en as 'n begraafplaas gebruik. In Desember 1999 het die Internasionale Hof van Justisie beslis dat die belangrikste deel van die Choberivier en daarom die internasionale grens, na die noorde van die eiland lê, en dat die eiland deel vorm van Botswana.

Die Kaprivistrook bestaan tans grotendeels uit natuurparke:



</doc>
<doc id="72146" url="https://af.wikipedia.org/wiki?curid=72146" title="Kwandorivier">
Kwandorivier

Die Kwandorivier is 'n rivier in Afrika wat deur Angola, Zambië, Botswana en Namibië vloei. Die rivier ontspring in die hooglande van Angola en vloei dan in 'n suidelike rigting deur die Kaprivistrook (Namibië) na die Linyanti-moeras op die grens met Botswana. Onder die moeras staan die rivier as die Linyantirivier bekend en verder suid as die Choberivier. Slegs in tye van hoë afvoer bereik die water die Zambezirivier. Vanuit die Zambezi vloei die water meestal in 'n westelike rigting.

Die Chobe Nasionale Park in Botswana het sy naam aan die rivier te danke.


</doc>
<doc id="72150" url="https://af.wikipedia.org/wiki?curid=72150" title="Geelrugflap">
Geelrugflap

Die Geelrugflap ("Euplectes macrourus") is 'n voël wat hoofsaaklik in vogtige grasveld en vleierige gebiede van Zimbabwe voorkom. Die broeiende mannetjie het 'n langer stert as die Kaapse flap en is swart met geel op sy mantel. Die nie-broeiende mannetjie behou die geel skouers en swarterige vlerke. In Engels staan die voël ook bekend as "Yellow-mantled Widowbird".




</doc>
<doc id="72152" url="https://af.wikipedia.org/wiki?curid=72152" title="Rooikeelflap">
Rooikeelflap

Die rooikeelflap ("Euplectes ardens") is 'n voël wat in noordoos Zimbabwe en die oostelike dele van Suid-Afrika voorkom. Die broeiende mannetjie is hoofsaaklik swart met 'n rooi borsband, waar die wyfie en die nie-broeiende mannetjie 'n diggestreepte rugkant het. In Engels staan die voël bekend as "Red-collared Widowbird".




</doc>
<doc id="72156" url="https://af.wikipedia.org/wiki?curid=72156" title="Witvlerkflap">
Witvlerkflap

Die Witvlerkflap ("Euplectes albonotatus") is 'n voël wat voorkom in KwaZulu-Natal, Vrystaat, Gauteng, Mpumalanga, Limpopo, noord Botswana en Zimbabwe. In Engels staan die vis bekend as die "White-winged Widowbird".




</doc>
<doc id="72157" url="https://af.wikipedia.org/wiki?curid=72157" title="Euplectes">
Euplectes

Euplectes (vinke en flappe) is 'n genus wat hoort tot die voëlfamilie Ploceidae. Die genus is verwant aan die wewers en is sterk dimorfiese, poligame voëls. Die broeiende mannetjies is oorwegend swart terwyl die nie-broeiende mannetjies, wyfies en jonges valerig is. Die genus bou 'n ovaalnes met 'n syingang.

Die volgende spesies is deel van die genus:




</doc>
<doc id="72162" url="https://af.wikipedia.org/wiki?curid=72162" title="Goudgeelvink">
Goudgeelvink

Die goudgeelvink ("Euplectes afer") is 'n standvoël wat in sentraal Suid-Afrika en dele van Botswana en Zimbabwe voorkom. In Engels staan die voël bekend as die "Yellow-crowned Bishop".




</doc>
<doc id="72163" url="https://af.wikipedia.org/wiki?curid=72163" title="Lu'an">
Lu'an

Lu'an (Chinees: 六安) is 'n stad in die Chinese provinsie Hubei met 'n bevolking van 1 482 729 in 2010. Die stad is in die ooste van China geleë. 

Lu'an grens in die ooste aan Hefei, in die noordooste aan Huainan, in die noorde aan Fuyang, in die suidooste aan Chaohu en in die suide aan Anqing.


</doc>
<doc id="72164" url="https://af.wikipedia.org/wiki?curid=72164" title="Luoyang">
Luoyang

Luoyang (Chinees: 洛阳) is 'n stad in die Chinese provinsie Henan met 'n bevolking van 6 549 486 in 2010. Die stad is in die ooste van China, suid van die Geelrivier, suidwes van Beijing en Tianjin geleë. 

Luoyang grens in die ooste aan Zhengzhou, in die suidooste aan Pingdingshan, in die suide aan Nanyang, in die weste aan Sanmenxia, in die noorde aan Jiyuan en in die noordooste aan Jiaozuo. Die stad is bekend as "een van die vier groot ou hoofstede van China". Luoyang het vanaf 771 v.C. tot 256 v.C. en vanaf 25 tot 190 as hoofstad van China gedien.


</doc>
<doc id="72165" url="https://af.wikipedia.org/wiki?curid=72165" title="Lys van Bisantynse keisers">
Lys van Bisantynse keisers

Die Lys van Bisantynse keisers bevat die heersers van die Bisantynse Ryk van die stigting van Konstantinopel in 330 n.C. tot die ryk se verowering deur die Ottomaanse Ryk in 1453. Net die keisers wat as wettige heersers erken is en soewereine mag gehad het, is ingesluit. Valse aanspraakmakers en junior medekeisers is uitgesluit.

Die lyn keisers begin tradisioneel met die Romeinse keiser Konstantyn die Grote, die eerste Christelike keiser, wat die stad Bisantium herbou het as die keiserlike hoofstad, Konstantinopel. Tydens sy bewind het die belangrikste eienskappe van die Bisantynse Ryk begin ontwikkel: ’n Romeinse politieke bestel wat om Konstantinopel gesentreer was en oorheers is deur die Griekse ooste, met die Christendom as die staatsgodsdiens.

Al die Bisantynse keisers het hulself as Romeinse keisers beskou: die term "Bisantynse" is eers in die 16de eeu in die Weste begin gebruik.

Die titel van alle keisers voor Herakleios was amptelik "augustus", hoewel ander titels soos "dominus" ook gebruik is. Hul name is voorafgegaan deur "imperator caesar" en gevolg deur "augustus". Ná Herakleios het die algemene titel die Griekse "basileus" (βασιλεύς) geword. Ná die stigting van die mededingende Romeinse Ryk in Wes-Europa is die titel "autokrator" (αυτοκράτωρ) al hoe meer gebruik. In latere eeue is hulle soms "keiser van die Grieke" genoem deur Westerse Christene, maar hulle het hulself steeds as "Romeinse keisers" beskou. Teen die einde van die ryk se bestaan het hulle na hulself verwys as "[Keiser se naam] in Christus, Keiser en Outokraat van die Romeine".

In die Middeleeue was dinastieë algemeen, maar die beginsel van oorerflike opvolging is nooit in die ryk geformaliseer nie. Dit was ’n praktyk eerder as ’n onveranderlike beginsel.



</doc>
<doc id="72166" url="https://af.wikipedia.org/wiki?curid=72166" title="Zhangzhou">
Zhangzhou

Zhangzhou (Chinees: 漳州) is 'n stad in die Chinese provinsie Foekien met 'n bevolking van 4 809 983 in 2010. Die stad is in die suidooste van China aan die kus van die Suid-Chinese See geleë. Zhangzhou grens in die noordooste aan Xiamen (廈門) en Quanzhou (泉州) en in die noordweste aan Longyan.


</doc>
<doc id="72167" url="https://af.wikipedia.org/wiki?curid=72167" title="Datong">
Datong

Datong (Chinees: 大同) is 'n stad in die Chinese provinsie Shanxi met 'n bevolking van 3 318 057 in 2010. Die stad is in die noordooste van China, wes van Beijing en Tianjin geleë. Datong is tydens die Han-dinastie as "Pingcheng" (平城) gestig en het vanaf 398 tot 494 as hoofstad van China gedien. In 1048 is die stad ná Datong ("groot eenheid") hernoem.


</doc>
<doc id="72169" url="https://af.wikipedia.org/wiki?curid=72169" title="Lys van Suider-Afrikaanse voëls volgens wetenskaplike name">
Lys van Suider-Afrikaanse voëls volgens wetenskaplike name

Hier volg 'n lys van Suider-Afrikaanse voëls, alfabeties gerangskik volgens hulle wetenskaplike name:



























</doc>
<doc id="72215" url="https://af.wikipedia.org/wiki?curid=72215" title="Wriggleswadedam">
Wriggleswadedam

Die Wriggleswadedam is geleë in die Kubusirivier naby Stutterheim in die Oos-Kaap, Suid-Afrika. Die dam is in 1991 geopen.



</doc>
<doc id="72227" url="https://af.wikipedia.org/wiki?curid=72227" title="Bridle Driftdam">
Bridle Driftdam

Die Bridle Driftdam is geleë in die Buffelsrivier by Oos-Londen in die Oos-Kaap, Suid-Afrika. Die dam is in 1969 geopen en het 'n bakmaatvolume van 101,6 miljoen m agter 'n wal van 55 m hoog.



</doc>
<doc id="72228" url="https://af.wikipedia.org/wiki?curid=72228" title="Herakleios van Bisantium">
Herakleios van Bisantium

Herakleios (Latyn: "Flavius Heraclius Augustus", Grieks: "Φλάβιος Ἡράκλειος"; omstreeks 575 – 11 Februarie 641) was van 610 tot 641 keiser van die Bisantynse Ryk. Hy het onder meer Grieks as die amptelike taal aanvaar. Hy het in 608 bekend geword nadat hy en sy pa, Herakleios die Ouere, die eksarg van Afrika, ’n suksesvolle opstand teen die ongewilde keiser Phokas gelei het.

In 608 het Herakleios sr. en sy seun ’n opstand begin teen Phokas, wat al hoe ongewilder geword het. Hulle het munte uitgereik met hulle twee in konsulêre (maar nie keiserlike) regalia. Phokas het gereageer met teregstellings, onder meer van die oudkeiserin Constantina en haar drie dogters. Nicetas. ’n neef van Herakleios sr., het ’n inval in Egipte gelei en Herakleios jr. het ooswaarts geseil met ’n ander mag via Sisilië en Siprus. In die daaropvolgende burgeroorlog is Phokas se general Bonosus in Egipte verslaan. Die Perse het die konflik uitgebuit en ’n groot deel van die oostelike provinsies ingeneem; hulle het selfs Anatolië begin binnedring.

Teen 610 het Herakleios jr. in die omgewing van Konstantinopel aangekom terwyl die grootste deel van die Bisantynse leër wat Phokas ondersteun het, óf verslaan is óf gedros het. ’n Paar vooraanstaande lede van die aristrokrasie het Herakleios tegemoet gegaan en hy het gereël dat hy tot keiser verklaar word. Hy het Konstantinopel sonder teenstand binnegegaan en Phokas doodgemaak.

Daar was tydens Herakleios se bewind verskeie militêre veldtogte. Die jaar toe hy aan die bewind gekom het, is die ryk aan verskeie fronte bedreig. Hy het dadelik werk gemaak van die lang oorlog teen die Persiese Sassaniede. In die eerste gevegte van die veldtog is Bisantium verslaan; die Persiese leër het hul pad na die Bosporus oopgeveg. Omdat Konstantinopel beskerm is deur ondeurdringbare mure, het die Bisantyne egter nie ’n algehele nederlaag gely nie. Herakleios het die weermag daarna versterk en die Perse uit Klein-Asië verdryf. Hy het hul gebied diep binnegedring en hulle in 627 finaal oorwin. Die Persiese koning, Khosrau II, is kort daarna vermoor en toe was daar vrede in die twee ryke.

Kort na hierdie oorwinning het ’n nuwe bedreiging op die Bisantynse Ryk gewag: die Moslem-inval. In 629 het die Islamitiese profeet Mohammed al die Arabiese volke van die Arabiese Skiereiland verenig. Dié stamme was voorheen te verdeel om ’n ernstige militêre bedreiging vir die Bisantyne of Perse in te hou. Die verenigde volk, aangespoor deur hul nuwe geloof, Islam, was egter nou een van die magtigste state in die streek. Die eerste botsing tussen die Moslems en Bisantyne was in September 629. ’n Klein Moslem-mag het die provinsie Arabië aangeval, maar is afgeweer.

Die volgende jaar het die Moslems verskeie streke aangeval, tot so ver as Gaza. Toe die Moslems Sirië en Palestina in 634 aanval, kon Herakleios hulle nie persoonlik teenstaan nie. Hoewel hy strategies in beheer was, het sy generaal hom in veldslae gefaal. Met die Slag van Jarmoek in 636 het die Bisantynse leër ’n groot nederlaag gely. Teen die tyd van Herakleios se dood op 11 Februarie 641 het hulle die grootste deel van Egipte ook verloor.

Historici glo Herakleios het baie bereik. Hy het die ryk vergroot en sy reorganisasie van die regering en weermag was baie suksesvol. Hoewel die grond wat hy gewen het in die oorlog teen die Perse weer verloor is met die inval van die Moslems, tel Herakleios steeds onder die groot Romeinse keisers.

Een van sy grootste nalatenskappe was om die amptelike taal van die ryk in 620 van Latyn na Grieks te verander. Wat godsdiens betref, was Herakleios die dryfkrag agter die bekering van mense wat na die Balkanse Skiereiland gemigreer het. Op sy versoek het pous Johannes IV (640–642) Christenonderwysers en sendelinge na Dalmasië gestuur waar Slawiese gode nog aanbid is. Hy het ook eenheid in die kerk probeer bewerkstellig, maar dit het misluk en hom ongewild onder kerkleiers gemaak.

Herakleios was twee keer getroud: eers met Fabia Eudokia, ’n dogter van Rogatus, en toe met sy niggie Martina. Hy het twee kinders by Eudokia gehad en nege by Martina. Baie van die kinders was sieklik.

Twee van Herakleios se seuns sou keiser word: Martina se seun Heraklonas, van 638 tot 641, en Konstantyn III, sy seun by Eudokia, van Februarie 641 tot Mei 641. Herakleios het minstens een buite-egtelike seun, Johannes Athalarichos, gehad en dié het teen sy pa saamgesweer. Toe Herakleios daarvan uitvind, het hy Johannes se neus en hande laat afkap en hom verban.

In die laaste jare van Herakleios se bewind was daar ’n stryd tussen Konstantyn III en Martina, wat wou hê haar seun Heraklonas moes keiser word. Herakleios het by sy dood die ryk aan albei seuns nagelaat om saam te regeer met Martina as regent.

 Hierdie artikel is vertaal uit die 


</doc>
<doc id="72229" url="https://af.wikipedia.org/wiki?curid=72229" title="Zhanjiang">
Zhanjiang

Zhanjiang (Chinees: 湛江) is 'n stad in die Chinese provinsie Guangdong met 'n bevolking van 6 993 304 in 2010. Die stad is in die suidooste van China aan die kus van die Suid-Chinese See regoor die eiland Hainan geleë. 

In 1898 het Franse troepe die stad beset en tot die Japannese verowering tydens die Tweede Chinees-Japannese Oorlog in 1943 beheer. In 1946 is Zhanjiang weer aan China teruggegee en het sedertdien 'n ekonomiese groei ervaar.


</doc>
<doc id="72230" url="https://af.wikipedia.org/wiki?curid=72230" title="Panjin">
Panjin

Panjin (Chinees: 盘锦) is 'n stad in die Chinese provinsie Liaoning met 'n bevolking van 1 243 000 in 2010. 

Die stad is in die noordooste van China aan die kus van die Golf van Bohai, noordoos van Beijing en Tianjin geleë. Die stad grens in die noordooste en ooste aan Ansjan, in die suidooste aan Yingkou en in die weste en noordweste aan Jintsjou.


</doc>
<doc id="72231" url="https://af.wikipedia.org/wiki?curid=72231" title="Suqian">
Suqian

Suqian (Chinees: 宿迁) is 'n stad in die Chinese provinsie Jiangsu met 'n bevolking van 4 730 000 in 2010. 

Die stad is in die ooste van China naby die kus van die Oos-Chinese See, noordwes van Nanjing en Sjanghai en suid van Beijing en Tianjin geleë. Suqian grens in die noordweste aan Xutsjou, in die noordooste aan Lianyungang en in die suide aan Huai'an.


</doc>
<doc id="72232" url="https://af.wikipedia.org/wiki?curid=72232" title="Handan">
Handan

Handan (Chinees: 邯郸) is 'n stad in die Chinese provinsie Hebei met 'n bevolking van 9 174 679 in 2010. Die stad is in die ooste van China, suidwes van Beijing en Tianjin geleë. 

Handan grens in die noorde aan Xingtai. Tydens die tydperk van die Strydende State in die 4de en 3de eeu v.C. het dit as hoofstad van die koninkryk van Zhao (赵) gedien.


</doc>
<doc id="72233" url="https://af.wikipedia.org/wiki?curid=72233" title="Ma'anshan">
Ma'anshan

Ma'anshan (Chinees: 马鞍山) is 'n stad in die Chinese provinsie Anhui met 'n bevolking van 1 366 302 in 2010. Die stad is in die ooste van China aan die Yangtze, suidwes van Beijing en Tianjin geleë. Ma'anshan grens in die weste aan Hefei, in die suidweste aan Wuhu en in die ooste aan Nanjing. Ma'anshan is 'n belangrike industriële stad en maak deel uit van die metropolitaanse gebied van Nanjing.


</doc>
<doc id="72234" url="https://af.wikipedia.org/wiki?curid=72234" title="Yingkou">
Yingkou

Yingkou (Chinees: 营口) is 'n stad in die Chinese provinsie Liaoning met 'n bevolking van 2 428 534 in 2010. 

Die stad is in die noordooste van China aan die kus van die Golf van Bohai, noordoos van Beijing en Tianjin geleë. Yingkou is ná Dalian die tweede grootste hawestad van Noordoos-China en 'n belangrike nywerheidstad.


</doc>
<doc id="72235" url="https://af.wikipedia.org/wiki?curid=72235" title="Fushun">
Fushun

Fushun (Chinees: 抚顺) is 'n stad in die Chinese provinsie Liaoning met 'n bevolking van 2 138 090 in 2010. 

Die stad is in die noordooste van China naby die kus van die Golf van Bohai, noordoos van Beijing en Tianjin geleë. Fushun grens in die weste aan Shenyang en in die suide aan Noord-Korea. Die stad was tot 1905 deur Rusland en van 1905 tot 1945 deur Japan beset.


</doc>
<doc id="72236" url="https://af.wikipedia.org/wiki?curid=72236" title="Changde">
Changde

Changde (Chinees: 常德) is 'n stad in die Chinese provinsie Hunan met 'n bevolking van 5 717 218 in 2010. Die stad is in die suidooste van China aan die Jangtse, suidwes van Wuhan en noordwes van Changsha geleë.


</doc>
<doc id="72238" url="https://af.wikipedia.org/wiki?curid=72238" title="Ben Schoeman-hoofweg">
Ben Schoeman-hoofweg

Die Ben Schoeman-hoofweg is die hooftoevoer tussen Johannesburg en Pretoria. Dit bestaan uit gedeeltes van die N1- en N14-hoofweë. Die pad is in 1968 geopen en is na die voormalige Minister van Vervoer, Ben Schoeman genoem. Dit is die besigste pad in Suid-Afrika.


</doc>
<doc id="72240" url="https://af.wikipedia.org/wiki?curid=72240" title="Arcadius">
Arcadius

Arcadius (Latyn: Flavius Arcadius Augustus, Grieks: Ἀρκάδιος; 377/8 – 1 Mei 408) was die Bisantynse keiser van 395 tot met sy dood in 408. Hy was die oudste seun van Theodosius I en sy eerste vrou, Aelia Flaccilla, en die broer van die westerse keiser Honorius. Hy was ’n swak leier en sy bewind is oorheers deur ’n rits magtige ministers en sy vrou, Aelia Eudoxia.

Arcadius was die tweede oudste seun van Theodosius I en sy pa het hom in Januarie 383 tot ’n augustus en medeheerser van die oostelike deel van die ryk verklaar. Die werklike mag agter sy bewind was die eunug Eutropius. Arcadius is ook oorheers deur sy vrou, wat hom oortuig het om Eutropius af te dank op die hoogtepunt van sy loopbaan in 399. Op 13 Julie van dieselfde jaar het Arcadius gelas dat alle oorblywende nie-Christelike kerke dadelik afgebreek moes word.

Eudoxia se invloed is sterk teengestaan deur die Patriarg van Konstantinopel, John Chrysostom, wat gevoel het sy gebruik haar familie se rykdom om beheer oor die keiser te kry. Eudoxia het haar invloed gebruik om Chrysostom in 404 te laat afdank, maar sy is later dié jaar dood. Sy en Arcadius het vier kinders gehad: drie dogters, Pulcheria, Arcadiaen en Marina, en een seun, Theodosius.




</doc>
<doc id="72241" url="https://af.wikipedia.org/wiki?curid=72241" title="Theodosius II van Bisantium">
Theodosius II van Bisantium

Theodosius II (Latyn: Flavius Theodosius Junior Augustus, Grieks: Θεοδόσιος Β'; 10 April 401 – 28 Julie 450) was die Bisantynse keiser van 408 tot 450. Hy was ook bekend as Theodosius die Jonge en Theodosius die Kalligraaf.

Hy is veral daarvoor bekend dat hy die Theodosiese Wetboek uitgevaardig het en die Theodosiese Mure van Konstantinopel laat bou het.

Theodosius is in 401 gebore as die enigste seun van keiser Arcadius en sy vrou, Aelia Eudoxia. Hy is reeds in Januarie 402 tot medekeiser saam met sy pa verklaar en was die jongste persoon in die Romeinse geskiedenis met die titel augustus. In 408 is sy pa dood en het die sewejarige keiser van die oostelike deel van die Romeinse Ryk geword.

Die regering is eers waargeneem deur die prefek Anthemius onder wie se toesig Konstantinopel se Theodosiese mure laat bou is.

In 414 is Theodosius se ouer suster Pulcheria tot augusta verklaar en het sy die bewind as regent oorgeneem. Teen 416 is Theodosius tot augustus uit eie reg verklaar en het die regentskap geëindig, maar sy suster het steeds ’n groot invloed op hom uitgeoefen. In Junie 421 is Theodosius getroud met Aelia Eudocia, ’n vrou van Griekse afkoms. Hulle het ’n dogter, Licinia, gehad.

Vanweë Theodosius se toenemende belangstelling in die Christendom, aangevuur deur die invloed van Pulcheria, het hy ’n oorlog teen die Persiese Sassaniede begin wat Christene vervolg het. Die oorlog het gelykop geëindig toe die Romeine gedwing is om vrede te maak weens die bedreiging van die Hunne.

In 423 is die keiser van die westelike deel van die ryk, Honorius, Theodosius se oom, dood en die hofamptenaar Johannes is tot keiser verklaar. Honorius se suster Galla Placidia en haar jong seun, Valentinianus, het na Konstantinopel gevlug om hulp te soek en in 424 het Theodosius oorlog teen Johannes verklaar. In Mei 425 het Valentinianus III keiser van die weste geword, met sy ma as regent. Om bande tussen die twee dele van die ryk te versterk, is Theodosius se dogter, Licinia Eudoxia, as bruid aan Valentinianus beloof.

In 425 het Theodosius die Universiteit van Konstantinopel gestig met 31 professorate. Van die vakrigtings was die reg, filosofie, medies, astronomie en musiek.

In 429 het Theodosius ’n kommissie aangestel om al die wette sedert die bewind van Konstantyn I bymekaar te maak en ’n amptelike regstelsel daar te stel. Dit is nie volvoer nie, maar ’n tweede kommissie het die werk voltooi en die "Codex Theodosianus" is in 438 uitgevaardig. Dit het in die volgende eeu die basies gevorm van die wetboek van keiser Justinianus I.

Die Oostelike Ryk is dikwels deur die Hunne aangeval. In 447 het hulle verskeie stede vernietig en die buitewyke van Konstantinopel bereik. ’n Ooreenkoms is met die Oostelike Ryk aangegaan waarvolgens die keiser belasting aan die Hunne sou betaal van 350 Romeinse pond (sowat 114,5 kg) goud tot in 435 en daarna dubbel dié hoeveelheid.

Toe die Romeinse deel van Afrika in 439 verower word deur die Vandale, het die Oostelike en Wes-Romeinse Ryk troepe na die Romeinse provinsie Sisilië gestuur om die Vandale aan te val, maar dié projek het misluk. Toe die Hunne en Sassaniede sien die ryk se grense word nie goed bewaak nie, het hulle oorlog verklaar. In 443 is twee Romeinse leërs deur die Hunne verslaan en uitgewis. In die daaropvolgende vredesooreenkoms is die Romeinse belasting verdriedubbel tot 2 100 Romeinse pond (sowat 687 kg) goud, waarna die Hunne teruggetrek het. Die oorlog teen die Sassaniede het egter onbeslis geëindig en vrede is in 422 gemaak sonder enige verandering aan die stand van sake.

Theodosius is in 450 oorlede ná ’n perdryongeluk. In die daaropvolgende magstryd het sy suster Pulcheria, wat kort tevore na die hof teruggekeer het, gewen teen die eunug Chrysaphius. Sy het met die generaal Marcianus getrou en hy het keiser geword.





</doc>
<doc id="72242" url="https://af.wikipedia.org/wiki?curid=72242" title="Witoorpikkewyn">
Witoorpikkewyn

Die witoorpikkewyn ("Pygoscelis papua") is 'n voël wat op die Antarktiese-eilande voorkom en baie seldsaam in Suid-Afrika is. In Engels staan die pikkewyn bekend as die "Gentoo Penguin". Pikkewyne kan natuurlik nie vlieg nie, maar is sterk swemmers. Die witoorpikkewyn kan 'n spoed van 40 kilometer per uur in die water haal.

Die pikkewyn is 75–80 cm groot en weeg tot 7.2 kg. Daar is 'n duidelike wit vlek bo en agter die oog met 'n smal wit oogkring. Die pote en snawel is oranje. Die swemvlerke is lank en het 'n ligte oranje tint aan die onderkant.

Die pikkewyn kom in groot getalle voor in Antarktika, Kergueleneilande, Suid-Georgië en op die Falkland-eilande. Kleiner bevolkings is teenwoordig op die Antarktiese skiereiland, Macquarie-eiland, Heard- en McDonaldeilande en die Suidelike Shetlandeilande.




</doc>
<doc id="72243" url="https://af.wikipedia.org/wiki?curid=72243" title="Marcianus van Bisantium">
Marcianus van Bisantium

Marcianus (Latyn: Flavius Marcianus Augustus, Grieks: Μαρκιανός; 392 – 27 Januarie 457) was die Bisantynse keiser van 450 tot met sy dood in 457. Sy bewind is gekenmerk deur die herstel van die Oos-Romeinse Ryk, wat hy teen aanvallers beskerm het, en ekonomiese en finansiële hervormings. Aan die ander kant het sy beleid van isolasie die Wes-Romeinse Ryk sonder hulp gelaat teen aanvalle soos dié van Attila die Hun en die Vandale.

Marcianus is in 392 gebore as die seun van ’n soldaat en was die grootste deel van sy lewe ’n gewone soldaat in Thracië. Terwyl hy saam met sy eenheid teen die Sassaniede geveg het, het hy siek geword en daarna na Konstantinopel gegaan waar hy 15 jaar lank onder generaals Ardaburius en Aspar gedien het. Danksy die invloed van dié twee generaals het hy ’n kaptein geword en later die rang senator gekry. Met die dood van Theodosius II in 450 is hy gekies as man deur Theodosius se suster Pulcheria en het hy keiser van die Oostelike Ryk geword, wat teen dié tyd verarm was weens die aanvalle van die Hunne.

Toe hy keiser word, het Marcianus ophou belasting betaal aan die Hunne. Dié belasting is tydens Theodosius II se bewind ingestel om die Hunne daarvan te weerhou om Konstantinopel aan te val. Attila was bewus daarvan dat hy nooit die hoofstad van die Oostelike Ryk sou kon verower nie en het hom daarna toegespits op die Weste.

Marcianus het sy ryk se geldsake hervorm, uitspattigheid gekeer en die verwoeste distrikte weer bevolk. Hy het aanvalle deur die Romeinse provinsie Sirië en Egipte in 452 afgeweer en onrus aan die Armeense grens in 456 beëindig.

Marcianus het hom min gesteur aan die sake van die Westelike Ryk en dié deel aan sy lot oorgelaat. Hy het niks gedoen om hulle teen Attila te help beskerm of toe die Vandale Rome in 455 geplunder het nie. Net voor Attila se dood in 453 het konflik weer tussen hom en Marcianus opgevlam. Die magtige Hun-koning is egter dood voor ’n volwaardige oorlog uitgebreek het.

Marcianus is op 27 Januarie 457 dood aan ’n siekte, waarskynlik gangreen, wat hy opgedoen het ná ’n lang godsdienstige reis. Hy is in Konstantinopel begrawe saam met Pulcheria. Ondanks sy kort bewind en sy gebrek aan hulp aan die Westelike Ryk, word hy beskou as een van die Oostelike Ryk se beste keisers. Die Oosters-Ortodokse Kerk erken hom en Pulcheria as heiliges. Hul feesdag is op 17 Februarie.

Pulcheria was Marcianus se tweede vrou. Sy het ’n eed van kuisheid afgelê en die huwelik was bloot ’n politieke verbintenis om Marcianus as lid van die Dinastie van Theodosius erken te kry. Sy enigste dogter sover bekend was Marcia Euphemia, wat later met keiser Anthemius van die Westelike Ryk getroud is. Dit is nie bekend wie haar ma was nie.




</doc>
<doc id="72244" url="https://af.wikipedia.org/wiki?curid=72244" title="Koningpikkewyn">
Koningpikkewyn

Die Koningpikkewyn ("Aptenodytes patagonicus") is 'n voël wat voorkom op die Antarktiese-eilande en baie seldsaam in Suid-Afrika is. In Engels staan die pikkewyn bekend as die "King Penguin".

Die pikkewyn is 88–95 cm groot en weeg tot 15 kg. Die pikkewyn is groot met lang swemvlerke en daar is duidelike oranje nekvlekke en 'n pienkoranje plaat aan die kante van die lang, dun, effens krom snawel.

Koningpikkewyne word onderverdeel in twee subspesies:





</doc>
<doc id="72245" url="https://af.wikipedia.org/wiki?curid=72245" title="Lys van kardinale aangestel deur Pous Benedictus XV">
Lys van kardinale aangestel deur Pous Benedictus XV

Pous Benedictus XV die 258ste pous van die Rooms-Katolieke Kerk van 1914 tot 1922 het 32 nuwe kardinale aangestel in 5 konsistories.








</doc>
<doc id="72247" url="https://af.wikipedia.org/wiki?curid=72247" title="Dinastie van Theodosius">
Dinastie van Theodosius

Die Dinastie van Theodosius was ’n Romeinse familie wat magtig geword het aan die einde van die Romeinse Ryk se bestaan.

Die stigter van die dinastie was Flavius Theodosius, ’n vooraanstaande generaal wat Britannia gered het van die Groot Sameswering. Sy seun, Flavius Theodosius, het in 379 keiser van die Oos-Romeinse Ryk (Bisantynse Ryk) geword en die twee dele van die Romeinse Ryk vir ’n kort rukkie herenig deur die indringer Eugenius te verslaan. Theodosius I is deur sy seuns Honorius in die weste en Arcadius in die Ooste opgevolg. Die Dinastie van Theodosius was verwant aan die Dinastie van Valentinianus omdat Theodosius I getrou het met Galla, ’n dogter van Valentinianus I. Hul dogter was Galla Placidia. Die laaste keiser van die dinastie in die Wes-Romeinse Ryk was Galla Placidia se seun Valentinianus III. Die laaste keiser in die Oostelike Ryk was Marcianus, wat keiser geword het deur te trou met Pulcheria, die ouer suster van Theodosius II, ná laasgenoemde se dood. 

Afstammelinge van die dinastie het deel gebly van die Oos-Romeinse adel tot aan die einde van die 6de eeu.


</doc>
<doc id="72248" url="https://af.wikipedia.org/wiki?curid=72248" title="Rooivink">
Rooivink

Die Rooivink ("Euplectes orix") is 'n standvoël wat voorkom in Suid-Afrika, Zimbabwe, die noordooste van Botswana, Caprivistrook en sentraal en noord Namibië. In Engels staan die voël bekend as die "Southern Red Bishop".

Die mannetjies bou gewoonlik 'n paar neste en lok dan wyfies na die neste deur te sing en met hul helder swart en rooi somergewaad te pronk. In die winter het hulle dowwe, gespikkelde bruin vere.

Die voël is 12 cm lank en weeg tussen 18-29 g. Die broeiende mannetjie is swart en rooi; die voorkroon is swart en die slagvere is bruin. Nie-broeiende mannetjies en wyfies het breë dofgeel wenkbroue, fyn gestreepte borste en bruinerige snawels.




</doc>
<doc id="72249" url="https://af.wikipedia.org/wiki?curid=72249" title="Vuurkopvink">
Vuurkopvink

Die Vuurkopvink ("Euplectes hordeaceus") is 'n standvoël wat voorkom in sentraal Mosambiek. In Engels staan die voël bekend as die "Black-winged Bishop".

Die voël is 12 cm lank en weeg tussen 18-28 g. Die broeiende mannetjie is swart en rooi; die hele voorkroon is swart en die slagvere is swarterig. Die wyfie het breë dofgeel wenkbroue, fyn gestreepte bors en bruinerige snawel.




</doc>
<doc id="72251" url="https://af.wikipedia.org/wiki?curid=72251" title="Leo I van Bisantium">
Leo I van Bisantium

Leo I (Latyn: Flavius Valerius Leo Augustus, Grieks: Λέων Α′; 401 – 18 Januarie 474) was die Bisantynse keiser van 457 tot 474. Hy was ’n boorling van Dacia Aureliana naby Thracië en was ook bekend as Leo die Thraciër.

In sy 20 jaar as keiser was Leo ’n goeie heerser en het hy baie ambisieuse politieke en militêre planne deurgevoer – die meeste om die kwynende Wes-Romeinse Ryk te help en dié se eertydse grondgebied terug te wen. Hy was die eerste Bisantynse keiser wat wette in Grieks gemaak het in plaas van Latyn. Leo I is ’n heilige in die Oosters-Ortodokse Kerk. Sy feesdag is 20 Januarie.

Leo het in die Romeinse leër gedien en opgang gemaak. Hy was die laaste van ’n paar keisers wat deur Aspar, die aanvoerder van die leër, aangewys is. Hy het gedink Leo sal ’n maklike marionet-heerser wees. Leo het egter al hoe onafhankliker van Aspar geword en dit het groot spanning tussen hulle veroorsaak wat tot ’n sluipmoord op Leo kon gelei het.

Leo se kroning op 7 Februarie 457 was die eerste wat deur die Patriarg van Konstantinopel waargeneem is. Leo het ’n ooreenkoms met die Isauriërs aangegaan en het Aspar so buite aksie gestel. Die prys van die ooreenkoms was die huwelik van Leo se dogter met Tarasicodissa, leier van die Isauriërs, wat in 474 as Zeno keiser sou word. In 469 het Aspar probeer om Zeno te vermoor en dit amper reggekry. Eindelik, in 471, is Aspar se seun Ardabur daarvan beskuldig dat hy by ’n sameswering teen Leo betrokke was en hy en sy pa is albei in opdrag van Leo doodgemaak.

Leo se bewind word ook gekenmerk deur sy invloed in die Wes-Romeinse Ryk. Hy het Anthemius in 467 as die weste se keiser aangestel. Hy het probeer om op dié politieke sukses voort te bou deur in 468 teen die Vandale op te ruk. Die Romeine is egter verslaan weens die arrogansie van Leo se swaer, Basiliscus. Dit was ’n duur ekspedisie in terme van geld en manskappe – 600 van die 1 113 skepe het onder meer in die slag gebly. Hierna het die Vandale die Griekse kus geplunder tot ’n duur ooreenkoms tussen Leo en Genseric gesluit is.

Leo het baie ongewild geword teen die einde van sy bewind omdat hy alle niegodsdienstige feeste en samekomste op Sondae afgeskaf het. Hy is op 18 Januarie 474 op 73-jarige ouderdom aan disenterie dood.





</doc>
<doc id="72257" url="https://af.wikipedia.org/wiki?curid=72257" title="Leo II van Bisantium">
Leo II van Bisantium

Leo II (Latyn: Leo Iunior Augustus, Grieks: Λέων Β′; 467 – 17 November 474) was in 474 n.C. vir minder as ’n jaar die Bisantynse keiser. Hy was die seun van Zeno en Ariadne, dogter van die vorige keiser, Leo I, en sy vrou, Verina. As die keiser se naaste familielid is hy as keiser aangewys ná Leo se dood.

Nadat hy sy pa as medekeiser aangestel het, is hy in November 474 onder raaiselagtige omstandighede dood. Daar is gegis dat Ariadne hom vergiftig het sodat haar man keiser kon word. Hy is wel deur sy pa opgevolg, hoewel sy ouma Verina sy dood uitgebuit het om teen Zeno saam te sweer.



</doc>
<doc id="72258" url="https://af.wikipedia.org/wiki?curid=72258" title="Steenbokskeerkring">
Steenbokskeerkring

Die Steenbokskeerkring (Engels: "Tropic of Capricorn") is 'n besondere breedtegraad wat op ongeveer 23½° S om die aarde strek (huidige ligging is: 23° 26′ 16″ S). Die naam is afgelei van die sterrebeeld Steenbok, 'n teken in die diereriem. Die Steenbokskeerkring word ook soms die suidelike keerkring genoem.

Die Steenbokskeerkring merk die suidelikste breedtegraad waarop die son eenmaal per jaar loodreg oor staan. Dit gebeur tydens die sonstilstand, ongeveer 22 Desember, en dui die middel van die somer in die Suidelike Halfrond aan.

Die Steenbokskeerkring loop deur die volgende lande (van wes na oos gelys):


</doc>
<doc id="72261" url="https://af.wikipedia.org/wiki?curid=72261" title="Zeno van Bisantium">
Zeno van Bisantium

Zeno (Latyn: Flavius Zeno Augustus, Grieks: Ζήνων; omstreeks 425 – 9 April 491) was die Bisantynse keiser van 474 tot 475 en weer van 476 tot 491. Sy oorspronklike naam was Tarasis. Opstande en godsdienstige andersdenkendes het sy bewind gekenmerk, maar hy het tog in ’n mate in buitelandse sake sukses behaal. Tydens sy bewind het die Wes-Romeinse Ryk tot ’n einde gekom, maar hy het baie gedoen om die Oostelike Ryk te stabiliseer.

Tarasis is in Isaurië gebore as die seun van Kodisa en Lallis. Hy het ’n vrou, Arcadia, gehad wie se naam dui op ’n verwantskap met die aristokrasie van Konstantinopel. Tydens die stryd tussen keiser Leo I en Aspar, die aanvoerder van die leër wat hom keiser gemaak het, het Zeno se posisie versterk en het hy met Leo I bevriend geraak.

Om hom meer aanvaarbaar vir die Romeinse hiërargie en inwoners van Konstantinopel te maak, het hy die Griekse naam Zeno aangeneem en dit vir die res van sy lewe gebruik. In 466 is Zeno met Ariadne, die oudste dogter van Leo I, getroud nadat Arcadia vermoedelik dood is. Zeno en Ariadne se seun is die volgende jaar gebore en Zeno was nou die pa van die troonopvolger. Om die seun se aanspraak op die troon te versterk, is hy Leo genoem.

Op 25 Oktober 473 het Leo I sy kleinseun as medekeiser aangestel. Op 18 Januarie 474 is Leo I dood en Leo II, toe maar sewe jaar oud, is deur sy ma en ouma Verina aangeraai om sy pa, Zeno, medekeiser te maak, en hy het dit op 9 Februarie 474 gedoen. Toe Leo II siek word en op 17 November sterf, het Zeno alleenheerser geword.

Zeno moes eerstens die probleem met die Vandale oplos – hulle het die kusgebiede van die ryk aangeval. Zeno het ’n ambassadeur na die Vandale gestuur wat "ewige" vrede gesluit het. Daarvolgens moes die Oos-Romeinse Ryk ’n losprys betaal vir gevangenes in die Vandale se hande en is ’n einde gebring aan die Vandale se vervolging van Ortodokse Christene in hul gebied.

Ondanks sy sukses was Zeno ongewild by die volk en senaat vanweë sy "barbaarse" oorsprong. Hy was net op die troon vanweë sy huwelik met Ariadne en sy verhouding met sy skoonma, Verina. Hy het dus die steun van die Isauriese deel van die leër gesoek, veral van die Isauriese generaals en broers Illus en Trocundes. Verina het egter besluit om sy bewind omver te werp en hom te vervang met haar minnaar, Patricius, met die hulp van haar broer, Basiliscus. Die samesweerders het opstande gereël in die hoofstad teen die Isauriese keiser; Basiliscus het daarin geslaag om Illus, Trocundes en nog ’n generaal, Strabo, sover te kry om die sameswering te steun.

In Januarie 475 was Zeno verplig om uit Konstantinopel na Isaurië te vlug. Illus en Trocundes is agter hom aangestuur en Zeno het homself in ’n fort toegesluit. Hier het Illus hom omsingel, sy broer Longinus gevange geneem en dié as gyselaar aangehou.

Onmin het egter tussen die samesweerders uitgebreek. Basiliscus het self die troon bestyg en sy suster se minnaar laat vermoor. Hy het ook al die Isauriërs in die hoofstad laat doodmaak – ’n stap wat hom vervreem het van die Isauriese generaals Illus en Trocundes. Zeno het die staatskis saam met hom geneem toe hy vlug en daarom moes Basiliscus hoë belastings hef. Hy het ook die skuld gekry vir ’n groot brand wat verskeie dele van die stad vernietig het.

Met die geheime steun van die senaat en omkoopgeld deur Zeno, het Illus weer van kant verander en sy leër met Zeno s’n verenig. Saam het hulle na Konstantinopel opgeruk. Basiliscus het nog ’n leër gestuur om Zeno te stuit, dié keer onder aanvoering van sy nefie Armatus. Hy is egter ook omgekoop en het Zeno se troepe nie gekeer nie. Eindelik moes Basiliscus vlug en in die Aya Sophia skuil.

In Augustus 476 het Zeno Konstantinopel binnegeval nadat die senaat die stad se poorte vir hom oopgemaak het en hy het weer die troon bestyg. Basiliscus het hom oorgegee en hy en sy familie is na ’n fort in Kappadosië gestuur, waar hy in ’n droë waterbak toegesluit is om te sterf.

Marcianus was die seun van die Wes-Romeinse keiser Anthemius (467–472) en ’n kleinseun van die Oos-Romeinse keiser Marcianus (450–457). Hy was getroud met Ariadne se suster, Leontia, en was dus Zeno se swaer. Hy was twee keer konsul, in 467 en 472.

In 479 het Marcianus probeer om Zeno se bewind omver te werp en die troon vir homself op te eis. Met die hulp van sy broers Procopius en Romulus het hy troepe in Konstantinopel bymekaargemaak wat uit burgers en buitelanders bestaan het. Hulle het die keiser amper gevange geneem, maar hy het gevlug en Marcianus en sy broers is gevange geneem.

Marcianus is gedwing om ’n monnik te word. Ná ’n tweede probeerslag het hy ontsnap, maar nadat hy nog ’n leër op die been gebring het, is hy verslaan.

Zeno was agterdogtig teenoor generaal Illus vanweë sy gewildheid en hoë posisie, en hy het op verskeie manier probeer om van hom ontslae te raak. Verina was ook vyandig teenoor hom en het saamgesweer om hom dood te maak. Verina se plan het misluk en Zeno, wat net so jaloers op haar was as op Illus, het haar verban en in ’n fort gevange gehou.

Uit haar tronk het sy haar dogter Ariadne aan haar kant gekry en dié het probeer om haar vryheid te bewerkstellig, eers by haar man Zeno en toe by Illus. Illus het geweier en Ariadne het hom ook probeer doodmaak. Dié plan het egter ook misluk.

Illus, sy vriend Pamprepius, die leëraanvoerder Leontius en Illus se broer Trocundus het hierna na Nicea vertrek. In Klein-Asië het hulle steun gewerf en in 484 het Illus Leontius tot keiser verklaar. Zeno het ’n leër gestuur om teen hulle te veg, maar Illus het gewen, Verina bevry en haar oorreed om Leontius as keiser te kroon.

In 485 het Zeno weer ’n leër teen hulle gestuur. Dié keer is die rebelle verslaan en in ’n fort vasgekeer. Ná ’n paar maande is Trocundus dood, maar die fort is eers ná vier jaar verower. Illus en Leontius is doodgemaak en hul koppe na die keiser gestuur.

Zeno is op 9 April 491 dood aan disenterie of epilepsie nadat hy 17 jaar lank regeer het. Sy seuns was albei al dood en Ariadne het ’n lid van die hof, Anastasius, gekies om Zeno op te volg. Dié se broer Longinus het in opstand gekom en so het die Isauriese Oorlog (492-497) begin.

Die gebeure van Zeno se bewind is taamlik swak aangeteken. Net een bron gee ’n deurlopende weergawe daarvan: deur Evagrius Scholasticus in sy "Historia Ecclesiastica" (hoofstuk 3).
Ander bronne is:




</doc>
<doc id="72262" url="https://af.wikipedia.org/wiki?curid=72262" title="Rooikuifloerie">
Rooikuifloerie

Die Rooikuifloerie ("Musophaga rossae") is 'n swerwervoël wat natuurlik voorkom in die noorde van Afrika en al opgemerk is in Noordoos-Namibië en Noord-Botswana. In Engels staan die voël bekend as "Ross's Turaco".

Die voël is donker persblou met karmosyn hoodslagvere, 'n regop fes-agtige rooi kuif en kaal geel gesig, snawel en frontale skild.




</doc>
<doc id="72264" url="https://af.wikipedia.org/wiki?curid=72264" title="Beetham-toring">
Beetham-toring

Beetham-toring (ook bekend as die Hilton-toring) is 'n wolkekrabber in Manchester, Engeland. Die gebou is in 2006 voltooi en het 'n hoogte van 169 meter en 47 verdiepings. Die boukoste het sowat 150 miljoen Pond beloop. Dit is ook die hoogste Britse toring buite Londen.


</doc>
<doc id="72265" url="https://af.wikipedia.org/wiki?curid=72265" title="Langkuifloerie">
Langkuifloerie

Die Langkuifloerie ("Tauraco schalowi") is 'n standvoël wat voorkom langs die Zambezirivier wes van die Victoria-waterval in Zimbabwe tot in Oos-Caprivi.

Die loerie is groen en lyk baie soos die Mosambiekloerie maar het 'n langer kuif en 'n donkerblou of pers stert. Die rugkant is effens ligter.




</doc>
<doc id="72266" url="https://af.wikipedia.org/wiki?curid=72266" title="Basiliscus van Bisantium">
Basiliscus van Bisantium

Basiliscus (Latyn: Flavius Basiliscus Augustus, Grieks: Βασιλίσκος; d. 476/477) was die Bisantynse keiser van 475 tot 476. Hy was ’n lid van die Thraciese Dinastie en het keiser geword nadat keiser Zeno in ’n opstand uit Konstantinopel verdryf is.

Hy was die broer van Verina, die vrou van keiser Leo I (457–474). Basiliscus het daarin geslaag om die mag in 475 oor te neem vanweë die ongewildheid van die "barbaar" Zeno. Hy was egter baie ongewild en toe Zeno die mag probeer terugkry, is hy feitlik glad nie teengestaan nie. Hy is gevange geneem en vermoor.

Die stryd tussen Basiliscus en Zeno het voorkom dat hulle tussenbeide getree het om die val van die Wes-Romeinse Ryk te keer (in September 476).

Basiliscus se suster Verina het besluit om Zeno se bewind omver te werp en hom met Basiliscus se hulp te vervang met haar minnaar, Patricius. Die samesweerders het opstande gereël in die hoofstad teen die Isauriese keiser; Basiliscus het daarin geslaag om drie generaals, Illus, Trocundes en Strabo, sover te kry om die sameswering te steun. In Januarie 475 was Zeno verplig om uit Konstantinopel na Isaurië te vlug. Illus en Trocundes is agter hom aangestuur en Zeno het homself in ’n fort toegesluit. Hier het Illus hom omsingel, sy broer Longinus gevange geneem en dié as gyselaar aangehou.

Onmin het egter tussen die samesweerders uitgebreek. Basiliscus het self die troon bestyg en sy suster se minnaar laat vermoor. Hy het ook al die Isauriërs in die hoofstad laat doodmaak – ’n stap wat hom vervreem het van die Isauriese generaals Illus en Trocundes. Zeno het die staatskis saam met hom geneem toe hy vlug en daarom moes Basiliscus hoë belastings hef. Hy het ook die skuld gekry vir ’n groot brand wat verskeie dele van die stad vernietig het.

Met die geheime steun van die senaat en omkoopgeld deur Zeno, het Illus weer van kant verander en sy leër met Zeno s’n verenig. Saam het hulle na Konstantinopel opgeruk. Basiliscus het nog ’n leër gestuur om Zeno te stuit, dié keer onder aanvoering van sy nefie Armatus. Hy is egter ook omgekoop en het Zeno se troepe nie gekeer nie. Eindelik moes Basiliscus vlug en in die Aya Sophia skuil.

In Augustus 476 het Zeno Konstantinopel binnegeval nadat die senaat die stad se poorte vir hom oopgemaak het en hy het weer die troon bestyg. Basiliscus het hom oorgegee en hy en sy familie is na ’n fort in Kappadosië gestuur, waar hy in ’n droë waterbak toegesluit is om te sterf. Hy het net 20 maande lank regeer. Hy is beskryf as ’n goeie generaal, maar stadig om te verstaan en maklik om om die bos te lei.



</doc>
<doc id="72269" url="https://af.wikipedia.org/wiki?curid=72269" title="West-toring">
West-toring

West-toring (Engels: "West Tower") is die hoogste wolkekrabber in Liverpool, Engeland. Die gebou is in 2007 voltooi en het 'n hoogte van 140 meter en 40 verdiepings. Die boukoste het sowat 35 miljoen Pond beloop. Dit is ook die tweede hoogste Britse toring buite Londen (naas Beetham-toring in Manchester).


</doc>
<doc id="72270" url="https://af.wikipedia.org/wiki?curid=72270" title="Anastasius I van Bisantium">
Anastasius I van Bisantium

Anastasius I (Latyn: Flavius Anastasius Augustus, Grieks: Ἀναστάσιος; omstreeks 430 – Julie 518) was die Bisantynse keiser van 491 tot 518. Tydens sy bewind is groot versterkings aangebring aan die grens van die Oos-Romeinse Ryk.

Anastasius is in Dyrrhachium gebore, maar die datum is onseker – nie later nie as 430 of 431 n.C. Hy was die seun van Pompeius, ’n edelman van Dyrrachium, en sy vrou, Anastasia Constantina.

Hy het een swart en een blou oog gehad en sy bynaam was "Dicorus" (Grieks vir "met twee pupille").

Met keiser Zeno se dood in 491 was Anastasius ’n hoë paleisamptenaar en hy is keiser gemaak deur Zeno se weduwee, Ariadne, wat hom verkies het bo Zeno se broer, Longinus.

Ariadne is kort ná sy troonbestyging op 20 Mei 491 met hom getroud. Hy het gewild geword ná ’n vermindering van belasting en het groot energie getoon in die administrasie van staatsake.

Anastasius het die Isauriese Oorlog begin teen die indringer Longinus en die Anastasiese Oorlog teen die Persiese Sassaniede.

Die Isauriese Oorlog (492-497) is veroorsaak deur die Isauriese ondersteuners van Longinus, die broer van Zeno wat oorgesien is toe Anastasius tot keiser verkies is. Die oorlog is beëindig met die Slag van Cotyaeum in 492, maar rebelle-oorlogvoering het nog ’n paar jaar daarna voortgeduur.

In die Anastasiese Oorlog (502–505) het die Sassaniede die stede Theodosiopolis en Amida verower, maar die Romeine het Amida terugverower. Albei partye was uitgeput toe vrede in 506 gesluit is sonder ’n verandering aan die stand van sake. Anastasius het daarna die sterk fort Daras gebou om die Perse uit te hou. Die Balkan-provinsies is egter verwoes deur invallende Slawiërs en Bulgare. Om Konstantinopel en omgewing te beskerm het die keiser die Anastasiese Mure laat bou.

Anastasius is op 9 Julie 518 sonder kinders dood. Hy is opgevolg deur Justinus I, ’n offisier wat deur die leër en volk verkies is.



</doc>
<doc id="72271" url="https://af.wikipedia.org/wiki?curid=72271" title="Thraciese Dinastie">
Thraciese Dinastie

Die Thraciese Dinastie of Huis van Leo het van 457 tot 518 n.C. oor die Oos-Romeinse Ryk regeer. Die dinastie is gestig deur keiser Leo I, ’n offisier wat deur die hoof van die leër gekies as keiser ná keiser Marcianus se dood. Hy was die eerste Bisantynse heerser wat deur die Patriarg van Konstantinopel gekroon is.

Hy is opgevolg deur sy kleinseun, Leo II, die seun van sy dogter Ariadne en haar man, Zeno. Hy het eers "caesar" geword en in 473 medekeiser. Met Leo I se dood in 474 het die sewejarige keiser geword. Hy het sy pa as medekeiser en regent gekroon en is kort daarna oorlede. Zeno was toe die alleenheerser. 

Zeno is deur Basiliscus, ’n generaal en swaer van Leo I, onttroon in ’n opstand omdat hy ongewild was. Basiliscus is egter eindelik deur Zeno verslaan en laasgenoemde se bewind is herstel. 

Ná Zeno se dood in 491 is Anatasius, ’n paleisamptenaar, deur die keiserlike weduwee Ariadne as haar man en die nuwe keiser gekies. Hy is in 518 sonder kinders dood en is opgevolg deur Justinus I, ’n offisier wat deur die leër en volk verkies is. Dit was die begin van die Justiniaanse Dinastie.



</doc>
<doc id="72272" url="https://af.wikipedia.org/wiki?curid=72272" title="Highveld">
Highveld

Highveld is 'n voorstad in Centurion, Suid-Afrika. Dit is 'n relatief jong buurt en is in 1995 op grond wat vantevore aan Denel behoort het ontwikkel. Dit is in verskeie uitbreidings verdeel. Uitbreiding 7 is byvoorbeeld die Centurion-gholflandgoed.

Highveld is sentraal tussen Pretoria en Midrand geleë en bied vinnige toegang tot die N1 nasionale pad en die Ben Schoeman-hoofweg. Die R21-hoofweg na die O.R. Tambo Internasionale Lughawe kan via Nellmapius-rylaan bereik word.

Busroetes van en na die nabygeleë Gautrein-stasie bedien die area.

Highveld Techno Park is 'n sakepark in die woonbuurt. Verskeie groot maatskappye soos Siemens en Telkom het kantore hier.

Die Highveld-winkelsentrum bestaan uit 'n supermark, apteek, poskantoor, kitskosrestaurant en ander winkels.

'n Kampus van die Damelin-kollege en die Luton Valley-voëlreservaat (hoek van John Vorster- en Nellmapius-rylane) kan ook hier gevind word.



</doc>
<doc id="72273" url="https://af.wikipedia.org/wiki?curid=72273" title="Mosambiekloerie">
Mosambiekloerie

Die Mosambiekloerie ("Tauraco livingstonii") is 'n standvoël wat voorkom aan die ooskus van die noorde van KwaZulu-Natal tot by Mosambiek en ook tot in die bergwoude in Oos-Zimbabwe. In Engels staan die voël bekend as die "Livingstone's Turaco".

Die loerie is groen en lyk baie soos die Knysnaloerie maar het 'n meer gepunte kuif met 'n swart-en-wit punt. Die rug is ook effens donkerder. Die stert is donkergroen – nie blouerig nie.




</doc>
<doc id="72276" url="https://af.wikipedia.org/wiki?curid=72276" title="Erasmuskloof">
Erasmuskloof

Erasmuskloof is 'n voorstad in die ooste van Pretoria, Suid-Afrika. Erasmuskloof is geleë tussen die woonbuurte Elarduspark, Erasmusrand, Constantiapark en Wingate Park.

Die voorstad is bekend vir sy uitsig op die Erasmuskasteel (foto regs), of die ou Spookhuis, wat reeds in 1903 daar verrys het. Die hedendaagse inkopiesentrum staan dan ook bekend as "Castle Walk".


</doc>
<doc id="72277" url="https://af.wikipedia.org/wiki?curid=72277" title="Erasmusrand">
Erasmusrand

Erasmusrand is 'n voorstad in die ooste van Pretoria, Suid-Afrika. Erasmusrand is geleë tussen Erasmuskloof en Waterkloofrif.


</doc>
<doc id="72278" url="https://af.wikipedia.org/wiki?curid=72278" title="Wingate Park">
Wingate Park

Wingate Park is 'n voorstad in die suidooste van Pretoria, Suid-Afrika. Wingate Park is geleë tussen die woonbuurte Erasmuskloof, Elarduspark, Moreletapark en Pierre van Ryneveldpark.

Wingate Park was vir 'n lang ruk (1970 - 1990) die verste uitbreiding van Suidoos-Pretoria, maar is nou ten volle "toegevou" soos nuwe woongebiede steeds verder vanaf die stadskern van Pretoria uitbrei.


</doc>
<doc id="72279" url="https://af.wikipedia.org/wiki?curid=72279" title="Rietvalleirand">
Rietvalleirand

Rietvalleirand is 'n voorstad in die suidooste van Pretoria, Suid-Afrika. Rietvalleirand is geleë tussen die woonbuurte Elarduspark, Moreletapark en Pierre van Ryneveldpark.


</doc>
<doc id="72280" url="https://af.wikipedia.org/wiki?curid=72280" title="Pierre van Ryneveldpark">
Pierre van Ryneveldpark

Pierre van Ryneveldpark is 'n voorstad in die suidooste van Pretoria, Suid-Afrika. 

Pierre van Ryneveldpark is geleë tussen die spogwoonbuurte Elarduspark, Rietvalleirand, Wingate Park, Waterkloofrif en grens aan die Lugmagbasis Waterkloof. Onder die vorige munisipale bedeling, het dit in Centurion geval.

Die voorstad is vernoem na Sir Pierre van Ryneveld, 'n Suid-Afrikaanse soldaat en vlieënier van 1915 tot 1949.


</doc>
<doc id="72281" url="https://af.wikipedia.org/wiki?curid=72281" title="Moreletapark">
Moreletapark

Moreletapark is 'n groot voorstad van Pretoria, Suid-Afrika. Moreletapark is sowat 12 kilometer (7 myl) suidoos van die middestad tussen die woonbuurte Constantiapark, Garsfontein en Wingate Park geleë. 

Volgens die 2011-sensus het dit 27 539 inwoners gehad.



</doc>
<doc id="72282" url="https://af.wikipedia.org/wiki?curid=72282" title="Monument Park">
Monument Park

Monument Park is 'n voorstad in die suidooste van Pretoria, Suid-Afrika. Monument Park is geleë tussen Waterkloofrif, Kloofsig en Pierre van Ryneveldpark.

Die Voortrekkermonument in Pretoria, waarna die voorstad vernoem is, pryk op die westelike horison van Monument Park.


</doc>
<doc id="72283" url="https://af.wikipedia.org/wiki?curid=72283" title="Bridgewater Place">
Bridgewater Place

Bridgewater Place is die hoogste wolkekrabber in die Engelse stad van Leeds. Die gebou is in 2007 voltooi en het 'n hoogte van 112 meter en 32 verdiepings.


</doc>
<doc id="72284" url="https://af.wikipedia.org/wiki?curid=72284" title="Waterkloofrif">
Waterkloofrif

Waterkloofrif is 'n voorstad in die suidooste van Pretoria, Suid-Afrika. Waterkloofrif is geleë tussen Waterkloof, Erasmusrand, Monument Park en Pierre van Ryneveldpark.


</doc>
<doc id="72285" url="https://af.wikipedia.org/wiki?curid=72285" title="Menlopark, Pretoria">
Menlopark, Pretoria

Menlopark is 'n voorstad in die ooste van Pretoria, Suid-Afrika. Menlopark is geleë tussen Brooklyn, Lynnwood en Waterkloof en het in ongeveer die 1950's ontstaan. Die oorspronklike erwe was die sg. "Burger-erwe" wat aan veteraansoldate van die Tweede Wêreldoorlog toegedeel is. Sommige erwe is daarna in 2 of 4 verdeel om voorsiening te maak vir die hedendaagse norm vir sekuriteitseenhede en vinnige lewensstyl.

Die voorstad se naam is, soos ook Brooklyn en Lynnwood, heel waarskynlik afkomstig van gelyknamige plekke in die VSA.


</doc>
<doc id="72290" url="https://af.wikipedia.org/wiki?curid=72290" title="Bosloerie">
Bosloerie

Die Bosloerie ("Apaloderma narina") is standvoël wat voorkom aan die ooskus en onmiddellike binneland vanaf Mosselbaai verby Mosambiek. Die voël kom ook voor langs die Zambezirivier tot by die Kaprivistrook. In Engels staan die voël bekend as die "Narina Trogon".

Die mannetjie is heldergroen met 'n karmosyn pens, wasagtige geel snawel en turkoois groenerige kolle vel aan die gesig en keel. Die wyfie is valer met 'n rooibruin gesig met 'n gryser bors en dowwe karmosyn pens.

Die voël leef in woude, digte boomveld en ruigtes.




</doc>
<doc id="72291" url="https://af.wikipedia.org/wiki?curid=72291" title="Kloofsig">
Kloofsig

Kloofsig is 'n voorstad in die suide van Pretoria, Suid-Afrika. Kloofsig is geleë tussen Lyttelton, Monument Park uitbreiding 2 en die Fonteinedal.

Die voorstad se naam is afkomstig van die kleinerige kloof waardeur 'n mens ry, langs die Fonteinedal op pad na Lyttelton en Irene in die suide.


</doc>
<doc id="72292" url="https://af.wikipedia.org/wiki?curid=72292" title="Lyttelton">
Lyttelton

Lyttelton is 'n voorstad in die suide van Pretoria, Suid-Afrika. Lyttelton is geleë tussen Kloofsig, Irene en die res van Centurion na die weste. Verder bestaan daar ook heelwat sub-woongebiede, bv. Lyttelton Manor en Die Hoewes.

Die voorstad is vernoem na Alfred Lyttelton.



</doc>
<doc id="72293" url="https://af.wikipedia.org/wiki?curid=72293" title="Constantiapark">
Constantiapark

Constantiapark is 'n voorstad in die ooste van Pretoria, Suid-Afrika. Constantiapark is geleë tussen Moreletapark, Waterkloof Glen en Garsfontein.

Die voorstad se naam is afkomstig van Constantia in Kaapstad. Constantiapark het selfs 'n paar wonings met gekrulde gewels in die tradisionele Kaaps-Hollandse boustyl.


</doc>
<doc id="72294" url="https://af.wikipedia.org/wiki?curid=72294" title="Lynnwood">
Lynnwood

Lynnwood is 'n voorstad in die ooste van Pretoria, Suid-Afrika. Lynnwood is geleë tussen Hatfield, Brooklyn, Menlopark en Die Wilgers.

Die voorstad se naam is, soos ook Brooklyn en Menlopark, heel waarskynlik afkomstig van gelyknamige plekke in die VSA.


</doc>
<doc id="72296" url="https://af.wikipedia.org/wiki?curid=72296" title="Kwêvoël">
Kwêvoël

Die Kwêvoël ("Corythaixoides concolor") is 'n standvoël wat voorkom in die Noordwes, Gauteng, Mpumalanga, Limpopo, Zimbabwe, noord en oos Botswana, noorde van Namibië en Mosambiek. In Engels staan die voël bekend as die "Grey Go-away-bird".

Die Kwêvoël is 'n asgrys loerie met 'n lang stert en los gepunte kuif. Die jonger voëls is ligter van kleur, meer dofgeelgrys.

Die voëls is bekend vir hulle kenmerkende: "ke-whêêê".

Daar word vier subspesies binne die spesie onderskei:




</doc>
<doc id="72297" url="https://af.wikipedia.org/wiki?curid=72297" title="CityPoint">
CityPoint

CityPoint (voorheen bekend as Britannic House en Britannic-toring) is 'n wolkekrabber wat in 1967 in Londen voltooi is. Die gebou het 'n hoogte van 127 meter en 36 verdiepings.


</doc>
<doc id="72298" url="https://af.wikipedia.org/wiki?curid=72298" title="Gewone vleiloerie">
Gewone vleiloerie

Die Gewone vleiloerie ("Centropus burchelli") is 'n standvoël wat voorkom aan die suid- en ooskus en aangrensende binneland van Suid-Afrika, Gauteng, Limpopo, Mpumalanga, Noordwes en kus van Mosambiek. In Engels staan die voël bekend as "Burchell's Coucal".

Tussen September en Februarie word 'n groot slordige nes in 'n doringboom tussen 0,5 en 1 meter van die grond af gebou. Gewoonlik word 4 wit eiers (2 tot 5) gelê wat deur albei ouers na 14 tot 18 dae uitgebroei word. Die jong voëltjies word vir die volgende drie weke deur albei ouers gevoer.

Die Gewone vleilourie klouter deur digte bos om insekte en reptiele (soos sprinkane, slakke, paddas, akkedisse en verkleurmannetjies), asook voëls tot so groot as 'n lemoenduif te vang.




</doc>
<doc id="72299" url="https://af.wikipedia.org/wiki?curid=72299" title="Komanirivier">
Komanirivier

Die Komanirivier is 'n kort rivier en deel van die Groot-Keirivier sisteem naby Queenstown in die Oos-Kaap, Suid-Afrika.

Die rivier ontspring noord van Queenstown, vloei saam met die Klaas Smitsrivier 5 km suid van die dorp en dan in die Swart-Keirivier in.


</doc>
<doc id="72300" url="https://af.wikipedia.org/wiki?curid=72300" title="Bongolodam (Suid-Afrika)">
Bongolodam (Suid-Afrika)

Die Bongolodam is geleë in die Komanirivier by Queenstown in die Oos-Kaap, Suid-Afrika. Hierdie dam is reeds in 1908 geopen. Die wal is 24 m hoog en die bakmaat van die dam is 7 015 000 m. Huishoudelike en industriële water word aan Queenstown voorsien.



</doc>
<doc id="72301" url="https://af.wikipedia.org/wiki?curid=72301" title="Koningrooibekkie">
Koningrooibekkie

Die Koningrooibekkie ("Vidua macroura") is 'n standvoël wat voorkom in feitlik die hele Suid-Afrika en Zimbabwe en noordoos Botswana. In Engels staan die voël bekend as die "Pin-tailed Whydah".

Die broeiende mannetjie het swart-en-wit verekleed met 'n lang dun stert. Nie-broeiende mannetjies se kop het duidelike swart en dofgeel strepe met diagnostiese snorstrepe en rooi snawel. Broeiende wyfies het 'n swarterige snawel wat buite broeityd pienker word.




</doc>
<doc id="72307" url="https://af.wikipedia.org/wiki?curid=72307" title="Pylstertrooibekkie">
Pylstertrooibekkie

Die Pylstertrooibekkie ("Vidua regia") is 'n standvoël wat voorkom in Noordwes, Gauteng, Limpopo, Botswana, die noorde van Namibië en die weste van Zimbabwe. In Engels staan die voël bekend as die "Shaft-tailed Whydah".

Die broeiende mannetjie het 'n dofgeel-en-swart verekleed, die vlerke is donker en 'n swart kruis. Die stertpunte is spatelvomig. Die wyfie en nie-broeiende mannetjie het 'n minder duidelike gestreepte kop en nie snorstrepe nie. Die snawel is oranjepienk of bruinerig. Die jong voëltjies is dofbruin met dowwe donkerder strepe op die rug. Die keel en bors is dofgeelbruin wat met die wit pens ineenvloei. Die voël word 12 cm lank en weeg 12-17 g.




</doc>
<doc id="72308" url="https://af.wikipedia.org/wiki?curid=72308" title="Gewone paradysvink">
Gewone paradysvink

Die gewone paradysvink ("Vidua paradisaea") is 'n standvoël wat voorkom in Noordwes, KwaZulu-Natal, Gauteng, Limpopo, Mpumalanga, Zimbabwe, Mosambiek, Botswana (behalwe die suidweste) en noordwes Namibië.




</doc>
<doc id="72311" url="https://af.wikipedia.org/wiki?curid=72311" title="Breëstertparadysvink">
Breëstertparadysvink

Die Breëstertparadysvink ("Vidua obtusa") is 'n skaars tot gelokaliseerde, algemene standvoël en nomade wat voorkom in Angola, Botswana, Burundi, Demokratiese Republiek van die Kongo, Kenia, Malawi, Mosambiek, Namibië, Rwanda, Suid-Afrika, Tanzania, Uganda, Zambië en Zimbabwe. In Engels staan die voël bekend as die "Broad-tailed Paradise Whydah".

Die voël is 15 tot 30 cm lank; die broeiende mannetjie is 27 cm lank en hulle weeg 10 tot 26 gram. Die broeiende mannetjie het 'n korter, breër stert as die Gewone paradysvink en die agternekvlerk en bors is 'n donkerder oranjekastaiingsbruin. Die wyfie en nie-broeiende mannetjie se rugkant is minder dig gestreep en die snawel is minder dig gestreep as die "Gewone paradysvink". Die gesig is minder sterk gemerk; die swarterige oogstreep krul nie dieselfde mate om die oordekvere nie.,




</doc>
<doc id="72313" url="https://af.wikipedia.org/wiki?curid=72313" title="Foshan">
Foshan

Foshan (Chinees: 佛山) is 'n stad in die Chinese provinsie Guangdong met 'n bevolking van 7 194 311 in 2010. Die stad is in die suidooste van China aan die monding van die Parelrivier in die Suid-Chinese See, noordwes van Hongkong en noord van Macau geleë. Foshan grens in die ooste aan Guangzhou.


</doc>
<doc id="72314" url="https://af.wikipedia.org/wiki?curid=72314" title="ITIS">
ITIS

ITIS (afkorting vir Integrated Taxonomic Information System) is 'n internasionale databasis wat poog om 'n konsekwente en betroubare taksonomie van alle biologiese spesies daar te stel. Dit word as 'n gesaghebbende bron van spesies diere, plante, fungi en mikrobes beskou.

ITIS is in 1996 as 'n vennootskap tussen die Amerikaanse ministerie van Ekonomiese Sake en die Smithsonian Instituut gestig. Sedertdien het dit tot 'n internasionale organisasie gegroei waaraan die Kanadese en Meksikaanse owerhede ook deelneem. Hulle fokus hoofsaaklik op die Noord-Amerikaanse spesies, maar probeer om die geografiese gebied waaroor hulle navorsing doen verder uit te brei.

ITIS en sy vennote werk saam aan die Katalogus van lewe (Engels: "Catalogue of Life"), 'n omvattende aanlyn katalogus van lewende wesens. Hierdie katalogus is in Junie 2000 op die been gebring. Op 24 Oktober 2011 het die databasis reeds die name van 1 370 276 spesies uit 101 databasisse bevat




</doc>
<doc id="72320" url="https://af.wikipedia.org/wiki?curid=72320" title="Vlag van Argentinië">
Vlag van Argentinië

Die nasionale vlag van Argentinië is op 27 Februarie 1812 amptelik in gebruik geneem. Die vlag vertoon drie horisontale bane van bo na onder in ligblou, wit en ligblou met die Meison in die middel van die wit baan.

Die vlag is deur Manuel Belgrano ontwerp, in lyn met die onlangse skepping van die kokarde van Argentinië en is vir die eerste maal vertoon in die stad Rosario in 1812 gedurende die Argentynse Onafhanklikheidsoorlog. Die Nasionale Monument aan die Vlag is later op die plek van die eerste vertoning opgerig. Die Eerste Driemanskap het nie die gebruik van die vlag goedgekeur nie maar die Asamblea del Año XIII het die gebruik van die vlag as oorlogsvaandel toegestaan. Dit was die Kongres van Tucumán wat die vlag uiteindelik in 1816 as die nasionale vlag aangewys het. In 1818 is ’n geel Meison in die middel toegevoeg.

Die volle vlag met die son op word die Amptelike Seremoniële Vlag (Spaans: "Bandera Oficial de Ceremonia") genoem. Die vlag sonder die son word beskou as die Siervlag (Spaans: "Bandera de Ornato"). Hoewel albei weergawes as die nasionale vlag beskou word, moet die siervlag altyd laer gehys word as die Amptelike Seremoniële Vlag. In vlagterminologiese terme is Amptelike Seremoniële Vlag die burgerlike, staats- en oorlogsvlag en -vaandel en die Siervlag ’n alternatiewe burgerlike vlag en vaandel.

Die vlag van Argentinië is deur Manuel Belgrano geskep gedurende die Argentynse Onafhanklikheidsoorlog. Terwyl hy in Rosario was het hy agtergekom dat die koningsgesinde en patriotiese magte dieselfde kleure gebruik het nl. Spanje se rooi en geel. Belgrano het die kokarde van Argentinië geskep wat op 18 Februarie 1812 deur die Eerste Driemanskap goedgekeur is. Nege dae later het hy op die rug van die onlangse sukses met die kokarde, ’n vlag in dieselfde kleure ontwerp. Hy het die kleure gebruik wat deur die "Criollos" gebruik is gedurende die Mei-rewolusie in 1810. Onlangse navorsing en studies het egter aan die lig gebring dat die kleure gekies is na aanleiding van die wapenskild van die Huis van Bourbon, die Spaanse koninklike familie, en dat die kleur wat deur die "Criollos" gebruik is gedurende die Mei-rewolusie, in werklikheid rooi was. Die meeste portrette van die skepping of eerste gebruik van die vlag dui die moderne ontwerp aan maar die oorspronklike (wat in ’n museum in Sucre, Bolivia gebêre word) was eintlik ’n vertikale driebanige vlag met twee wit bane buite en ’n ligblou een in die middel. Die vlag is vir die eerste keer vertoon voor soldate wat op 27 Februarie 1812 getrouheid aan die vlag gesweer het op die "Batería Libertad" (Vryheidsbattery) aan die Paranárivier. Belgrado het op daardie dag gesê:

Belgrano het ’n brief uitgevaardig wat gerig was aan die Eerste Driemanskap waarin hy genoem het van die nuutgeskepte vlag. Anders as met die kokarde het die Driemanskap nie die gebruik van die vlag aanvaar nie: teen daardie tyd was die internasionale beleid om te noem dat die regering namens Ferdinand VII, die gevange Spaanse koning, regeer het en dat die skep van ’n nuwe vlag ’n onafhanklikheidsgebaar was. Die Driemanskap het dus ’n waarskuwing aan Belgrano gerig om nie onder die nuwe vlag te veg nie maar teen die tyd dat die boodskap van die Driemanskap aangekom het, het Belgrano reeds noordwaards vertrek na aanleiding van ’n vroeëre bevel waarin hy versoek is om die patriotiese posisie in die Opper-Peru te versterk na die oorwinning oor Juan José Castelli tydens die Slag van Huaqui. Intussen is die vlag vir die eerste keer op 23 Augustus 1812 in Buenos Aires bo-aan die Sint-Nicholas van Bari-kerk gehys (vandag is die Obelisk van Buanos Aires op hierdie plek). Steeds onwetend van die Driemanskap se weiering, het Belgrano die vlag by San Salvador de Jujuy gehys is dit deur die plaaslike kerk laat seën op die tweede herdenking van die Mei-rewolusie. Teen die tyd dat Belgrano die bevel van die driemanskap gekry het, het hy dit aanvaar en gestaak om die vlag te gebruik. Aangesien soldate reeds ’n eed teenoor die vlag afgelê het, het Belgrano gemeen dat hy die vlag sal spaar vir die gebruik by ’n groot oorwinning.
Nadat die Eerste Driemanskap vervang is deur die Tweede Driemanskap met ’n meer liberale ideologie, is die Asamblea del Año XIII uitgeroep. Ten spyte daarvan dat dit een van die oorspronklike doelwitte was, het dit nie onafhanklikheid verklaar nie en dus ook nie die gebruik van ’n nasionale vlag goedgekeur nie; die vlag wat deur Belgrano gemaak is, is egter goedgekeur om as oorlogsvlag te dien. Die eerste eed aan die pas goedgekeurde vlag is op 13 Februarie 1813 gemaak aan die oewer van die Saladorivier. Dié rivier staan sedertdien bekend as die "Rio Juramento" ("Eedrivier"). Die eerste slag waartydens die goedgekeurde vlag gevoer is, was die Slag van Salta wat gely het tot ’n beslissende oorwinning vir die patriotte en wat die totale nederlaag van die koningsgesinde Pío Tristán tot gevolg gehad het.
Die vlag sou uiteindelik tydens die Kongres van Tucumán op 20 Julie 1816, kort na die verklaring van onafhanklikheid, as die nasionale vlag verklaar word. Die voorstel is gemaak deur Juan José Paso en die teks is geskryf deur José Serrano, die afgevaardigde van Charcas. Op 25 Februarie 1818 het die Kongres vanuit Buenos Aires die Meison tot die oorlogsvlag toegevoeg op voorstel van ene Chorroarín. Die son was ’n afbeelding van dié wat in 1813 op die eerste Argentynse munt verskyn het. Gevolglik is besluit om dit deel van die standaard vlag te maak; dit son verteenwoordig dus nie meer oorlog nie.
José de San Martín was bewus van die nuwe vlag maar het dit nie gebruik gedurende die Kruistog van die Andes in 1817 nie. Aangesien dit ’n gesamentlike operasie van Argentynse en Chileense magte was, het hy gedink dat ’n nuwe vlag ’n beter idee sou wees as om die Argentynse óf Chileense vlag te gebruik. Gevolglik is die Vlag van die Andes geskep wat in die Kruistog gebruik is. Dié vlag word tans gebruik as die provinsiale vlag van Mendoza.

Op 8 Junie 1938 het president Roberto Ortiz die nasionale wet Nº 12.361 bekragtig waarin 20 Junie tot “Vlagdag” en nasionale vakansiedag verklaar word. Die datum waarop besluit is, is die herdenking van Belgrano se afsterwe in 1820. In 1957 is die Nasionale Vlagmonument (’n kompleks van ruim 10,000 m²) in Rosario ingehuldig om die skepping van die vlag te herdenk. Die amptelike Vlagdagseremonies vind sedertdien op in Rosario plaas.

In 1978 is gespesifiseer dat die Amptelike Seremoniële Vlag 140 cm by 90 cm moet wees en dat die son daarop geborduur moet wees.

Volgens oorlewering verteenwoordig die kleure van die Argentynse vlag die lug, wolke en die son; daar is ook liedere soos “Aurora” en “Saluut aan die vlag” wat dit so noem. Geskiedkundiges verwerp egter hierdie idee en skryf die kleure eerder toe aan lojaliteit teenoor die Huis van Bourbon.

Sedert 1978 is die vlag se amptelike proporsies 9:14 en die amptelike grootte 90 cm by 140 cm. Dit bestaan uit drie horisontale bane in hemelsblou, wit en hemelsblou. Elke baan is 30 cm hoog. In die middel van die wit baan is daar ’n embleem bekend as die Meison (Spaans: "Sol de Mayo"), ’n goue son. Die son is geskoei op die simbool van Inti, die Inca-songod. Vlae met die proporsies 1:2 en 2:3 is ook in gebruik.

Die kleure word amptelik gedefinieer deur die CIE 1976-standaard te gebruik:
Die volgende word gegee vir rekenaar, tekstiel, druk en plastiese gebruik:
Die Spaanse woord "celeste" (hemelsblou) is gebruik om die kleur van die blou bane te beskryf.

Die son, genaamd die Meison, is ’n replika van ’n gravering op die eerste Argentynse munte wat in 1813 goedgekeur is en waarvan die waarde agt "escudos" (een Spaanse daalder) was. Dit het sestien reguit en 16 golwende sonstrale.

In 1978 is die kleur van die son gespesifiseer as goudgeel (Spaans: "amarillo oro") en die binnedeursnee is gespesifiseer as 10 cm met die buitedeursnee as 25 cm (die deursnee van die son is gelyk aan formula_1 die hoogte van die wit baan. Die gesig van die son is formula_2 van die hoogte). Daar is 32 strale waarvan dit afwisselend 16 golwend en 16 reguit is.

Die Argentynse kommandeur Louis-Michel Aury het die Argentynse vlag gebruik as model vir die blou-wit-blou-vlag van die eerste onafhanklike staat in Sentraal-Amerika. Dit is in 1818 opgerig in Isla de Providencia, ’n eiland aan die ooskus van Nicaragua. Hierdie land het bestaan tot 1821 voordat Colombia beheer van hierdie eilande oorgeneem het. In 1823 is die vlag weer gebruik as model vir die vlag van die Verenigde Provinsies van Sentraal-Amerika, ’n konfederasie van die huidige Sentraal-Amerikaanse state van Guatemala, Honduras, El Salvador, Nicaragua en Costa Rica, wat van 1823 tot 1838 bestaan het. Na die ontbinding van die Unie het die vyf lande onafhanklik geword. Vandag nog kan ’n duidelik ooreenkoms van dié lande se vlae (behalwe vir Costa Rica s’n) gesien word met die vlag van Argentinië. Die vlag van Argentinië het ook as inspirasie gedien vir die vlae van Uruguay en Paraguay.




</doc>
<doc id="72324" url="https://af.wikipedia.org/wiki?curid=72324" title="Partizan Belgrado">
Partizan Belgrado

Partizan Belgrado is 'n Serwiese sokkerspan in Belgrado, Serwië. Die span speel in die SuperLiga. Hulle het sterk mededinging met die ander span in Belgrado: Rooi Ster Belgrado. Die derby tussen die spanne staan bekend as die Eeuige Derby.




</doc>
<doc id="72325" url="https://af.wikipedia.org/wiki?curid=72325" title="Neopterygii">
Neopterygii

Neopterygii is 'n subklas van die straalvinnige visse ("Actinopterygii"). Neopterygii beteken "nuwe vinne". Daar is slegs 'n paar veranderinge gedurende hulle evolusie van die vroeëre straalvinvisse. Hulle verskyn êrens in die laat Perm-periode, voor die tyd van dinosourusse. Neopterygii is 'n baie suksesvolle groep visse, omdat hulle vinniger as hulle voorgangers deur die water kan beweeg. Hulle skubbe en geraamtes word ligter gedurende hul evolusie, en hulle kake word sterker en meer effektief. Terwyl elektro-resepsie en die Ampulle van Lorenzini by al die ander groepe visse voorkom, met die uitsondering van slymprikke ("Myxinidae"), het Neopterygii hierdie sintuig verloor, selfs as hulle later verder evolueer na Gymnotiformes en babers.



</doc>
<doc id="72326" url="https://af.wikipedia.org/wiki?curid=72326" title="Guinasmeer">
Guinasmeer

Die Guinasmeer is die grootste van Namibië se twee natuurlike mere. Die ander is die Otjikotomeer. Die meer is 'n ingevalle sinkgat wat 120 m in deursnee en meer as 'n 100 m diep is. Die Otjikoto-kurper (vis) is endemies aan die meer. Daar is onbevestigde bewerings dat die twee mere ondergronds verbind mag wees.


</doc>
<doc id="72327" url="https://af.wikipedia.org/wiki?curid=72327" title="Vrahovice">
Vrahovice

Vrahovice is 'n nedersetting in die administratiewe streek Olomouc van die Tsjeggiese Republiek, naby Prostějov waaraan dit administratief as stadsdeel behoort. Dit het ongeveer 3400 inwoners. Die dorp is in 1337 vir die eerste keer in die literatuur vermeld. 

Die musikante Zdeněk Tylšar en Bedřich Tylšar is in die dorp gebore en die taalkundige dr. František Kopečný het vir baie jare daar gewoon. Die sokkerspeler Rostislav Václavíček is in Vrahovice gebore en hy het vir die plaaslike span aan die begin van sy loopbaan sokker gespeel.

In Vrahovice is daar baie klubs soos die atletiekvereniging "Sokol", "Vereniging van Vryewillige Brandweermanne", "Spolek za staré Vrahovice", ens.


</doc>
<doc id="72328" url="https://af.wikipedia.org/wiki?curid=72328" title="Otjikotomeer">
Otjikotomeer

Die Otjikotomeer is die kleinste van Namibië se twee natuurlike mere. Die ander meer is die Guinasmeer. Die Otjikotomeer is 'n ingevalle sinkgat.

Drie spesies kom in die meer voor naamlik: Guppie, Swaarddraer en Otjikoto-kurper. Laasgenoemde is uit die Guinasmeer ingevoer en in dié meer vrygelaat.


</doc>
<doc id="72329" url="https://af.wikipedia.org/wiki?curid=72329" title="Downton Abbey">
Downton Abbey

Downton Abbey is 'n Britse kostuumdrama wat deur Julian Fellowes geskep en deur "Carnival Films" en "Masterpiece" gemeenskaplik vervaardig is. Dit is deur "ITV" op 26 September 2010 vir die eerste keer in die Verenigde Koninkryk en deur "PBS" op 9 Januarie 2011 as deel van die "Masterpiece Classic"-antologie vir die eerste keer in die Verenigde State uitgesaai.

Die televisiereeks, wat op die fiksionele Engelse landgoed Downton Abbey in Yorkshire afspeel, beeld die lewe van die adellike Crawley-gesin en hul bediendes in die post-Edwardiaanse tydperk uit, waarby belangrike historiese gebeurtenisse invloed op hul lewe en die Britse klashiërargie uitoefen. Hierdie gebeurtenisse sluit die nuus oor die ondergang van die RMS "Titanic" in die eerste seisoen; die uitbreek van die Eerste Wêreldoorlog, die grieppandemie in 1918 en die Marconi-skandaal in die tweede seisoen; en die tussenoorlogse tydperk en vorming van die Ierse Vrystaat in die derde seisoen in.

"Downton Abbey" het positiewe kritiek ontvang en is met 'n aantal pryse bekroon, waaronder die "Golden Globe Award" vir die beste mini- of televisiereeks en die "Primetime Emmy Award" vir uitstekende minireekse. Dit was die gewildste televisiereeks op sowel "ITV" asook "PBS" en het vervolgens die suksesvolste Britse kostuumdrama sedert "Brideshead Revisited", wat in 1981 uitgesaai is, geword. Toe die derde reeks gebeeldsend is, was dit reeds een van die gewildste televisiereekse ter wêreld. 'n Vierde seisoen is in die najaar van 2013 uitgesaai, terwyl die vyfde seisoen in die Verenigde Koninkryk vanaf September 2014 deur ITV1 gebeeldsend is. Soos elke jaar is daar ook 'n spesiale Kersfees-aflewering in Desember 2014 uitgesaai. 'n Sesde seisoen is in September en Oktober 2015 gebeeldsend, en die laaste spesiale Kersfees-aflewering op Kersdag 2015.

Die reeks speel af in die fiktiewe Downton Abbey, 'n landhuis in Yorkshire en die setel van graaf en gravin Grantham, en volg die lewens van die adellike Crawley-gesin en hul bediendes tydens die regentskap van koning George V. Die eerste seisoen dek die twee jare voor die Groot Oorlog en begin met die nuus oor die ondergang van die RMS "Titanic" in 1912.

Die tweede seisoen dek die tydperk tussen 1916 en 1919, met 'n spesiale Kersfees-episode wat Kersfees 1919 dek en vroeg in 1920 eindig. Die derde seisoen sluit hierby aan en dek die tydperk tussen 1920 en die najaar van 1921.

Gewilde "Downton Abbey"-akteurs soos Hugh Bonneville, Elizabeth McGovern, Michelle Dockery, Laura Carmichael en Dame Maggie Smith keer terug in die eerste "Downton Abbey"-rolprent wat op 13 September 2019 in Britse en op 20 September in Amerikaanse rolprentteaters begin draai. Die rolprent handel oor 'n besoek van die Britse koningspaar aan Downton Abbey.

Temamusiek

Highclere-kasteel, die stel van "Downton Abbey"

Downton Abbey Wiki 


</doc>
<doc id="72331" url="https://af.wikipedia.org/wiki?curid=72331" title="Brama australis">
Brama australis

Die Brama australis is 'n vis wat voorkom in die gematige waters van die Suidelike oseaan. In Engels staan die vis bekend as die "Southern rays bream".





</doc>
<doc id="72332" url="https://af.wikipedia.org/wiki?curid=72332" title="Oprah Winfrey">
Oprah Winfrey

Oprah Gail Winfrey (gebore 29 Januarie 1954) is 'n Amerikaanse kletskoningin, besigheidsvrou en aktrise. Sy is veral bekend vir haar TV-program, "The Oprah Winfrey Show" wat tussen 8 September 1986 en 25 Mei 2011 in die Verenigde State uitgesaai is.

Winfrey het 'n skool, die "Oprah Winfrey Leadership Academy for Girls", te Henley-on-Klip in Gauteng, Suid-Afrika geopen.

Sy het op 24 Junie 2011 'n eredoktoraat in onderwys van die Universiteit van die Vrystaat ontvang.

Oprah Gail Winfrey is op 29 Januarie 1954 van 'n baptistiese familie in Kosciusko, Mississippi in die Verenigde State gebore. Haar ouers, Vernita Lee en Vernon Winfrey, wou haar na die Bybelkarakter "Orpah" vernoem, maar haar naam is verkeerdelik as "Oprah" op haar geboortesertifikaat aangebring.

Omdat Winfrey se ouers ongetroud en nog tieners was toe sy gebore is, bring sy haar eerste jare saam met haar ouma deur. Op haar twaalfde (volgens sommige bronne, haar sesde) lewensjaar trek sy by haar moeder in. In hierdie periode word sy deur verskeie neefs en ooms misbruik. Sy raak op 14-jarige ouderdom swanger, maar haar kind word te vroeg gebore en sterf. Hierna trek Winfrey by haar vader in. Vernon was heelwat strenger, maar sorg ten minste dat Winfrey skool bywoon.

Op 24 Januarie 2011 maak Oprah op haar program bekend dat sy 'n halfsuster genaamd Patricia het, waarvan sy self eers enkele weke vantevore uitgevind het. Haar moeder was swanger toe sy by haar vader gewoon het en die kind is vir aanneming afgestaan.

Rolprente en programme waarin sy verskyn:

Rolprente en programme wat sy vervaardig het:




</doc>
<doc id="72333" url="https://af.wikipedia.org/wiki?curid=72333" title="Swartvleiloerie">
Swartvleiloerie

Die Swartvleiloerie ("Centropus grillii") is 'n standvoël wat voorkom in die noorde van KwaZulu-Natal, Mosambiek, die Caprivistrook en Noord- en Oos-Zimbabwe. In Engels staan die voël bekend as die "Black Coucal".

Die voël is 35–38 cm lank en weeg 95-150 g. Broeiende volwasse voëls het 'n swart kop, mantel en rugkant. Die vlerke is kastaiingbruin. Die swart stert het opvallende ligbruin dwarsstrepe. Die nie-broeiende en jong voëls se kroon en mantel het taan en bruin spikkelstrepe maar nie duidelike wenkbroue nie. Die rugkant insluitende die slag- en dekvere is meestal donkerbruin en rooibruin gestreep. Die stert is donkerbruin met fyn rooibruin bande. Die bors is liggeel tot grys en die sye swart dwarsgestreep.




</doc>
<doc id="72335" url="https://af.wikipedia.org/wiki?curid=72335" title="Yantai">
Yantai

Yantai (Chinees: 烟台) is 'n stad in die Chinese provinsie Sjandong met 'n bevolking van 6 516 900 in 2008. 

Die stad is in die ooste van China aan die kus van die Golf van Bohai geleë. Yantai grens in die suidweste aan Qingdao en in die ooste aan Weihai. Die stad is die grootste vissershawe in Sjandong en 'n kragtige ekonomiese sentrum. Die huidige naam is afgelei van die wagtorings, wat in 1398 op die Berg Qi opgerig is, om die stad teen Japannese seerowers te beskerm ("yan"-rook, "tai"-toring).


</doc>
<doc id="72336" url="https://af.wikipedia.org/wiki?curid=72336" title="Maoming">
Maoming

Maoming (Chinees: 茂名) is 'n stad in die Chinese provinsie Guangdong met 'n bevolking van 5 817 753 in 2010. Die stad is in die suidooste van China aan die kus van die Suid-Chinese See geleë. Maoming grens in die weste aan Zhanjiang, is 362 kilometer vanaf Guangzhou en 121 kilometer vanaf Zhanjiang geleë. Maoming is 'n belangrike hawestad vir die uitvoer van geraffineerde [olie]] en akwatiese produkte ná Hongkong, Macau en die ASEAN-lidlande.


</doc>
<doc id="72337" url="https://af.wikipedia.org/wiki?curid=72337" title="Xiangyang">
Xiangyang

Xiangyang (Chinees: 襄阳) is 'n stad in die Chinese provinsie Hubei met 'n bevolking van 5 820 000 in 2010. 

Die stad is in die ooste van China noord van die Yangtze geleë. Xiangyang is gevorm uit die twee antieke stede Xiangyang en Fancheng en was tot 2 Desember 2010 bekend as Xiangfan (Chinees: 襄樊).


</doc>
<doc id="72339" url="https://af.wikipedia.org/wiki?curid=72339" title="Huai'an">
Huai'an

Huai'an (Chinees: 淮安) is 'n stad in die Chinese provinsie Hubei met 'n bevolking van 4 799 889 in 2010. Die stad is in die ooste van China naby die kus van die Oos-Chinese See geleë. 

Huai'an grens in die noorde aan Lianyungang en Suqian, in die noordooste aan Yancheng, in die suidooste aan Yangtsjou en in die suidweste aan Nanjing en Chutsjou.


</doc>
<doc id="72340" url="https://af.wikipedia.org/wiki?curid=72340" title="Wuhu">
Wuhu

Wuhu (Chinees: 芜湖) is 'n stad in die Chinese provinsie Anhui met 'n bevolking van 3 842 100 in 2010. Die stad is in die ooste van China, 95 kilometer suidwes van Nanjing aan die Yangtze geleë. 

Wuhu grens in die suidooste aan Xuancheng, in die suidweste aan Chitsjou en Tongling, in die noordweste aan Hefei en in die noordooste aan Ma'ansjan.


</doc>
<doc id="72341" url="https://af.wikipedia.org/wiki?curid=72341" title="Qiqihar">
Qiqihar

Qiqihar (Chinees: 齐齐哈尔) is 'n stad in die Chinese provinsie Heilongjiang met 'n bevolking van 5 367 003 in 2010. Die stad is in die noordooste van China, oos van die grens tot Mongolië, suid en wes van die grens tot Rusland en noord van die grens tot Noord-Korea geleë.


</doc>
<doc id="72342" url="https://af.wikipedia.org/wiki?curid=72342" title="Daqing">
Daqing

Daqing (Chinees: 大庆) is 'n stad in die Chinese provinsie Heilongjiang met 'n bevolking van 2 904 532 in 2010. Die stad is in die noordooste van China, oos van die grens tot Mongolië, suid en wes van die grens tot Rusland en noord van die grens tot Noord-Korea geleë. Die naam Daqing beteken "groot viering". Die stad staan as die oliehoofstad van China bekend en het sedert die ontdekking daarvan in 1959 'n groot ekonomiese groei ervaar.


</doc>
<doc id="72352" url="https://af.wikipedia.org/wiki?curid=72352" title="Swartkoningvis">
Swartkoningvis

Die Swartkoningvis ("Caranx lugubris") is 'n vis wat voorkom aan die ooskus van Afrika van Mosambiek tot by Oos-Londen. In Engels staan die vis bekend as die "Black kingfish".

Die vis se kop en vinne is grys tot swart en daar is 'n donker kol aan die boonste kant van die kieuedeksel (operkulum).

Die vis leef in helder water van 25–100 m diep aflandig.





</doc>
<doc id="72358" url="https://af.wikipedia.org/wiki?curid=72358" title="Witkoningvis">
Witkoningvis

Die Witkoningvis ("Pseudocaranx dentex") is 'n vis wat voorkom in die nie-tropiese gedeeltes van die Middellandse See, Atlantiese Oseaan, die Indiese-Pasifiese oseaan en aan die ooskus van Afrika suidwaarts vanaf Durban. In Engels staan die vis bekend as die "White kingfish".





</doc>
<doc id="72359" url="https://af.wikipedia.org/wiki?curid=72359" title="Afrikanasiesbeker">
Afrikanasiesbeker

Die Afrikanasiesbeker (amptelik in Frans: "Coupe d'Afrique des Nations" (CAN) of Engels: "African Cup of Nations") is 'n sokkertoernooi wat tussen lande van Afrika uitgespeel word. Die kampioenskap word deur CAF, die Konfederasie van Afrika sokker-assosiasie gereël. Dit is tussen 1957 en 1968 met onreëlmatige tussenposes gespeel. Sedert 1968 word die kampioenskap al om die twee jaar in ewe jare aangebied, maar vanaf 2013 word dit in onewe jare gehou om nie in dieselfde jaar van die Sokker-Wêreldbeker aangebied te word nie.

Die eerste toernooi is in Februarie 1957 in Soedan aangebied. Soedan, Egipte, Ethiopië en Suid-Afrika het hiervoor ingeskryf, maar Suid-Afrika is vanweë politieke redes uitgesluit. In 1962 neem vier lande aan die toernooi deel en vind daar vir die eerste keer kwalifiserende wedstryde plaas. In 1963 word die deelnemende lande tot ses uitgebrei, in 1968 tot agt en in 1996 tot 16. Die laaste uitbreiding in aantal lande vind in 2019 plaas, vanaf hierdie jaar neem 24 lande aan die eindronde deel.

Suid-Afrika het vir die eerste keer in 1996 aan die 20ste Afrikanasiesbeker deelgeneem, nadat hulle nie in 1994 kon kwalifiseer nie. Die kompetisie is die jaar ook vir die eerste keer in Suid-Afrika aangebied. Dit is dan ook die eerste en enigste keer wat Bafana-Bafana die trofee ingepalm het nadat hulle Tunisië op hulle tuisveld in die eindstryd verslaan het.

Algerië wen in 2019 die mees onlangse toernooi en hou tans die beker. Die wenner van die mees onlangse Afrikanasiesbeker kwalifiseer vir die daaropvolgende Sokker-Konfederasiebeker.




</doc>
<doc id="72360" url="https://af.wikipedia.org/wiki?curid=72360" title="Afrikanasiesbeker 2013">
Afrikanasiesbeker 2013

Die Afrikanasiesbeker 2013 is van 19 Januarie tot en met 10 Februarie 2013 in Suid-Afrika aangebied. 16 spanne vanuit verskeie Afrikalande het aan die toernooi deelgeneem.

Dit was die 29ste aanbieding van die CAF se Afrikanasiesbeker-toernooi en die tweede keer wat Suid-Afrika die geleentheid kry om as gasheer op te tree nadat hulle ook die 1996-toernooi aangebied het.

Nigerië wen die trofee nadat hulle Burkina Faso op 10 Februarie in die ENB-stadion met 1–0 verslaan en sodoende hulle derde Afrikatitel inpalm; Nigerië het daarmee ook vir die FIFA Sokker-Konfederasiebeker in 2013 in Brasilië gekwalifiseer. Mali eindig in die derde en Ghana in die vierde plek.

Suid-Afrika se Bafana-Bafana het tot die uitklopfase deurdring, maar verloor teen Mali in die kwarteindrondte met 1 (1) teen 1 (3).

Op 4 September 2006 het CAF aangekondig dat die Afrikanasiesbeker in 2010 in Angola, in 2012 in Gaboen en Ekwatoriaal-Guinee en 2014 in Libië aangebied sou word. Op 14 Mei 2010 het die uitvoerende komitee bekend gemaak dat dit vanaf 2013 in onewe jare gespeel sal word om nie in dieselfde jaar van die Sokker-Wêreldbeker aangebied te word nie. Hiervolgens sou Libië dan die toernooi in 2013, 'n jaar vroeër as aanvanklik beplan, aanbied.

Na die uitbreek van die Libiese Burgeroorlog in 2011 het CAF in September 2011 besluit om die organisasie van die toernooi van 2013 en 2017 om te ruil. Dit het Suid-Afrika in staat gestel om sy infrastruktuur en stadions wat vir die Sokkerwêreldbeker 2010 opgebou is aan te wend. Libië sou dan meer tyd kry om voor te berei waartydens die land onder meer gestabiliseer kon word.

Die wedstryde is in vyf stede en in vyf stadions gespeel:

Die loting vir die groepfase het op 24 Oktober 2012 in Durban plaasgevind. Die wedstryde was in twee fases opgedeel, naamlik die groepuitdunne en die uitklopfase.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.



</doc>
<doc id="72361" url="https://af.wikipedia.org/wiki?curid=72361" title="Justinus I van Bisantium">
Justinus I van Bisantium

Justinus I (Latyn: Flavius Iustinus Augustus, Grieks: Ἰουστίνος; omstreeks 450 – 1 Augustus 527) was die Bisantynse keiser van 518 tot met sy dood in 527. Hy het opgang in die leër gemaak en eindelik keiser geword, hoewel hy ongeletterd was, toe hy amper 70 jaar oud was. Sy bewind is betekenisvol vir die stigting van die Justiniaanse Dinastie, wat sy beroemde nefie Justinianus I insluit, en sy wette wat die invloed van die ou Romeinse adel verminder het.

Justinus was ’n boer en varkwagter van beroep en van die Latynsprekende gebied Dardanië. Hy is gebore op ’n dorpie in die huidige Suid-Serwië en het nie goed Grieks gepraat nie. Sy suster Vigilantia het twee kinders gehad: Petrus Sabbatius Justinianus (geb. 483) en Vigilantia (geb. omstreeks 490).

As tiener het hy en ’n maat voor plunderaars gevlug na Konstantinopel, waar hy by die leër aangesluit het. Hy het onder keiser Anastasius I vinnig opgang gemaak tot by die rang generaal; met Anastasius se dood was hy bevelvoerder van die paleiswag.

Vanweë sy hoë posisie en geldelike geskenke is Justinus in 518 tot keiser verkies. Hy was ’n soldaat met min ondervinding van regering, maar het hom met betroubare raadgewers omring. Die belangrikste een was sy susterskind, Petrus Sabbatius, wat hy aangeneem en Iustinianus (Justinianus) genoem het.

’n Belangrike gebeurtenis tydens Justinus se bewind was die beëindiging van ’n skeuring tussen die oostelike en westelike deel van die Christelike kerk. Na aanleiding van die geskrifte van Procopius word dikwels gesê Justinianus het oor die ryk regeer tydens sy oom se bewind, hoewel daar baie bewyse vir die teendeel is. Sy kritici meen Procopius was baie bevooroordeeld. Justinianus is ook eers as opvolger benoem ’n paar maande voor Justinus se dood.

In 525 het Justinus ’n wet herroep wat lede van die senatorsklas verbied om met ’n vrou van ’n laer stand te trou, insluitende iemand betrokke by die teater – iets wat in dié tyd as skandalig beskou is. Dit het die weg gebaan vir Justinianus om met Theodora, ’n voormalige mimiekkunstenaar, te trou. Dit het ’n groot verandering teweeggebring aan die ou klasonderskeiding aan die hof. Theodora het Justinianus se gelyke geword en ’n groot invloed op die regering gehad.

Die laaste jare van Justinus se bewind is gekenmerk deur ’n stryd tussen die Bisantyne, die Ostrogote en die Perse. In 526 het sy gesondheid begin agteruitgaan en op 1 April 527 het hy Justinianus as medekeiser en sy opvolger aangewys. Op 1 Augustus van dié jaar is Justinus oorlede en het Justinianus hom opgevolg.



</doc>
<doc id="72362" url="https://af.wikipedia.org/wiki?curid=72362" title="Matieland!">
Matieland!

Matieland! is in 1955 in swart en wit verfilm as 'n Afrikaanse met 'n rugby-tema. Die verhaal speel af op die universiteitsdorp Stellenbosch en die titel verwys na die bynaam vir die plaaslike universiteit. Pierre de Wet was die vervaardiger sowel as die regisseur. Die draaiboek is gegrond op 'n verhaal deur Jan Perold.

'n Jong man ("Andries Viviers"), afkomstig van 'n plattelandse plaas, gaan na Stellenbosch Universiteit waar hy sy rugbyvaardighede toon en verlief raak op die dogter ("Vickie") van sy chemie-professor ("Pottie"). Professor Pottie hou nie van Andries se pa nie, wat destyds die hart van 'n meisie verower het waarop Pottie self verlief was. Die meisie het later Andries se ma geword. Pottie verhoed dat Andries gekies word vir die jaarlikse intervarsity rugbywedstryd tussen Maties en (die bynaam van die Universiteit van Kaapstad). Vickie oortuig Pottie om sy knoeiwerk ongedaan te maak, en Andries en sy mededinger om Vickie se liefde moet hulle verskille op die rugbyveld oplos om hulle span te help wen. Na die wedstryd herhaal Andries sy pa se liefdesverhaal en stap weg met Vickie. Verlooptyd: 73 minute. 

Die rolprent is in en om Stellenbosch en die universiteit geskiet. Geboue wat in die rolprent verskyn en wat vandag nog bestaan sluit die Nederduits Gereformeerde Studentekerk, die huidige poskantoor, die huidige wetsfakulteit-gebou, en Wilgenhof koshuis in.
Danie Craven, afrigter van die nasionale rugby span (1949-52) en president van die Suid-Afrikaanse Rugbyraad (1956-93), verskyn kortliks as die afrigter van Stellenbosch se rugbyspan, 'n posisie wat hy in die werklike lewe beklee het.

Die rolprent is vervaardig deur Afrikaanse Rolprentproduksies, Killarney - deel van , wat ook verskeie ander Afrikaanse rolprente vervaardig het, soos die swart-en-wit films "Altyd in My Drome" (1952), "Inspan" (1953), "Hans-die-Skipper" (1953), "'n Plan is 'n Boerdery" (1954), "Die Ruiter in die Nag" (1963). Killarney se Engelse rolprente sluit in "African Gold" (1965); "The Second Sin" (1966); "The Jackals" (1967); "The Cape Town Affair" (1967); "Majuba" (1968); "Satan's Harvest" (1970); en "Gold" (1974).

Steyn de Jager, Wynona Cheyney, Frederik Burgers, Esther Mentz, Willie Herbst, Taffie Kikillus, Albie van der Byl, Nic Naudé.

Kamera: Peter Lang, bygestaan deur Rodney Berry.
Redigering: Gerald Ehrlich, Barney Joffe. 
Klank: Edward Howes. 
Kontinuiteit: Elizabeth Wilman. 
Dekor: William van Reenen, Peter Yule. 
Grimering: William Bell.



</doc>
<doc id="72363" url="https://af.wikipedia.org/wiki?curid=72363" title="Olievenhoutbosch">
Olievenhoutbosch

Olievenhoutbosch is 'n township in die suidweste van Pretoria, Suid-Afrika. Olievenhoutbosch is geleë tussen Centurion en Sandton.

Die voorstad se naam is afkomstig van die Olienhout.


</doc>
<doc id="72364" url="https://af.wikipedia.org/wiki?curid=72364" title="Justinianus I van Bisantium">
Justinianus I van Bisantium

Justinianus I (Latyn: Petrus Sabbatius Iustinianus Augustus, Grieks: Φλάβιος Πέτρος Σαββάτιος Ἰουστινιανός; omstreeks 482 – 14 November 565), algemeen bekend as Justinianus die Grote, was die Bisantynse keiser van 527 tot met sy dood in 565. Tydens sy bewind het hy probeer om die Oos-Romeinse Ryk se glorie te herstel en die verlore westelike helfte van die klassieke Romeinse Ryk te herower.

Hy was een van die belangrikste figure van die Laat Oudheid en die laaste Romeinse keiser wie se eerste taal Latyn was. Sy bewind het ’n onderskeid gebring in die geskiedenis van die Oos-Romeinse Ryk. Sy administrasie het ’n uitwerking gehad ver buite sy tyd en grense, en is gekenmerk deur die ambisie om "die ryk te herstel".

’n Vernietigende builepes-epidemie in die vroeë 540's het die einde van ’n tydperk van grootsheid ingelui. Die ryk het ’n agteruitgang beleef wat eers in die 9de eeu omgekeer is.

Procopius is die primêre bron oor die bewind van Justinianus en latere gebeure is geboekstaaf deur Johannes van Efese. Albei historici het verbitter geraak teenoor Justinianus en sy vrou, Theodora.

Justinianus word onder Ortodokse Christene as ’n heilige beskou. Sy feesdag is 14 November (of soms 27 November volgens die Gregoriaanse kalender).

Justinianus is omstreeks 482 gebore naby die moderne dorp Lebane in Suid-Serwië, naby Skopje in die Republiek van Masedonië. Hy het in verskeie van sy wette daarna verwys dat sy moedertaal Latyn was.

Die naam "Justinianus" wat hy later gebruik het, is aan hom gegee deur sy oom, Justinus I, wat hom aangeneem het. Sy ma was Vigilantia, Justinus se suster. Toe keiser Anastasius in 518 dood is, is Justinus as keiser gekies. Justinianus was een van die betroubaarste raadgewers en op 1 April 527 het Justinus hom as medekeiser en sy opvolger aangewys. Toe Justinus I op 1 Augustua 527 sterf, het Justinianus die alleenheerser geword.

As leier was Justinianus baie energiek. Vanweë sy nederige afkoms het hy geen magsbasis in die aristokrasie gehad nie, maar hy het hom omring met mans en vroue met buitengewone talent wat hy op grond van meriete gekies het eerder as adellike afkoms.

Omstreeks 525 is hy getroud met sy minnares, Theodora, wat ’n mimiekkunstenaar en sowat 20 jaar jonger as hy was. Sy het baie invloedryk in die politiek van die ryk geword.

In ’n poging om die Romeinse Ryk te herstel, het Justinianus dele van die ou Wes-Romeinse Ryk herwin, die Vandale in Noord-Afrika verower en die Romeinse beheer uitgebrei tot aan die Atlantiese Oseaan.

Nog ’n deel van sy nalatenskap was die herskryf van die Romeinse wetboek, die "Corpus Juris Civilis", wat steeds die basis van baie moderne lande se regstelsel vorm. Die Bisantynse kultuur het ook gebloei en sy bouprogram het meesterstukke soos die Aya Sophia opgelewer wat eeue lank die middelpunt van die Oosters-Ortodokse geloof sou wees.

Justinianus was nie oral ewe gewild nie; vroeg in sy bewind het hy amper die troon verloor weens ’n opstand, en so laat as 562 is ’n sameswering deur ontevrede sakelui teen hom ontdek.

Justinianus het in die vroeë 540's builepes opgedoen, maar het herstel. Theodora is in 548 op ’n redelik jong ouderdom dood, dalk weens kanker. Toe hy op 14 November 565 sterf, het hy geen kinders gehad nie. Hy is opgevolg deur Justinus II, die seun van sy suster Vigilantia.





</doc>
<doc id="72367" url="https://af.wikipedia.org/wiki?curid=72367" title="Justinus II van Bisantium">
Justinus II van Bisantium

Justinus II (Latyn: Flavius Iustinus Iunior Augustus, Grieks: Φλάβιος Ἰουστίνος ὁ νεώτερος; omstreeks 520 – 5 Oktober 578), ook Justinus Junior genoem, was die Bisantynse keiser van 565 tot 578. Hy was die susterskind van Justinianus I. Sy bewind is gekenmerk deur oorlog met die Persiese Sassaniede en die verlies van ’n deel van Italië.

Justinianus I is in die nag van 14 op 15 November 565 oorlede. Callinicus, ’n hofamptenaar, was die enigste getuie van sy laaste woorde en volgens hom het Justinianus "Justinus, Vigilantia se seun" as sy opvolger aangewys. Daar word vermoed Callinicus het die laaste woorde opgemaak om sy politieke bondgenoot op die troon te kry, want daar was ook ’n ander Justinus, ’n konsul en die seun van Justianus se neef Germanus.

Anders as sy oom, het Justinus geheel en al op die steun van die aristokrasie staatgemaak. Hy was ’n trotse man en omdat die staatskoffers leeg was, het hy die praktyk stopgesit om potensiële vyande om te koop.

Justinus het sy aandag gefokus op die noordelike en oostelike grense. In 572 het sy weiering om belasting aan die Sassaniede te betaal, tot ’n oorlog met hulle gelei. Ná twee rampspoedige veldtogte waarin die Perse Sirië en die strategiese fort Dara verower het, het Justinus na berig word waansinnig geraak.

Vanweë sy sporadiese periodes van waansin het Justinus besluit om ’n kollega aan te wys. Hy het sy eie familie oorgesien en op aanbeveling van Sophia vir generaal Tiberius in Desember 574 as medekeiser aangewys en hom as sy seun aangeneem. Daarna het hy hom afgesonder.

Sophia en Tiberius het vier jaar lank saam regeer terwyl Justinus al hoe kranksinniger geword het. Toe Justinus in 578 sterf, het Tiberius hom opgevolg as Tiberius II Konstantyn.




</doc>
<doc id="72368" url="https://af.wikipedia.org/wiki?curid=72368" title="Tille-koningvis">
Tille-koningvis

Die Tille-koningvis ("Caranx tille") is 'n vis wat voorkom in die Indiese Oseaan en aan die ooskus van Afrika vanaf Zanzibar tot by Durban. In Engels staan die vis bekend as die "Tille kingfish". Kenmerkend van die vis is die groot donker kol op die bokant van die kieuedeksel.





</doc>
<doc id="72369" url="https://af.wikipedia.org/wiki?curid=72369" title="Dubbelkol-koninginvis">
Dubbelkol-koninginvis

Die Dubbelkol-koninginvis ("Scomberoides lysan") is 'n vis wat noord van Durban voorkom. Groot skole van die onvolwasse vissies kom in die starndmere in die noorde van KwaZulu-Natal voor. Die vis lyk baie soos die Talang-koninginvis. In Engels staan die vis bekend as die "Doublespotted queenfish".





</doc>
<doc id="72370" url="https://af.wikipedia.org/wiki?curid=72370" title="Verenigde Arabiese Republiek">
Verenigde Arabiese Republiek

Die Verenigde Arabiese Republiek (V.A.R., Arabies: الجمهورية العربية المتحدة) was 'n unie tussen Egipte en Sirië, wat vanaf 22 Februarie 1958 tot 28 September 1961 as 'n enkele staat saamgesnoer was. Die V.A.R. stort in 1961 na 'n staatsgreep in Sirië in duie. Sirië verklaar hulself onafhanklik, maar Egipte behou die naam Verenigde Arabiese Republiek tot in 1970, waarna die land se naam in die Arabiese Republiek Egipte verander is.


</doc>
<doc id="72374" url="https://af.wikipedia.org/wiki?curid=72374" title="Naaldskub-koninginvis">
Naaldskub-koninginvis

Die Naaldskub-koninginvis ("Scomberoides tol") is 'n vis wat voorkom in die Indiese Oseaan en aan die ooskus van Afrika suidwaarts tot by KwaZulu-Natal. In Engels staan die vis bekend as die "Needlescaled queenfish".

Die vis het 5-8 ovaalvormige swart kolle op of langs die sylyn.





</doc>
<doc id="72375" url="https://af.wikipedia.org/wiki?curid=72375" title="Swartband-koningvis">
Swartband-koningvis

Die Swartband-koningvis ("Seriolina nigrofasciata") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Sri Lanka tot by Algoabaai. In Engels staan die vis bekend as die "Blackbanded kingfish".

Die volwasse vis is donker blou-grys aan die bokant en silwer aan die onderkant. Die stert- en die maagvinne is geelbruin tot swart en die dorsalevin is swart. Die onvolwasse visse is silwer met 5-7 skuinsstrepe of vlekke op die boonste helfte van die lyf. Die maagvinne is swart en daar is 'n swart vlek op die lobbe van die stertvin.





</doc>
<doc id="72380" url="https://af.wikipedia.org/wiki?curid=72380" title="Kleinkol-pompano">
Kleinkol-pompano

Die Kleinkol-pompano ("Trachinotus baillonii") is 'n vis wat voorkom in die Rooisee en aan die ooskus van Afrika vanaf die Persiese Golf tot by KwaZulu-Natal. In Engels staan die vis bekend as die "Smallspotted pompano".

Die vis het 1-5 swart kolle (kleiner as die oog) in 'n ry op of naby die sylyn.





</doc>
<doc id="72382" url="https://af.wikipedia.org/wiki?curid=72382" title="Afrikaanse maasbanker">
Afrikaanse maasbanker

Die Afrikaanse maasbanker ("Trachurus delagoa") is 'n vis wat voorkom aan die ooskus van Suid-Afrika vanaf die Oos-Kaap tot by Mosambiek. Dit kom ook voor in suidelike Madagaskar en die Walters-bank. In Engels staan die vis bekend as die "African maasbanker".





</doc>
<doc id="72388" url="https://af.wikipedia.org/wiki?curid=72388" title="Tiberius II Konstantyn">
Tiberius II Konstantyn

Tiberius II Konstantyn (Latyn: Flavius Tiberius Constantinus Augustus, Grieks: Τιβέριος Α′ Κωνσταντίνος; omstreeks 535 – 14 Augustus 582) was die Bisantynse keiser van 574 tot 582. Hy is in die middel 6de eeu in Thracië gebore en is iewers ná 552 deur die Patriarg van Konstantinopel aan die toekomstige keiser Justinus II voorgestel, waarna hulle vriende geword het. Danksy Justinus het hy ’n hoë posisie beklee en hy was teenwoordig toe Justinus keiser geword het.

In 570 het Tiberius ’n Tawaarse leër in Thracië verslaan, maar laat in 570 of vroeg in 571 is hy verslaan in ’n volgende veldslag waar hy net-net aan die dood ontkom het.

In 574 het Justinus ’n senu-ineenstorting gehad en die keiserin, Sophia, het Tiberius gevra om namens hom te regeer. Op 7 Desember 574 het Justinus Tiberius as medekeiser verklaar en hom as sy seun aangeneem. Sophia wou tot elke prys die mag behou en het Tiberius streng beheer tot met Justinus se dood.

Op 26 September 578 het ’n swak Justinus Tiberius as sy opvolger aangewys. Hy is eindelik vroeg in Oktober 578 dood.

Sophia het probeer om in beheer te bly en die nuwe keiser te beïnvloed om met haar te trou, maar hy het die aanbod van die hand gewys omdat hy reeds getroud was met Ino Anastasia. Uit weerwraak het Sophia ’n geheime ooreenkoms aangegaan met generaal Justinianus, vir wie Tiberius die jaar tevore vervang het, sodat hy kon keiser word. Die sameswering het egter misluk.

Ná sukses teen die Perse in die ooste het Tiberius hom op die weste toegespits. In 579 het hy sy militêre bedrywighede tot in die oorblyfsels van die Wes-Romeinse Ryk uitgebrei. Die ryk het egter te groot geword. In 579, terwyl Tiberius elders besig was, het die Aware Sirmium verower. Terselfdertyd het die Slawiërs na Thracië, Masedonië en Griekeland gemigreer, tot so ver as suid van Athene. Die Perse het intussen geweier om vrede te maak en hoewel ’n nuwe Persiese inval in 582 gestuit is, was Tiberius teen dié tyd besig om te sterf nadat hy sleg voorbereide of met opset vergiftigde kos geëet het.

Tiberius het aanvanklik twee opvolgers benoem: sy twee skoonseuns, Mauricius en Germanus. Later het hy Mauricius as sy uiteindelike opvolger aangewys deur aan hom die rang augustus te gee. Tiberius is die volgende dag, op 14 Augustus 582, oorlede.




</doc>
<doc id="72389" url="https://af.wikipedia.org/wiki?curid=72389" title="Mauricius van Bisantium">
Mauricius van Bisantium

Mauricius (Latyn: Flavius Mauricius Tiberius Augustus, Grieks: Φλάβιος Μαυρίκιος Τιβέριος Αὔγουστος; 539 – 27 November 602) was die Bisantynse keiser van 582 tot met sy dood in 602. Hy is in 539 in Kappadosië gebore as die seun van ene Paulus.

Mauricius het verskeie ampte in Konstantinopel beklee, onder andere sekretaris van die toekomstige keiser Tiberius II Konstantyn terwyl dié bevelvoerder van die paleiswag was. Laat in 577 was hy bevelvoerder van die Bisantynse leër in die ooste. Hy het in 581 ’n beslissende oorwinning behaal teen die Persiese Sassaniede. Die volgende jaar is hy met die keiser se dogter, Constantina, getroud en op 13 Augustus het hy sy skoonpa as keiser opgevolg.

Nadat hy keiser geword het, het hy die Romeins-Persiese Oorlog met ’n oorwinning beëindig. Die ryk se oostelike grens is uitgebrei en vir die eerste keer in byna twee eeue hoef die Romeine nie meer aan die Perse elke jaar duisende ponde goud as belasting te betaal het nie.

Teen 599 het Mauricius se veldtog teen die Aware daartoe gelei dat hulle teruggedryf is tot anderkant die Donou-rivier. Hy het ook veldtogte oor die Donou gevoer, die eerste Romeinse keiser in meer as twee eeue wat dit kon doen. In die weste het hy twee groot semi-onafhanklike provinsies geskep wat deur afgevaardigdes van die keiser regeer is.

In Italië het hy die Eksargaat van Ravenna in 584 gestig en so die aanvalle van die Lombarde gestuit. Met die stigting van die Eksargaat van Afrika in 590 het hy die keiser se houvas op die westelike Mediterreense gebied gevestig.

Sy bewind is gekenmerk deur finansiële probleme en byna konstante oorlogvoering. In 602 het ’n ontevrede generaal, Phokas, sy bewind omvergewerp en Mauricius en sy ses seuns op 27 November laat teregstel. Dié gebeure het rampspoedig vir die ryk blyk te wees: dit het ’n vernietigende oorlog met die Sassaniede tot gevolg gehad wat albei ryke verswak het voor die Moslem-invalle.



</doc>
<doc id="72390" url="https://af.wikipedia.org/wiki?curid=72390" title="Justiniaanse Dinastie">
Justiniaanse Dinastie

Die Justiniaanse Dinastie is ’n familie wat van 518 tot 602 oor die Bisantynse Ryk regeer het. Die stigter is Justinus I en die laaste keiser van die dinastie was Mauricius. 

Justinus I was ’n offisier onder keiser Anastasius I van die Thraciese Dinastie en is deur die leër en volk verkies ná laasgenoemde se dood.
Hy is opgevolg deur sy susterskind Justinianus I. Hy was een van die belangrikste figure van die Laat Oudheid. Sy bewind het ’n onderskeid gebring in die geskiedenis van die Oos-Romeinse Ryk. Sy administrasie het ’n uitwerking gehad ver buite sy tyd en grense. 

Hy is opgevolg deur sy susterskind Justinus II. Dié het kranksinnig geword en was in 573–574 onder die regentskap van sy vrou, Sophia, en in 574–578 onder die regentskap van Tiberius II Konstantyn, wat hom opgevolg het.

Tiberius het heelwat suksesse teen die ryk se vyande behaal en die ryk uitgebrei. Hy het sy skoonseun Mauricius as sy opvolger aangewys voor sy dood weens sleg voorbereide of met opset vergiftigde kos.

Mauricius het die langdurende Romeins-Persiese Oorlog met ’n oorwinning beëindig. Die ryk se oostelike grens is uitgebrei en vir die eerste keer in byna twee eeue hoef die Romeine nie meer aan die Perse elke jaar duisende ponde goud as belasting te betaal het nie. Ook die Aware is teruggedryf tot anderkant die Donou-rivier. Hy het ook die keiser se houvas op die westelike Mediterreense gebied gevestig. 

Sy bewind is gekenmerk deur finansiële probleme en byna konstante oorlogvoering. In 602 het ’n ontevrede generaal, Phokas, sy bewind omvergewerp en self keiser geword. Dié gebeure het rampspoedig vir die ryk blyk te wees: dit het ’n vernietigende oorlog met die Perse tot gevolg gehad wat albei ryke verswak het voor die Moslem-invalle.




</doc>
<doc id="72391" url="https://af.wikipedia.org/wiki?curid=72391" title="Wikidata">
Wikidata

Wikidata is 'n projek van die Wikimedia-stigting wat 'n ​​gesamentlik bewerkbare databasis ter ondersteuning van Wikipedia daarstel. Die projek is deur Wikimedia Duitsland begin en bied 'n gemeenskaplike bron van bepaalde tipes data, soos interwiki-skakels en geboortedata, wat in artikels op Wikipedia en elders gebruik kan word. Dit kan met Wikimedia Commons vergelyk word, maar voorsien data instede van media-lêers aan al Wikipedia se projekte.

Die bou van die projek word met donasies van die "Allen Institute for Artificial Intelligence", die "Gordon and Betty Moore Foundation" en Google Inc. gefinansier, wat 'n totale bedrag van € 1,3 miljoen bewillig het.

Die webwerf is 'n tipiese wiki wat deur enige persoon opgedateer kan word. Dit is ontwerp om veeltalig te wees en deur mense sowel as masjiene gelees te kan word.

Wikidata is die eerste nuwe projek van die Wikimedia-stigting sedert 2006 toe Wikiversity opgestel is.




</doc>
<doc id="72392" url="https://af.wikipedia.org/wiki?curid=72392" title="Jacob Clemens non Papa">
Jacob Clemens non Papa

Jacob(us) Clemens non Papa (omstreeks 1510/1515 - omstreeks 1555/1556) was 'n Vlaamse komponis van Renaissance-musiek, wat veral in Vlaandere gebly het. Hy het baie musiek geskryf en is bekend vir die meerstemmige settings van die Psalms in die Nederlandse taal wat "Souterliedekens" genoem word.

Hy was moontlik gebore in Middelburg (Zeeland), maar niks is bekend oor sy vroeë lewe nie. Die eerste keer wat met sekerheid na hom verwys word is in die late jare 1530, toe Pierre Attaignant 'n versameling van sy chansons in Parys uitgegee het. Tussen Maart 1544 en Junie 1545 het hy as suksentor by die katedraal van Brugge gewerk. Hy het 'n saaklike verhouding met Tielman Susato aangegaan, wat 'n bekende uitgewer van musiek in Antwerpen was. Van 1545 tot 1549 was hy moontlik koormeester vir Filip II van Croÿ, die eerste hertog van Aarschot. In 1550 het hy in 's-Hertogenbosch vir die "Illustre Lieve Vrouwe Broederschap" gewerk. Daar is bewyse dat hy ook in Ieper en in Leiden gewerk het. Dordrecht is spekulatief. 

Die bynaam "non papa" kan dalk na Pous Clemens VII verwys, wat in 1534 oorlede is, maar daar was ook 'n digter "Jacobus Papa" in Ieper. Die betekenis is daarom nie duidelik nie, maar die bynaam het die eeue oorleef. Ook oor Clemens se dood (1555 of 1556) is onsekerheid. In die teks van Jacobus Vaet "Continuo lacrimas" word in 'n "deplorasie" oor sy dood gesuggereer dat hy deur geweld gesterf het, maar die omstandighede word nie gegee nie. 'n Bron uit 1644 sê dat hy in Diksmuide by Ieper begrawe is.

In teenstelling tot baie andere komponiste van sy tyd het Clemens waarskynlik nooit na Italië gereis nie. Sy styl verteenwoordig darem die suiwere Franko-Vlaamse styl van die Noorde sonder baie Italiaanse invloede. Hy was een van die belangrikste verteenwoordigers van die generasie tussen Josquin des Pres en Orlandus Lassus. 
Baie van sy komposisies, moontlike 80% was geestelike musiek. Van sy 233 motette bevat net drie wêreldlike tekste. Tog is daar 100 wêreldlike stukke wat die gehele spektrum van poëtiese onderwerpe weergee wat in sy tyd deur komponiste gebruik is. 

Sy aktiewe tyd was net twintig jaar, maar hy het in die tyd baie musiek geproduseer:


In 1556/7 het Susato sy "Musyck Boexken" IV-VII uitgegee wat die enigste Protestantse meerstemmige musiek in die Nederlandse taal van die Renaissance bevat het. Gebaseer op die eenstemmige settings van die Souterliedekens uitgegee door Symon Cock, het Clemens sy Souterliedenkens die eerste polifone settings van alle 150 Psalms in Nederlands geword en dit het later baie invloed gekry. Clemens het sy komposisies eenvoudig gehou en gebaseer op bekende deuntjies, mees geset vir drie stemme. Dis opmerklik dat sy werk in 1569 nie deur die hertog van Alva verban is nie. In hierdie jaar is baie boeke gesensureer wat alles as kettery beskou is.


</doc>
<doc id="72398" url="https://af.wikipedia.org/wiki?curid=72398" title="Kevin Anderson">
Kevin Anderson

Kevin Anderson (gebore 18 Mei 1986 in Johannesburg) is 'n Suid-Afrikaanse tennisspeler. Hy is tans die hoogste posisie Suid-Afrikaanse tennisspeler en No. 5 in die wêreld. Hy het op 18 Januarie 2013 die 22ste gekeurde Fernando Verdasco tydens die Australiese Ope in Melbourne geklop. Dit is die eerste keer in sy loopbaan dat hy tot die vierde ronde van 'n Grand Slam kon deurdring. Hy is ook die eerste Suid-Afrikaner, sedert Wayne Ferreira in 2003, wat so ver in 'n Grand Slam gevorder het. Op 7 September 2015 het Anderson die derde gekeurde Andy Murray tydens die VSA Ope in New York Stad geklop.

Anderson die eerste Grand Slam-eindstryd van sy loopbaan in 2017 bereik. Hy het die 12de gekeurde Pablo Carreño Busta met 4–6, 7–5, 6–3 en 6–4 in die halfeindronde uitgeskakel. Hy het egter in die eindstryd met 6–3, 6–3 en 6–4 teen die eerste-gekeurde Rafael Nadal verloor.

Die tabel toon Anderson se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="72399" url="https://af.wikipedia.org/wiki?curid=72399" title="Vlag van Bolivië">
Vlag van Bolivië

Die nasionale vlag van Bolivië is op 31 Oktober 1851 amptelik in gebruik geneem. Die vlag vertoon drie horisontale bane van bo na onder in rooi, geel en groen. In 2009 is die Wiphala, ’n lapwerk van 7-by-7 wat diagonaal in wit, geel, oranje, rooi, pers blou en groen gerangskik is, ook as amptelike vlag van Bolivië aanvaar.

Die nasionale vlag van Bolivië word beskryf as ’n reghoekige horisontale driekleur, met die kleure rooi, geel en groen in die verhouding 1:1:1.

Die afmetings van die vlag is sedert die aanvaarding in 1851 nie gedefinieer nie. Die Opperste Dekreet Nº 27630 van 2004 het uiteindelik vasgestel dat die grootte van die vlag 7,5 vierkante by 11 vierkante moet wees. Die vierkant kan enige grootte wees maar die verhouding moet altyd 15:22 wees.

Die presiese kleure van die Boliviaanse vlag is vasgestel in die Opperste Dekreet van 2004:

Die eerste beskrywing van Bolivië se nasionale vlag, saam met die betekenis van die kleure is eers vasgestel deur die Opperste Dekreet van 1888 gedurende die regering van president Gregorio Pacheco.

Die kleure van die driekleur kan ook in die Wiphala gevind word. Die Wiphala is ook ingesluit in die nasionale kleure van die Boliviaanse Lugmag soos op die Dassault Falcon 900EX. Die Wiphala word ook amptelik vertoon by regeringsgeboue soos die Palacio Quemado en die parlement naas die driekleur sedert die bekendstelling van die grondwet van 2009.

President Evo Morales wou die posisie van die inheemse bevolking van Bolivië verbeter en wou daarmee saam ook hul simbole meer prominent maak in die land. Met dit in gedagte het Morales ’n voorstel ingedien vir ’n nuwe vlag vir Bolivië.

Morales se ontwerp het ’n deel van die Wiphala aan die vlagpaalkant van die vlag gehad met die driekleur aan die wapperkant. Die kleure van die Wiphala het die volgende voorgestel: geel het energie voorgestel, oranje het die gemeenskap en kultuur voorgestel, rooi het die aarde en die mense uit die Andes voorgestel, pers het die bestuur van die Andes en selfbeskikking voorgestel, blou het die lug voorgestel, groen het die natuurlike hulpbronne voorgestel en wit het die tyd voorgestel.

Morales se voorstel het nie geslaag nie maar sedert die aanvaarding van die nuwe grondwet is die Wiphala gelykgestel met die nasionale vlag.



</doc>
<doc id="72400" url="https://af.wikipedia.org/wiki?curid=72400" title="Sonnedou">
Sonnedou

Sonnedou verwys na 'n klas van plante ("Drosera") wat met sy amper 200 soorte, die tweede grootste genus vleisvretende plante vorm. Kenmerkend is die blare wat gomkliere besit en waardeur prooi gelok
en gevang word. So kan dié plante ook in voedingstofarme grond gedy.

Beide die botaniese naam (van die Antieke Grieks δρόσος: "drosos" = "dou, doudruppels") sowel as die Afrikaanse naam, verwys na die glansende druppels gom wat op die blare voorkom.

Die genus is amper wêreldwyd verspreid. Hoof-verspreidingsgebiede is Australië, Suid-Amerika en Suid-Afrika. Talle soorte word deur menslike uitbreiding en aktiwiteite bedreig, terwyl enkeles as troetelplante aangehou word.

Sonnedou-soorte is selde eenjarige en meestal meerjarige kruidagtige plante, rosette-vormend, regopstaande of klimplante met 'n groeihoogte van een tot eenhonderd sentimeter. Klimmende sonnedou-soorte kan egter nog langer word, meer as 3 Meter is al berig ("Drosera erythrogyne"). 

Hulle kan aantoonbaar 'n ouderdom van oor die 50 jare bereik. Die genus is vir die opname van stikstowwe deur insekte gespesialiseer, veral by die dwergsonnedou-soorte waar die nitraatreduktase ensiem wat plante normaalweg vir die opgaar van grondverwante nitraat benodig, totaal afwesig is. 


</doc>
<doc id="72409" url="https://af.wikipedia.org/wiki?curid=72409" title="Elopomorpha">
Elopomorpha

Elopomorpha is 'n superorde van die straalvinnige visse ("Actinopterygii"). Die superorde bevat 'n groot verskeidenheid tipes visse wat wissel van die gewone silwer-kleurige spesies van die orde Elopiformes en die beenvisse van die orde Albuliformes, tot die lang, maer en gladde aale van die Anguilliformes. Die een karaktereienskap wat die groep in gemeen het is die leptocephalus-stadium van die larwes. Geen ander visse het die tipe larwes nie.

Die "Elopomorpha" is 'n groep in die infraklas Teleostei, en word histories as volg ingedeel:


Onlangse genetiese analise het egter getoon dat die Notocanthiformes deel is van die Albuliformes, en die Saccopharyngiformes deel is van die Anguilliformes.



</doc>
<doc id="72410" url="https://af.wikipedia.org/wiki?curid=72410" title="Mundford">
Mundford

Mundford is 'n klein dorp in die Engelse graafskap Norfolk. Volgens die 2001-sensus het die dorp 'n bevolking van 1 591 gehad. Mundford is padlangs ongeveer 13 km vanaf King's Lynn geleë en ongeveer 56 km vanaf Norwich.


</doc>
<doc id="72411" url="https://af.wikipedia.org/wiki?curid=72411" title="Wes-Midlands">
Wes-Midlands

Die Wes-Midlands (Engels: "West Midlands") is 'n metropolitaanse graafskap in Engeland (Verenigde Koninkryk). Die graafskap sluit die stede Birmingham, Coventry en Wolverhampton in. 

Die Wes-Midlands het 'n geskatte bevolking van 2 897 300 in 2017 gehad.


</doc>
<doc id="72413" url="https://af.wikipedia.org/wiki?curid=72413" title="Nanchong">
Nanchong

Nanchong (Chinees: 南充) is 'n stad in die Chinese provinsie Sichuan met 'n bevolking van 6 278 622 in 2010. Die stad is in die sentrum van China, noord van die Yangtze geleë. 

Nanchong grens in die ooste aan Datsjou, in die weste aan Mianyang en Suining, en in die noorde aan Guangyuan. Die stad is in 314 v.C. deur die Qin-dinastie verower. Tydens die Han-dinastie is dit "Anhan" genoem en in 621 is die stad onder die Tang-dinastie in "Guotsjou" ("vrugstad") hernoem. In 742 is die naam ná Nanchong verander.


</doc>
<doc id="72414" url="https://af.wikipedia.org/wiki?curid=72414" title="Santo Alberto">
Santo Alberto

Die Portugese vragskip Santo Alberto (Sint Albertus) vergaan op 24 Maart 1593 op sy terugtog van Cochin in Indië na Lissabon naby die huidige Port St. Johns en net suid van die monding van die Mthatharivier. Redes vir die stranding was die swak onderhoud aan die skip, die geweldige oorlading met koloniale handelsware en die verkeerde verspreiding van die vrag op die skip. Hierdie was algemene probleme van die Portugese skepe in daardie tyd.

Alhoewel 62 mense tydens die ramp verdrink het, het 285 Portugese (bemanning en passasiers) en slawe die ramp oorleef. Oor die wedervaringe van die skipbreukelinge is besonder baie bekend omdat die loods Rodrigo Migueis 'n joernaal nagelaat het.

Nie die kaptein nie, maar een van die passasiers, die hoë amptenaar Nuno Velho Pereira, is as leier van die staptog noordwaarts na Delagoabaai gekies. Hy dring teen die meerderheid se sin aan op 'n roete weg van die kus en nader aan die voetheuwels van die berge. Die geselskap vertrek op 3 April en kom in noue aanraking met die Nguni-stamme; dit lei tot 'n deeglike kennismaking met die leefwyse en ekonomie van die bewoners van die kusstreek. Om te voorkom dat stappers uitsak, is 'n stadige pas gehandhaaf. Na 86 dae en byna 900 km is Delagoabaai bereik. Slegs 8 Portugese het tydens die staptog gesterf. Baie van die slawe is die kans gegee om hulle te vestig onder die vriendelike Nguni-groepe wat hulle teengekom het.

Weens die beperkte lewensverlies, die goeie leiding van Pereira en die vriendskaplike verhouding wat met die inheemse swart volkere gehandhaaf is, het die geskiedenis van die Santo Alberto een van die mees geslaagde staptogte deur skipbreukelinge aan die Suid-Afrikaanse ooskus opgelewer.



</doc>
<doc id="72415" url="https://af.wikipedia.org/wiki?curid=72415" title="Benxi">
Benxi

Benxi (Chinees: 本溪) is 'n stad in die Chinese provinsie Liaoning met 'n bevolking van 1 709 538 in 2010. Die stad is in die noordooste van China, suid-suidoos van Shenyang en noord van die grens tot Noord-Korea geleë. Benxi is in 1915 as metallurgiese sentrum gestig. Op 26 April 1942 het 1 549 mynwerkers in 'n steenkoolstof-ontploffing gesterf.


</doc>
<doc id="72416" url="https://af.wikipedia.org/wiki?curid=72416" title="Neijiang">
Neijiang

Neijiang (Chinees: 内江) is 'n stad in die Chinese provinsie Sichuan met 'n bevolking van 3 702 847 in 2010. Die stad is in die sentrum van China, noord van die Yangtze geleë. 

Neijiang grens in die suide aan Lutsjou en Zigong, in die weste aan Meisjan, in die noorde aan Ziyang en in die ooste aan Tsjongtsjing.


</doc>
<doc id="72417" url="https://af.wikipedia.org/wiki?curid=72417" title="Yiyang">
Yiyang

Yiyang (Chinees: 益阳) is 'n stad in die Chinese provinsie Hunan met 'n bevolking van 4 313 084 in 2010. Die stad is in die ooste van China, suid van die Yangtze geleë. Yiyang is tydens die Qin-dinastie gestig en is tydens die Taiping-rebellie na "Desjeng" hernoem.


</doc>
<doc id="72418" url="https://af.wikipedia.org/wiki?curid=72418" title="Mianyang">
Mianyang

Mianyang (Chinees: 绵阳) is 'n stad in die Chinese provinsie Fucheng met 'n bevolking van 4 613 862 in 2010. Die stad is in die suidweste van China, suid van die Jangtse geleë. Mianyang grens in die noordooste aan Guangyuan, in die ooste aan Nanchong, in die suide aan Suining en in die suidweste aan Deyang. Op 12 Mei 2008 is die stad deur 'n sterk aardbewing geskud, maar is nie ernstig beskadig nie.


</doc>
<doc id="72419" url="https://af.wikipedia.org/wiki?curid=72419" title="Jingzhou">
Jingzhou

Jingzhou (Chinees: 荆州) is 'n stad in die Chinese provinsie Hubei met 'n bevolking van 5 691 707 in 2010. Die stad is in die ooste van China aan die Yangtze geleë. 

Jingzhou grens in die ooste aan Wuhan, in die weste aan Yichang en Tsjongtsjing, in die noorde aan Jingmen en in die suide aan Yueyang en Changde. Tydens die suidelike en noordelike dinasties het dit as hoofstad van die westelike Liang gedien en tydens die vyf dinasties en tien koninkryke het Jingzhou as hoofstad van die Nanping-staat gedien.


</doc>
<doc id="72420" url="https://af.wikipedia.org/wiki?curid=72420" title="Anyang">
Anyang

Anyang (Chinees: 安阳) is 'n stad in die Chinese provinsie Henan met 'n bevolking van 5 172 834 in 2010. Die stad is in die noordooste van China, suidoos van Beijing en Tianjin geleë. Anyang grens in die ooste aan Puyang, en in die suide aan Hebi en Xinxiang. Die ou naam van die stad is "Zhāngdé" (彰德), in die noordweste is "Yīnxū" (殷墟; die „ruïnes van Yin“) geleë, wat tussen die 14de en 11de eeu v.C. as hoofstad van die Sjang-dinastie gedien het, en in 2006 deur UNESCO as wêrelderfenisgebied gelys is.


</doc>
<doc id="72421" url="https://af.wikipedia.org/wiki?curid=72421" title="Gloeilamp">
Gloeilamp

In 'n gloeilamp word lig geproduseer deur 'n draad, wat uit koolstof of wolfram bestaan, met 'n elektriese stroom te verhit. Dit gebeur in 'n glas sfeer wat gevul is met 'n inerte of suurstofarme gas.

Joseph Swan demonstreer die eerste elektriese gloeilamp in Brittanje. Paar maande later ontdek Thomas Edison dieselfde in Amerika. Edison en Swan was egter net een van vele mense wat bygedra het tot die ontwikkeling van 'n praktiese metode om lig uit elektrisiteit te maak. In 1801 het Humphry Davy al geëksperimenteer met 'n gloeiende platinumdraad, wat egter baie vinnig opgebrand het.

In 1854 het Heinrich Göbel in Duitsland die eerste egte gloeilamp vervaardig wat bestaan het uit 'n verkoolde vesel van bamboes in 'n vakuum fles. Dié lamp het 400 uur lank gebrand. Edison het 25 jaar later oktrooi aangevra vir dieselfde uitvinding, maar Göbel het dit beveg. In dieselfde jaar dat Göbel sy saak in die hof gewen het, het hy egter ook gesterf.

In 1910 het die Amerikaner William David Coolidge die eerste gloeidraad van wolfram vervaardig.


</doc>
<doc id="72422" url="https://af.wikipedia.org/wiki?curid=72422" title="Luzhou">
Luzhou

Luzhou (Chinees: 泸州) is 'n stad in die Chinese provinsie Sichuan met 'n bevolking van 4 218 400 in 2011. Die stad is in die suidooste van China aan die Yangtzerivier geleë. 

Luzhou is tydens die suidelike en noordelike dinasties "Jiangyang" genoem en is bekend as "wynstad" en vir sy alkoholiese drankies.


</doc>
<doc id="72424" url="https://af.wikipedia.org/wiki?curid=72424" title="Hengyang">
Hengyang

Hengyang (Chinees: 衡阳) is 'n stad in die Chinese provinsie Hunan met 'n bevolking van 7 141 462 in 2010. 

Die stad is in die suidooste van China, noord van Changsha geleë. Die ou naam van Hengyang was "Hengzhou" (衡州). Tydens die Tweede Chinees-Japannese Oorlog is die stad ernstig beskadig.


</doc>
<doc id="72425" url="https://af.wikipedia.org/wiki?curid=72425" title="Xining">
Xining

Xining (Chinees: 西宁) is 'n stad in die Chinese provinsie Qinghai met 'n bevolking van 2 208 708 in 2010. Die stad is in die noorde van China en suid van die grens tot Mongolië geleë. 

Xining was vir meer as 2 000 jaar 'n belangrike ekonomiese stad aan die noordelike syroete en was tydens die Han-, Sui-, Tang- en Song-dinasties 'n vesting teen die nomadiese invalle vanuit die weste.


</doc>
<doc id="72426" url="https://af.wikipedia.org/wiki?curid=72426" title="Yichang">
Yichang

Yichang (Chinees: 宜昌) is 'n stad in die Chinese provinsie Hubei met 'n bevolking van 4 039 000 in 2008. 

Die stad is in die ooste van China aan die Jangtse geleë. In antieke tye was Yichang as "Yiling" bekend. Onder die Qing-keiser Guangxu is die stad op 21 Augustus 1876 vir die buitelandse handel met die Britte geopen. In 1940 het die slag van Zaoyang-Yichang tydens die Tweede Chinees-Japannese Oorlog hier plaasgevind.


</doc>
<doc id="72428" url="https://af.wikipedia.org/wiki?curid=72428" title="Coritiba Foot Ball Club">
Coritiba Foot Ball Club

Coritiba Foot Ball Club is 'n sportklub in die Brasiliaanse stad Curitiba in die staat Paraná. Die klub is algemeen bekend as "Coxa". Dit is in 1909 deur die Duitse immigrante gestig. Coritiba is ook aktief in saalsokker en Amerikaanse voetbal.

Die klub het sterk mededinging met stadsgenoot Atlético PR. Hierdie derby staan bekend as die AtleTiba. Hulle tuisstadion is die "Estádio Major Antônio Couto Pereira", wat ook as "Couto Pereira" bekend staan, met 'n kapasiteit van 37 182 sitplekke.

Die span speel in die Primeira Divisão (die hoogste afdeling).

Stadion Couto Pereira is Coritiba se tuisstadion.





01. Rafael Martins</br>
12. Bruno</br>
84. Wilson</br>
89. William Menezes</br>

04. Romércio</br>
13. Rodrigo Ramos</br>
21. Walisson Maia</br>
22. Léo</br>
23. Geovani</br>
34. Werley</br>
50. Cleber Reis</br>
66. William Matheus</br>
71. Henrique Gelain</br>
76. Márcio</br>
88. Thiago Carleto</br>
98. Dodô</br>

05. Alan Santos </br>
06. Edinho </br>
08. Tiago Real </br>
14. Julio Rusch </br>
17. Daniel </br>
18. Anderson </br>
20. Matheus Galdezani </br>
26. Tomás </br>
27. Jonas </br>
31. João Paulo </br>
37. Rafael Longuine </br>
70. Yan </br>
87. Baumjohann </br>

07. Iago</br>
09. Neto Berola</br>
11. Rildo </br>
16. Léo Santos </br>
33. Getterson </br>
83. Kléber</br>
85. Alecsandro</br>
90. Yilmar Filigrana </br>
91. Henrique Almeida </br>
97. Índio </br>
99. Keirrison</br>




</doc>
<doc id="72429" url="https://af.wikipedia.org/wiki?curid=72429" title="Phokas van Bisantium">
Phokas van Bisantium

Phokas (Latyn: Flavius Phocas Augustus, Grieks: Φωκᾶς; oorl. 610) was die Bisantynse keiser van 602 tot 610. Hy het die bewind van Mauricius oorgeneem en is self deur Herakleios in ’n burgeroorlog van sy mag gestroop.

Feitlik niks is bekend van Phokas se vroeë lewe nie, behalwe dat sy ma se naam Domentia of Domentzia was en dat hy moontlik van Thracië was. Hy het minstens twee broers, Comentiolus en Domentziolus, gehad.

Teen 600 was hy ’n offisier in die Bisantynse leër wat skynbaar deur sy medesoldate as ’n leier beskou is. Hy was lid van die afvaardiging wat in dié jaar deur die leër na Konstantinopel gestuur is om ’n lys griewe aan die regering te oorhandig. Die Aware het die Bisantyne in 598 verslaan en ’n groot aantal gevangenes geneem. Mauricius het geweier om losprysgeld aan die Aware te betaal en al die gevangenes is doodgemaak, ’n stap wat groot konsternasie in die leër veroorsaak het. Die afvaardiging se eise is verwerp.

In 602 het Maricius oproer in die legioene veroorsaak met hervormings wat daarop geskoei was om die uitgawes van hul instandhouding te verlaag. Hy het die Balkan-leër, wat toe teen die Aware geveg het, beveel om die winter aan die noordekant van die Donou-rivier deur te bring, wat onbeskerm was. Die leër het feitlik onmiddellik in opstand gekom en na die hoofstad opgeruk met Phokas aan die hoof. Binne ’n maand is Mauricius se regering omvergewerp, die keiser het geabdikeer en gevlug, en Phokas is as keiser aangewys.

Phokas se bewind is aanvanklik wyd verwelkom omdat hy belasting verlaag het, want dit was voorheen baie hoog. In dié tyd het die Bisantyne oor Rome regeer, hoewel die pous die magtigste persoon in die stad was. Phokas het die pouse in baie van die teologiese geskille van die tyd gesteun en was op goeie voet met die pousdom.

Dit was egter tydens Phokas se bewind dat die tradisionele grense van die Bisantynse Ryk begin val het. Die Balkan-volke, Aware en Serwiërs is in Mauricius se tyd op ’n afstand gehou, maar ná die onttrekking van die leër aan die Donou in 605 het nuwe aanvalle begin wat die einde sou inlui van die Bisantynse Balkan-volke. In die ooste het die Persiese koning Khosrau II Mauricius se dood gebruik as verskoning om sy verdrag met die Bisantyne te verbreek en teen 607 het hy beheer oorgeneem van die gebeied tot by die Eufraat.

In 608 het die eksarg van Afrika en sy seun, albei Herakleios, ’n opstand teen Phokas begin en munte uitgereik met hulle twee in konsulêre (maar nie keiserlike) regalia. Phokas het gereageer met teregstellings, onder meer van die oudkeiserin Constantina en haar drie dogters. Nicetas. ’n neef van Herakleios sr., het ’n inval in Egipte gelei en Herakleios jr. het ooswaarts geseil met ’n ander mag via Sisilië en Siprus. In die daaropvolgende burgeroorlog is Phokas se general Bonosus in Egipte verslaan. Die Perse het die konflik uitgebuit en ’n groot deel van die oostelike provinsies ingeneem; hulle het selfs Anatolië begin binnedring.

Teen 610 het Herakleios jr. in die omgewing van Konstantinopel aangekom terwyl die grootste deel van die Bisantynse leër wat Phokas ondersteun het, óf verslaan is óf gedros het. ’n Paar vooraanstaande lede van die aristrokrasie het Herakleios tegemoet gegaan en hy het gereël dat hy tot keiser verklaar word. Hy het Konstantinopel sonder teenstand binnegegaan en Phokas doodgemaak.



</doc>
<doc id="72431" url="https://af.wikipedia.org/wiki?curid=72431" title="Percoidea">
Percoidea

Percoidea is 'n superfamilie van die visse in die orde Perciformes.


</doc>
<doc id="72432" url="https://af.wikipedia.org/wiki?curid=72432" title="Lithognathus">
Lithognathus

Lithognathus is 'n genus van seevisse in die familie Sparidae. Hulle kom hoofsaaklik langs die kusgebiede van Suider-Afrika (Suid-Afrika, Namibië en Angola) voor, maar "L. mormyrus" word ook in die Middellandse See, Swartsee, Golf van Biskaje en langs verskeie eilande in die noord-oos Atlantiese oseaan aangetref. Afhangende van die spesies, bereik hulle 'n maksimum lengte van tussen 25 en 200 cm.




</doc>
<doc id="72433" url="https://af.wikipedia.org/wiki?curid=72433" title="Konstantyn III Herakleios">
Konstantyn III Herakleios

Konstantyn III (Latyn: Heraclius Novus Constantinus, Grieks: Ἡράκλειος νέος Κωνσταντῖνος; 3 Mei 612 – Mei 641) was die Bisantynse keiser vir vier maande in 641. Hy was die oudste seun van keiser Herakleios en sy eerste vrou, Eudokia.

Konstantyn se geboortenaam was Herakleios die Nuwe Konstantyn en dit was sy amptelike naam tydens sy bewind. In latere Bisantynse en die meeste moderne geskrifte word hy net Konstantyn genoem.

Hy is op 22 Januarie 613 deur sy pa tot medekeiser verklaar en is aan sy kleinniggie, Gregoria, as man beloof. Sy was die dogter van sy pa se neef, Nicetas. Hulle is in 629 of dalk vroeg in 630 getroud en hul eerste kind, Constans is in dieselfde jaar gebore. Hul tweede kind was ook ’n seun, Theodosius. Hulle het ook ’n dogter, Manyanh, gehad wat later met ’n Persiese koning getroud is.

Konstantyn het alleenheerser geword toe sy pa in 641 dood is. Hy het regeer saam met sy halfbroer, Heraklonas, die seun van Herakleios se tweede vrou, Martina. Konstantyn is ná net vier maande aan tering dood en Heraklonas het die alleenheerser geword. ’n Gerug dat Martina Konstantyn vergiftig het, het eers daartoe gelei dat Constans II as medekeiser aangestel is. Martina en haar seuns is daarna afgesit, vermink en verban.




</doc>
