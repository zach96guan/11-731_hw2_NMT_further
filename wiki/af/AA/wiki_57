<doc id="72434" url="https://af.wikipedia.org/wiki?curid=72434" title="Heraklonas van Bisantium">
Heraklonas van Bisantium

Heraklonas (Latyn: Constantinus Heraclius, Grieks: Κωνσταντῖνος Ἡράκλειος; oorl. 641) was kortliks van Februarie tot September 641 die Bisantynse keiser. Hy was die seun van keiser Herakleios en sy niggie Martina.

Hy is gebore en het regeer as Constantinus Heraclius, maar die verkleiningsvorm Heraklonas (klein Herakleios) word in Bisantynse en moderne geskrifte gebruik.

Teen die einde van Herakleios se bewind, op 4 Julie 638, het hy Heraklonas tot medekeiser verklaar saam met sy halfbroer, Konstantyn III. Konstantyn het hul pa opgevolg en ná sy voortydige dood in Mei 641 was Heraklonas die alleenheerser. Maar gerugte dat sy ma, Martina, Konstantyn vergiftig het, het daartoe gelei dat laasgenoemde se seun Constans as medekeiser aangestel is. Martina en haar seuns is daarna afgesit, vermink en verban. Constans II het toe alleenheerser geword.

Niks verder is van Heraklonas bekend nie, maar daar word vermoed dat hy later in die jaar van sy afsetting dood is.


</doc>
<doc id="72435" url="https://af.wikipedia.org/wiki?curid=72435" title="Constans II van Bisantium">
Constans II van Bisantium

Constans II of Konstantyn die Bebaarde (Grieks: Κώνστας Β; 7 November 630 – 15 September 668) was die Bisantynse keiser van 641 tot 668. Constans is die verkleiningsvorm van sy geboortenaam, Herakleios, maar hy het amptelik as Konstantyn regeer. Die bynaam word meestal in Bisantynse en moderne geskrifte gebruik.

Hy was die seun van Konstantyn III en het in 641 medekeiser geword ná gerugte dat keiser Heraklonas se ma, Martina, Konstantyn vergiftig het. Heraklonas is in dié jaar van die troon gesit en Constans het alleenheerser geword.

Onder Constans het die Bisantyne in 642 heeltemal uit Egipte onttrek en die Moslemse kalief Oethman het verskeie aanvalle op eilande in die Middellandse en Egeïese See van stapel gestuur. ’n Bisantynse vloot het Alexandrië weer in 645 herower, maar ná ’n Moslem-oorwinning die volgende jaar het die Bisantyne teruggetrek. Kartago is ook verower en het ’n afhanklike staat van die kalifaat gebly tot ’n burgeroorlog uitgebreek en die keiserlike mag herstel is.

Intussen het die kalifaat al hoe nader aan Bisantium gekom. In 647 het hulle Armenië, Kappadosië en Afrika binnegeval. In 648 het hulle Frigië geplunder en in 649 hul eerste see-aanval op Kreta gedoen. In 650–651 het die keiser samesprekings met kalief Oethman se goewerneur in Sirië gevoer. Die vredesooreenkoms wat gevolg het, het daartoe gelei dat Constans sy mag in die westelike deel van Armenië behou het.

In 654 het die Moslems egter Rhodos geplunder. Constans het hulle die volgende jaar met ’n vloot aangeval, maar is verslaan: 500 Bisantynse skepe is vernietig en die keiser self is byna dood. Kalief Oethman was gereed om Konstantinopel aan te val, maar het van die plan afgesien toe ’n burgeroorlog in 656 in sy kalifaat uitbreek.

In 658 het Constans die Slawiërs en Balkan-volke verslaan en sy mag oor hulle herbevestig. Die volgende jaar het hy tot ver in die ooste uitgebrei.

Constans het al hoe meer gevrees sy broer Theodosius sou sy bewind probeer omverwerp. Hy het hom eers gedwing om ’n monnik te word en hom eindelik in 660 laat vermoor. Hy het hom egter die gramskap van die inwoners van Konstantinopel op die hals gehaal en het besluit om na Sisilië te gaan. Gerugte dat hy die hoofstad daarheen wou verskuif, het sy lot beslis. Op 15 September 668 is hy vermoor en het sy seun hom opgevolg as Konstantyn IV.



</doc>
<doc id="72436" url="https://af.wikipedia.org/wiki?curid=72436" title="Diplodus">
Diplodus

Diplodus is 'n genus van visse in die orde van baarsagtiges ("Perciformes").





</doc>
<doc id="72438" url="https://af.wikipedia.org/wiki?curid=72438" title="Pagellus">
Pagellus

Pagellus is 'n genus van visse in die familie van Brasems ("Sparidae") en die orde van Baarsagtiges ("Perciformes").



</doc>
<doc id="72439" url="https://af.wikipedia.org/wiki?curid=72439" title="Konstantyn IV van Bisantium">
Konstantyn IV van Bisantium

Konstantyn IV (Latyn: Constantinus IV, Grieks: Κωνσταντίνος Δ'; 652 – September 685) was die Bisantynse keiser van 668 to 685. Hy word soms verkeerdelik "die Bebaarde" genoem weens verwarring met sy pa, Constans II, wat ook bekend was as Konstantyn die Bebaarde.

Tydens sy bewind is 50 jaar van ononderbroke Islamitiese gebiedsuitbreiding vir die eerste keer gestuit.

Konstantyn het sy pa, Constans II, in 668 as keiser opgevolg. Sy eerste taak was die onderdrukking van ’n opstand in Sisilië wat tot sy pa se dood gelei het. Binne ses maande het hy die opstand onderdruk met die hulp van pous Vitalianus.

Daar was egter groot probleme in die ooste. In 669 het die Arabiese kalief Muawiyah I Konstantinopel aangeval met ’n leër onder bevel van sy seun Yazid. Hulle het Amorion, Kartago en Sisilië binnegeval. In 670 het hulle Cyzicus verower en dit gebruik as basis. In 672 het hulle Konstantinopel met ’n groot vloot van die see af aangeval. Terwyl Konstantyn se aandag daardeur afgetrek is, het die Slawiërs Thessalonika onsuksesvol aangeval.

In 674 het die Arabiere die langverwagte beleg van Konstantinopel begin. In die lente en somer het hulle die stad aangeval en die res van die jaar by Smirna en Cilicia oorwinter. Konstantyn het geweet dis net ’n kwessie van tyd voor Konstantinopel onder beleg is en hy het seker gemaak daar is genoeg voorrade in die stad. Hy het ook ’n groot aantal vuurskepe laat bou. Dit is die eerste keer dat vuur in gevegte deur die Grieke gebruik is en dit was een van hul grootste voordele bo die vyand.

Ná vyf jaar het die Arabiere teruggetrek en is hulle in Anatolië verslaan. Dit het Muawiyah I gedwing om vrede met Konstantinopel te maak. Volgens die vredesverdrag moes hulle afstand doen van die eilande in die Egeïese See wat hulle verower het en belasting aan Konstantyn betaal. Dit het die keiser in staat gestel om hom toe te spits op Thessalonika, wat steeds onder beleg van die Slawiërs was.

Weens die voortslepende konflik met die Arabiere in die 670's in die ooste, moes Konstantyn noodgedwonge verdrae in die weste sluit met die Lombarde, wat Brindisi en Taranto verower het. In dieselfde jaar het die Bulgare die Donou-rivier oorgesteek en die Bisantynse en Slawiese volke begin oorheers. In 680 het Konstantyn ’n grond- en see-aanval op die invallers geloods. Hy moes egter die leër weens swak gesondheid verlaat. Dit het tot paniek gelei en die Bisantyne is deur die Bulgare verslaan.

In 681 het Konstantyn sy seun Justinianus II as sy opvolger aangewys en in September 685 is hy aan disenterie dood.



</doc>
<doc id="72440" url="https://af.wikipedia.org/wiki?curid=72440" title="Dinastie van Herakleios">
Dinastie van Herakleios

Die Dinastie van Herakleios was ’n familie wat van 610 tot 711 oor die Bisantynse Ryk regeer het. Dit was ’n waterskeidingsperiode in die ryk se geskiedenis, asook dié van die wêreld.

Die stigter van die dinastie was Herakleios, wat in 610 keiser geword het nadat hy en sy pa, Herakleios die Ouere, die eksarg van Afrika, ’n suksesvolle opstand teen die ongewilde keiser Phokas gelei het. Hy het die ryk vergroot en sy reorganisasie van die regering en weermag was baie suksesvol. Hoewel die grond wat hy gewen het in die oorlog teen die Persiese koning Khosrau II weer verloor is met die inval van die Moslems, tel Herakleios steeds onder die groot Romeinse keisers. 

In die laaste jare van Herakleios se bewind was daar ’n stryd tussen sy eerste vrou, Eudokia, se seun Konstantyn en sy tweede vrou, Martina, wat wou hê haar seun Heraklonas moes keiser word. Konstantyn het keiser geword toe sy pa in 641 dood is, met Heraklonas as medekeiser, maar is ná net vier maande dood. Heraklonas het toe die alleenheerser geword. ’n Gerug dat Martina Konstantyn vergiftig het, het daartoe gelei dat Konstantyn se seun, Constans II, as medekeiser aangestel is. Martina en haar seuns is daarna afgesit, vermink en verban. Constans het toe alleenheerser geword. 

Constans het hom teen die einde van sy bewind die gramskap van die inwoners van Konstantinopel op die hals gehaal en gerugte dat hy die ryk se hoofstad na Sisilië wou verskuif, het daartoe gelei dat hy in September 668 vermoor is. Sy seun het hom opgevolg as Konstantyn IV.

Tydens Konstantyn se bewind is 50 jaar van ononderbroke Islamitiese gebiedsuitbreiding vir die eerste keer gestuit. Ná ’n vyf jaar lange beleg van Konstantinopel het die Arabiere teruggetrek en is hulle in Anatolië verslaan. Die Arabiere het toe vrede met Konstantyn gemaak. In 681 het hy sy seun Justinianus II as sy opvolger aangewys en in September 685 is hy aan disenterie dood.

Justinianus is in 695 in ’n militêre opstand vermink en verban. Hy het in 705 sy troon herower en sy seun, Tiberius, in 706 medekeiser gemaak. Hy is egter in 711 in nog ’n militêre opstand van die troon afgesit en doodgemaak.



</doc>
<doc id="72441" url="https://af.wikipedia.org/wiki?curid=72441" title="Ilse De Vis">
Ilse De Vis

Ilse De Vis (Antwerpen, 3 Julie 1981) is 'n Belgiese televisieomroeper. Sy begin haar loopbaan by Belgacom TV, waar sy die eerste digitale omroeper was. Sy bied hier die program "Zoom" aan, waarvan sy ook die vervaardiger was. Daarna gaan sy na TrendTV (die huidige produksiehuis van "Weekendje weg met 5TV"), waar sy die internettelevisiekanaal in samewerking met El Horia stig. Sedert 2011 is sy die aanbieder by Kanaal Z waar sy 2 programme aanbied: "Z-ondernemen" en "Immo op Z".

Sy is ook 'n model en aktrise (in "Ek lief jou").


</doc>
<doc id="72443" url="https://af.wikipedia.org/wiki?curid=72443" title="Soedannese literatuur">
Soedannese literatuur

Daar is bewyse geboekstaaf van Soedannese literatuur wat dateer uit die 15de eeu, maar dit was nie tot en met die 16de en 17de eeue dat 'n onderskeibare Soedannese literatuur te voorskyn gekom het nie. Vandag word die literatuur grotendeels in Arabies geskryf, terwyl sommige genres ook in ander plaaslike tale geskryf word, soos byvoorbeeld poësie in die Bejase taal. Sowel geskrewe literatuur as mondelinge tradisie, soos volkskunde, word aangetref. Vroeg in die 20ste eeu was daar 'n neiging om mondelinge stories te begin neerskryf.


</doc>
<doc id="72447" url="https://af.wikipedia.org/wiki?curid=72447" title="Universidade Federal da Bahia">
Universidade Federal da Bahia

Die Universiteit van Bahia (Portugees: "Universidade Federal da Bahia" of "UFBA") is 'n universiteit geleë in Salvador, Bahia, Brasilië.

Dit is op 8 April 1946 gestig.



</doc>
<doc id="72449" url="https://af.wikipedia.org/wiki?curid=72449" title="Universidade Federal de Minas Gerais">
Universidade Federal de Minas Gerais

Die Universiteit van Minas Gerais (Portugees: "Universidade Federal de Minas Gerais" of "UFMG") is 'n universiteit geleë in Belo Horizonte, Bahia, Brasilië.

Dit is op 7 September 1927 gestig.



</doc>
<doc id="72451" url="https://af.wikipedia.org/wiki?curid=72451" title="Universidade Estadual de Feira de Santana">
Universidade Estadual de Feira de Santana

Die Universiteit van Feira de Santana (Portugees: "Universidade Estadual de Feira de Santana" of "UEFS") is 'n universiteit geleë in Feira de Santana, Bahia, Brasilië.

Dit is op 31 Mei 1976 gestig.



</doc>
<doc id="72453" url="https://af.wikipedia.org/wiki?curid=72453" title="Centro Federal de Educação Tecnológica de Minas Gerais">
Centro Federal de Educação Tecnológica de Minas Gerais

Die Universiteit van Tecnológica de Minas Gerais (Portugees: "Centro Federal de Educação Tecnológica de Minas Gerais" of "CEFET-MG") is 'n universiteit geleë in Belo Horizonte, Minas Gerais, Brasilië.

Dit is op 8 September 1910 gestig.



</doc>
<doc id="72455" url="https://af.wikipedia.org/wiki?curid=72455" title="Centro Federal de Educação Tecnológica Celso Suckow da Fonseca">
Centro Federal de Educação Tecnológica Celso Suckow da Fonseca

Die Universiteit van Celso Suckow da Fonseca (Portugees: "Centro Federal de Educação Tecnológica Celso Suckow da Fonseca" of "CEFET-RJ") is 'n universiteit geleë in Rio de Janeiro, Brasilië.

Dit is in 1917 gestig.



</doc>
<doc id="72460" url="https://af.wikipedia.org/wiki?curid=72460" title="Justinianus II van Bisantium">
Justinianus II van Bisantium

Justinianus II (Grieks: Ιουστινιανός Β΄; (668/669 – 11 Desember 711) was die Bisantynse keiser van 685 tot 695 en weer van 705 tot 711. Hy was ook bekend as Justinianus met die Afgesnyde Neus (Latyn: Rhinotmetus; Grieks: ὁ Ῥινότμητος) en was die laaste keiser van die Dinastie van Herakleios.

Justinianus was ’n ambisieuse en passievolle leier wat graag die ryk tot sy voormalige glorie wou herstel, maar hy het enige teenstand swak hanteer en het nie die afronding van sy pa, Konstantyn IV, gehad nie. Daar was dus groot teenstand teen sy bewind en hy is in 695 van die troon afgesit in ’n volksopstand en deur die leier van die opstand, Leontios, vervang. Justinianus se neus is afgesny (omdat van keisers verwag is om ’n weerspieëling van God te wees, dus sonder enige ontsierings) en hy is na die Krim verban. Ná drie jaar is Leontios ook van die troon afgesit en hy is deur Tiberius III vervang.

In 705 het Justinianus II na die troon teruggekeer met die hulp van ’n Bulgaarse en Slawiese leër. Sy tweede bewind was selfs meer despoties as sy eerste, en sy bewind is weer in 711 beëindig toe sy leër teen hom draai en hom doodmaak. Hy is opgevolg deur generaal Bardanes, wat as Philippikos regeer het.

Justinianus het by sy eerste vrou, Eudokia, ’n dogter, Anastasia, gehad en by sy tweede vrou, Theodora van Chazarië, ’n seun, Tiberius, wat van 706 tot 711 medekeiser was. Tiberius is ook vermoor nadat Justinianus die tweede keer onttroon is, en so is die manlike lyn van keiser Herakleios uitgewis.




</doc>
<doc id="72461" url="https://af.wikipedia.org/wiki?curid=72461" title="Leontios van Bisantium">
Leontios van Bisantium

Leontios (Latyn: Leontivs, Grieks: Λεόντιος; oorl. 15 Februarie 706) was die Bisantynse keiser van 695 tot 698.

Leontios is in Isaurië gebore en was ’n soldaat wat vinnig opgang gemaak het. In ’n volksopstand onder sy leiding is die vorige keiser, Justinianus II, van die troon afgesit en Leontios het hom opgevolg. Sy naam was eintlik Leo (Grieks: Λέων, "Leōn"), maar hy is bekend onder die naam wat in Bisantynse geskrifte gebruik is.

Leontios was ongewild. Hy het militêre operasies vermy en eerder probeer om die ryk te verenig. Nadat die Moslems Kartago in 697 verower het, het die Bisantynse soldate in opstand gekom en generaal Apsimaros as hul leier aangewys. Apsimaros het sy naam na Tiberius III verander en die leër het na Konstantinopel opgeruk en Leontios se bewind in 698 oorgeneem. Leontios is gevange geneem, vermink en later tereggestel.



</doc>
<doc id="72462" url="https://af.wikipedia.org/wiki?curid=72462" title="Tiberius III Apsimar">
Tiberius III Apsimar

Tiberius III (Grieks: Τιβέριος Γ', "Tiberios"; oorl. 15 Februarie 706) was die Bisantynse keiser van 698 tot 21 Augustus 705. Hy was ’n offisier met die naam Apsimaros (Αψίμαρος), wat ’n opstand gelei het waarin keiser Leontios se bewind in 698 omvergewerp is.

Hy het militêre suksesse behaal en die militêre administrasie versterk. Intussen het Justinianus II, wat deur Leontios onttroon en na die Krim verban is, ontsnap. Met die hulp van die Bulgaarse en die Slawiese leër het hy in 705 na Konstantinopel opgeruk en die stad deur ’n verlate waterpyp binnegegaan. Tiberius het gevlug en is ’n paar maande later gevange geneem. Hy, Leontios en van die militêre bevelvoerders is daarna gehang.



</doc>
<doc id="72463" url="https://af.wikipedia.org/wiki?curid=72463" title="Philippikos Bardanes">
Philippikos Bardanes

Philippikos (Latyn: Philippicus, Grieks: Φιλιππικός; oorl. 713) was die Bisantynse keiser van 711 tot 713. Sy oorspronklike naam was Bardanes (Grieks: Βαρδάνης, "Vardanis"; Armeens: Վարդան, "Vardan") en hy was die seun van die patrisiër Nikephorus van Armenië.

Hy het met die eerste opstand teen keiser Justinianus II in 695 al probeer om aanspraak op die troon te maak en is daarna na die Krim verban. Hier het hy die naam Philippikos aangeneem en die inwoners aangehits tot ’n opstand. Hulle het na Konstantinopel opgeruk en Philippikos het die troon oorgeneem. Justinianus, wat gevlug het, is kort daarna tereggestel.

Laat in Mei 713 was daar ’n opstand in Thracië en verskeie soldate het Konstantinopel binnegeval. Hulle het Philippikos op 3 Junie verblind. Hy is opgevolg deur sy hoofsekretaris, Artemius, wat keiser geword het as Anastasius II.




</doc>
<doc id="72464" url="https://af.wikipedia.org/wiki?curid=72464" title="Anastasius II van Bisantium">
Anastasius II van Bisantium

Anastasius II (Grieks: Ἀναστάσιος Β΄, "Anastasios"; oorl. 719) was die Bisantynse keiser van 713 tot 715. Sy oorspronklike naam was Artemios.

Hy was die hoofsekretaris van keiser Philippikos toe dié in Mei 713 in ’n opstand van die troon afgesit is. Philippikos is verblind en Artemios is keiser gemaak. Hy het regeer as Anastasius II. Kort nadat hy die bewind oorgeneem het, het hy die offisiere wat direk by die opstand teen Philippikos betrokke was, laat teregstel.

Die invallende Moslems het die ryk op see en land bedreig en in 714 tot by Galasië gevorder. Anastasius het die vrede op ’n diplomatieke manier probeer bewaar. Dit het egter misluk en hy het die mure van Konstantinopel laat versterk en ’n nuwe vloot laat bou. Met die dood van kalief al-Walid I in 715 het Anastasius van die geleentheid gebruik gemaak om die bordjies te verhang. Hy het sy soldate opdrag gegee om nie net die vyand teen te staan nie, maar hul vloot te vernietig. Hy het ’n leër onder Leo die Isauriër na Sirië gestuur om dit te verower.

Daar was egter ’n opstand deur soldate teen die keiser se streng maatreëls. Hulle het Theodosius, ’n belastinggaarder van lae afkoms, tot keiser verklaar en Anastasius, wat gevlug het, is na ’n klooster in Thessalonika gestuur om af te tree. In 719 het Anastasius ’n opstand gelei teen Leo III, wat Theodosius opgevolg het, maar dit het misluk en Anastasius is tereggestel.



</doc>
<doc id="72465" url="https://af.wikipedia.org/wiki?curid=72465" title="Theodosius III van Bisantium">
Theodosius III van Bisantium

Theodosius III (Grieks: Θεοδόσιος Γ΄, "Theodosios III") was die Bisantynse keiser van 715 tot 25 Maart 717. Hy was ’n belastinggaarder wat ná ’n opstand deur soldate teen Anastasius II tot keiser verklaar is. Hy wou aanvanklik nie troon aanvaar nie, maar het dit eindelik in Mei 715 gedoen.

Min is bekend van Theodosius se kort bewind. Hy het onmiddellik voor aanvalle deur die Moslemse Arabiere te staan gekom. Hulle het tot diep in Anatolië binnegedring. In 716 het hy ’n verdrag met Tervel van Bulgarye gesluit wat gunstig vir die Bulgare was in ’n poging om hul steun teen die Arabiese inval te wen. Dit het daartoe gelei dat hulle die Bisantyne in 719 gehelp het in die beleg van Konstantinopel.

In 717 het Leo die Isauriër teen Theodosius se bewind gerebelleer. Hy het Theodosius se seun gevange geneem en Theodosius het op 25 Maart 717 geabdikeer. Hy en sy seun het daarna geestelikes geword.

Daar is geglo Theodosius het teen 729 die biskop van Efese geword. Moderne historici meen egter die biskop was eintlik sy seun, ook Theodosius .



</doc>
<doc id="72467" url="https://af.wikipedia.org/wiki?curid=72467" title="Leo III die Isauriër">
Leo III die Isauriër

Leo III (Grieks: Λέων Γ΄, "Leōn III"; 685 – 18 Junie 741), ook bekend as Leo die Isauriër, was die Bisantynse keiser van 717 tot met sy dood in 741. Hy het ’n einde gebring aan die 20 jaar van anargie, die ryk suksesvol teen die invallende Omajjadiese Kalifaat verdedig en eerbetoon aan ikone verbied.

Leo, wie se naam oorspronklik Konon was, is in die Siriese provinsie Commagene gebore. Sommige historici meen Konon het in Thracië by die leër van keiser Justinianus II aangesluit toe hy in 705 na Konstantinopel op pad was met 100 000 perderuiters wat deur Tervel van Bulgarye verskaf is.

Ná Justinianus se oowinning is Leo op ’n diplomatieke sending na Alanië en Lazica gestuur om ’n verbond te sluit met die Omajjadiese Kalifaat onder Al-Walid I. Hy is aangestel as bevelvoerder van een van die afdelings. Hier het hy en ’n kollega, Artabasdus, saamgesweer om die nuwe keiser, Theodosius III, se bewind omver te werp.

Leo het op 25 Maart 717 in Konstantinopel aangekom en Theodosius III gedwing om te abdikeer. Hy moes dadelik aandag gee aan die beleg van die stad deur die Omajjadiese Kalifaat in Augustus dié jaar. Hulle het die onrus in die Bisantynse Ryk uitgebuit en met ’n mag van 80 000 tot 150 000 man en ’n enorme vloot na die Bosporus opgeruk.

Danksy sorgvuldige beplanning wat drie jaar tevore onder Anastasius II begin is en die weerstand deur Leo III kon die invallers niks uitrig nie. ’n Belangrike faktor in die Bisantyne se oorwinning was die gebruik van vuur in gevegte en die ondeurdringbaarheid van die mure van Konstantinopel. Verder het Bulgaarse versterkings ook die Arabiere aangeval omdat Leo met die Bulgare saamgewerk het. Eindelik het die Arabiere in Augustus 718 die aftog geblaas ná ’n beleg van twaalf maande.

Hierna het Leo die administrasie, wat ná 20 jaar van anargie in ’n chaos was, reggeruk. In 718 het hy ’n rebellie in Sisilië onderdruk. Hy het ook die ryk se grense versterk deur Slawiërs te nooi om in die verlate gebiede te gaan woon en die leër herstel. Toe die Omajjadiese Kalifaat Konstantinopel weer in 726 en 739 aanval, het die Bisantyne hulle verslaan.

Leo het ook die belastingstelsel verbeter, die lyfeienes se status verhoog en van die wette verander. Laasgenoemde is saamgevat in die wetboek die "Ecloga" en in 726 gepubliseer.

Een van Leo se wethervormings het gegaan oor die verering van ikone. Hy het ’n reeks edikte uitgeroep teen die aanbidding van beelde (726–729). Dié verbod op ’n gebruik wat al eeue lank bestaan het, spruit waarskynlik uit ’n werklike behoefte om die volk se moraliteit te verhoog. Dit is deur die aristokrasie en ’n deel van die kerklikes gesteun, maar die meeste teoloë en monnike het dit verwerp, en in die westelike dele van die ryk het die mense geweier om die edikte te gehoorsaam.

’n Opstand het in Griekeland uitgebreek en is in 727 onderdruk. Met die aanstelling van ’n nuwe patriarg van Konstantinopel in 730, wat Leo ondersteun het, is die teenstand in die hoofstad uitgewis. Weerstand in Italië is ook onderdruk, maar Leo was minder suksesvol in die eksargaat van Ravenna en dit het van die ryk weggeskeur.

Die keiser is in Junie 741 aan watersug dood.

Leo en sy vrou, Maria, het sover bekend vier kinders gehad:




</doc>
<doc id="72468" url="https://af.wikipedia.org/wiki?curid=72468" title="Gerard Sekoto">
Gerard Sekoto

Gerard Sekoto (9 Desember 1913 – 20 Maart 1993) was 'n Suid-Afrikaanse kunstenaar en musikant. Hy is bekend as baanbreker van swart stadskuns en sosiale realisme. Sy werk is vertoon in Parys, Stockholm, Venesië, Washington, Senegal asook in Suid-Afrika.

Sekoto is op 9 Desember 1913 by die Lutherse Sendingstasie te Botshabelo naby Middelburg, Oos-Transvaal (tans Mpumalanga) gebore. As sendelingseun was musiek deel van sy bestaan en hy het as jong seun die gesin se huisorreltjie leer ken.

Na sy graadtoekenning as onderwyser by die Diosesane Onderwyskollege in Pietersburg het hy vier jaar by 'n plaaslike skooltjie, Khaiso Sekondêr, klasgegee. In hierdie tydperk het hy vir 'n kunswedstryd (May Eshter Bedford) ingeskryf wat deur die Fort Hare Universiteit gereël is. Hy is die tweede prys toegeken. George Pemba is met die eerste prys bekroon.

Hy het op 29 jaar in 1938 verhuis na Johannesburg om sy kunstenaarsloopbaan voort te sit. Hy woon by familielede in Gertystraat, Sophiatown. Hy het sy eerste solo-uitstalling in 1939 aangebied. In 1940 het die Johannesburgse Kunsgalery een van sy werke aangeskaf; dit sou later bekend staan as die eerste skilderwerk van 'n swart kunstenaar wat in 'n museumversameling opgeneem is. In 1942 verhuis hy na Distrik Ses, Kaapstad, waar hy by die Manuel-gesin tuisgegaan het. In 1945 trek hy na Eastwood, Pretoria.

In 1947 verlaat hy Suid-Afrika om weens selfopgelegde ballingskap in Parys te gaan woon. Die eerste paar jaar in Parys was moeilik en Sekoto is met 'n gelukskoot as klavierspeler by die "l’Echelle de Jacob" ("Jakobsleer") aangestel. Dit was 'n gewilde nagklub wat sy deure na die Tweede Wêreldoorlog heropen het. Hy speel jazz en sing Negrospirituele musiek, wat destyds gewilde Franse liedjies was, en 'n bietjie Harry Belafonte. Dit is musiek wat die pot aan die kook gehou het en sy kunsklasse betaal het.

Tussen 1956 en 1960 is etlike van Sekoto se komposisies deur Les Editions Musicales gepubliseer. Sekoto het klavier gespeel en etlike musieksnitte gesing. Hy komponeer 29 meestal uitermatig ontroerende liedjies, met verwysing na sy eensaamheid in ballingskap, maar terselfdertyd ook die buitengewone moed van 'n individu in sy stryd van oorlewing in 'n vreemde kulturele omgewing.

In 1966 het hy Senegal vir 'n jaar lank besoek.

Sekoto se skilderwerk het 'n politiese skakering in die 1970's begin kry weens Apartheid in sy geboorteland. In 1989 word hy deur die Johannesburgse Kunsgalery met 'n terugblikuitstalling vereer en deur die Universiteit van die Witwatersrand met 'n eredoktorsgraad.

Hy is op 20 Maart 1993 by 'n aftree-oord net buitekant Parys oorlede.





</doc>
<doc id="72470" url="https://af.wikipedia.org/wiki?curid=72470" title="Konstantyn V van Bisantium">
Konstantyn V van Bisantium

Konstantyn V (Grieks: Κωνσταντίνος Ε΄; 718 – 14 September 775) was die Bisantynse keiser van 741 tot 775.

Konstantyn is in Konstantinopel gebore as die seun van Leo III en sy vrou, Maria. In Augustus 720 het sy pa hom as medekeiser aangestel en laat trou met Tzitzak, die dogter van die Kasaarse grootkhan Bihar. Sy nuwe vrou is in 732 herdoop tot Irene ("vrede"). Konstantyn het sy pa op 19 April 741 as keiser opgevolg.

Hy is op 14 September 775 dood en is opgevolg deur sy seun, Leo IV die Kasaar.




</doc>
<doc id="72471" url="https://af.wikipedia.org/wiki?curid=72471" title="Die knip van 'n oog">
Die knip van 'n oog

Die knip van 'n oog is 'n Gotiese opvolgkortverhaal van "Die nag het net een oog". Dit is geskryf deur François Bloemhof en opgeneem in die bloemlesing "Dwalers:verhale oor spoke en ander dwaalgeeste", saamgestel deur Lindeque de Beer.


Twee besoekers, Linda en Ben, ry op hul tweede wittebrood in die Clanwilliam, Lambertsbaai en Graafwater-distrik. Hul nader 'n bestemmingsdorp waarvan die naam vir die leser onbekend is. In die verhaal kom dit aan die lig dat Ben vroeër ontrou was aan Linda. Dit is slegs hul motor wat die dorp binnery, agt motors het dorpuit weggejaag.
Met hul aankoms in die dorp is dit opvallend verlate. In kontras met die blink winkelvensters, netheid en goeie instandhouding van die dorp lyk die verwaarloosde kerktoring soos 'n geamputeerde vinger. Dele van die dak het ingeval.

By die hotel weier die ontvangsdame om hul te huisves, want al die kamers is bespreek. 'n Knaende seuntjie, wat homself as Bertie bekend stel, wys daarop dat sy lieg, want al die sleutels is nog op hul plek. Ontsteld oorhandig die ontvangsdame die sleutel van kamer 6 en vertrek. Bertie vra of hy hulle die kamer kan wys en koffers help dra, maar Ben jaag hom weg.

Linda wil die dorp verken terwyl dit nog lig is. Orals op die lamppaalplakkate staan: "ONTHOU 20 FEBRUARIE", wat die volgende dag sal wees. Hul besoek die begraafplaas wat in 'n erge vervallende toestand is.
Linda en Ben kom op 'n grafsteen af wat lui:
Met die aankoms by die hotel is hul motorenjin met 'n swaar voorwerp beskadig en elke draad uitgeruk. Ben vermoed dit is Bertie.

Linda kom tot die insig dat hul nie veronderstel is om in die dorp te wees nie. Hulle bereik die buitewyke van die dorp, loop die digte mis in wat uit die niet verskyn het en dink om terug na die hotel te keer. Uit die mis is dit skielik middernag volgens Ben se horlosie. Hul hoor 'n geknars en sagte gerammel, soos iemand wat in 'n tuin spit en soek skuiling by 'n huis met 'n dowwe kerslig, maar word weggejaag. Linda kies skuiling in die vervalle kerk, omrede sy rolprente gesien het met "spoke, vampiere of monsters wat dit nie kan waag om 'n gewyde gebou binne te gaan nie: wat moet terugdraai en hul prooi ongedeerd agterlaat".

In die kerk sien Ben 'n meisiefiguur tien of vyftien meter buitekant die kerkvenster staan wat hom deur felle erotiese prikkeling naderlok. Hy verlaat werktuiglik die kerkgebou en loop begraafplaas toe. Ben sien sy het geen ooglede nie. Hy kry dit reg om tot verhaal te kom, sien Bertie raak wat van agter 'n grafsteen na vore kom en smeek om hulp. Bertie vergruis Ben se regterknie en rug met 'n graaf, sodat Ben in die oop kis in die oop graf val. Die meisie klim in en Bertie begin toegooi.

Linda bly alleen in die kerk agter. Een van die herresenes kom die kerk binne en Linda besef dat dit vroeër 'n dominee moes gewees het. By die preekstoel slaan sy hom met die Bybel op die kop, sodat hy van die trappies afval. Soos sy vermoed het, het hy in die niet verdwyn. Sy wag dat die son weer uitkom en die eerste motors terugkeer.

Die kortverhaal se ruimte is ook in 'n plattelandse dorpie iewers in Suid-Afrika. In "Die nag het net in oog" speel die verhaalgebeure in Botmasdorp af, terwyl in "Die knip van 'n oog" in 'n verlate dorp waar motors met CAR-nommerplate te vinde is.

Stefanus Vollgraaff, 'n dominee wat in die roman uit Botmasdorp probeer vlug het om die wraak van die herrese Botma te ontwyk, sterf in 'n motorongeluk weens digte mis. In die kortverhaal kom Linda en Ben op Vollgraaff se grafsteen af. Na die skuilingsoek in die kerk bly Linda beskut teen die wandelende lyke wat in die strate voortskuifel. Die herrese Vollgraaff kan wel die kerk betree, omrede hy vroeër 'n dominee was en sy plek weer by die preekstoel kan inneem. Dieselfde Bybel waarin Vollgraaff onder die toenemende invloed van Botma om inspirasie gesoek het en as aanduider gedien het waarop die intrige in die roman afstuur (Vollgraaff se dood), bewerkstellig 'n voldwonge einde aan Vollgraaff in die kortverhaal.

Dieselfde ontydige mis, wat 'n teken van Botma se inneming oor die dorp is, verskyn weer in die kortverhaal op die stigtingsdag van die dorp, 20 Februarie.
Soos in die roman, word die swak eienskappe en skuldgevoel van karakters in "Die knip van 'n oog" fel uitgebuit om hul weerstandigheid te verswak en hul in die bose mag vas te vang. So word Ben se vroeë seksuele ontrouheid teenoor Linda gebruik om hom in te katrol.

Die meisie sonder ooglede is heel waarskynlik Elaine, die tweelingsuster van Cathy wat die hoofkarakter van "Die nag het net oog" is. Elaine se ooglede is vroeër deur Botma uitgesny voordat hy haar later vermoor het. Bertie is moontlik die geaborteerde kind van Cathy, wat deur Peter onder die invloed van Botma verkrag is. Dit kan egter ook Botma se jonger reïnkarnasie wees. Botma se wraak oor die dorp is dus nog lank nie verbreek nie – dit leef nou voort deur sy slagoffers. Moontlik beskik Bertie oor dieselfde mag as Botma om gestorwenes uit die dood op te roep.

Bertha du Toit bly in 'n huis met kerslig, terwyl 'n ou vrou in die kortverhaal met 'n kerslamp in haar huis sit en vir Ben-hulle verjaag. Omrede Bertha du Toit onder Botma se mag is in die roman, kon hy (nou in die vorm van Bertie), haar soos 'n marionetpop gebruik het om sy doel te bereik.

In al twee verhale skuif die tydruimtelike gebied skielik aan tot die dagwisseling: die aanbreek van 20 Februarie.

In die roman kom dit aan die lig dat Botma die wilde seun is wat in die woud geleef het duskant die nuutgestigte dorp. Cathy se “ooroorgrootmoeder” (betoorgrootmoeder), 'n Engelse dame, Adelaide Botma, het hom probeer bekeer tot beskawing en die Christendom en die gemeenskap probeer oortuig dat hy skadeloos is. Hy keer egter terug na sy ou weë en word 'n bedreiging veral vir Adelaide wat toegeneë teenoor hom was. Adelaide kom tot die gevolgtrekking in haar dagboek dat die kind deur en deur boos moet wees; iemand wat van die begin af gelieg het. Oplaas raak die gemeenskap van Botma ontslae.
Die roman begin amptelik waar die seun uit die graf herrys. Deur die loop van die verhaal ken die leser Botma slegs in sy volwasse gedaante. Wanneer Cathy vir Botma oorwin, keer die boosaard terug tot sy kindervorm en word weer deur grond bedek. Hy sweer egter om terug te keer. In die kortverhaal het ons regdeur die verhaal slegs met Bertie, in kindervorm, te make.

Dieselfde vervalle of afwykende Nederlandse taalgebruik kom weer voor: die grafbewoner spreek Ben aan as "Biehaan", net soos Botma vir Elaine aangespreek het as "Ielaihen". Botma het egter teen die einde van roman Afrikaans goed bemeester en hierdie kennis neem hy saam die kortverhaal in.



</doc>
<doc id="72473" url="https://af.wikipedia.org/wiki?curid=72473" title="Leo IV die Kasaar">
Leo IV die Kasaar

Leo IV (Grieks: Λέων Δ΄, "Leōn IV"; 25 Januarie 750 – 8 September 780) was die Bisantynse keiser van 775 tot 780. Hy was ook bekend as Leo die Kasaar.

Hy was die seun van keiser Konstantyn V en sy eerste vrou, Irene, dogter van die grootkhan Bihar van Kasarië. Leo is in 751 tot medekeiser verhef en in Desember 769 het hy met Irene getrou. Toe Konstantyn in 775 sterf, was Leo die alleenheerser.

Op 24 April 776 het Leo sy seun, Konstantyn VI, as medekeiser gekroon. Dit het gelei tot ’n opstand deur sy vyf halfbroers, wat die troon vir hulself wou hê. Die opstand is gou onderdruk en die samesweerders is geslaan en na die Krim verban.

Toe Leo op 8 September 780 dood is, het sy vrou, Irene, hom opgevolg. Sommige historici vermoed hy is vermoor, dalk deur Irene, terwyl ander dink hy was reeds siek toe hy keiser geword het. Konstantyn VI was sy enigste seun; hy het hom opgevolg en saam met sy ma regeer.



</doc>
<doc id="72474" url="https://af.wikipedia.org/wiki?curid=72474" title="Konstantyn VI van Bisantium">
Konstantyn VI van Bisantium

Konstantyn VI (Grieks: Κωνσταντῖνος Ϛ΄; 14 Januarie 771 – voor 805) was die Bisantynse keiser van 780 tot 797.

Hy was die enigste kind van keiser Leo IV en Irene. Hy is in 776 deur sy pa as medekeiser gekroon en het hom in 780 as alleenheerser opgevolg toe hy nege jaar oud was. Omdat hy minderjarig was, het hy saam met Irene en haar hoofminister, die eunug Staurakios, regeer.

Toe Konstantyn 16 word, het sy ma steeds die mag oor hom behou. Nadat ’n opstand teen haar in die lente van 790 onderduk is, het sy probeer om amptelike erkenning as keiserin te kry. Dit het geboemerang en Konstantyn het in 790 met militêre steun aan die bewind gekom. Irene het egter die titel keiserin behou.

Op 19 April 797 is Konstantyn deur ondersteuners van sy ma gevange geneem en verblind en Irene is as eerste heersende keiserin gekroon. Dit is onseker wanneer Konstantyn dood is; dit was beslis voor 805, maar hy is waarskynlik aan sy wonde dood nadat hy verblind is.

Konstantyn en sy eerste vrou, Maria, het twee dogters gehad:
By sy minnares en later tweede vrou, Theodote, het hy twee seuns gehad, wat albei jonk dood is:


</doc>
<doc id="72475" url="https://af.wikipedia.org/wiki?curid=72475" title="Irene van Athene">
Irene van Athene

Irene van Athene (Grieks: Ειρήνη η Αθηναία; omstreeks 752 – 9 Augustus 803) is die naam waaronder Irene Sarantapechaina (Ειρήνη Σαρανταπήχαινα) algemeen bekend was terwyl sy van 797 tot 802 die Bisantynse keiserin was. Voordat sy die heersende keiserin geword het, was sy van 775 tot 780 die vrou van keiser Leo IV en van 780 tot 797 regent vir haar seun, Konstantyn VI.

Irene was van die welgestelde Sarantapechos-familie van Athene. Sy is op 1 November 769 deur keiser Konstantyn V na Konstantinopel gebring waar sy op 17 Desember met sy seun, Leo, getrou het. Op 14 Januarie 771 het Irene die lewe geskenk aan ’n seun, Konstantyn. Hy is in 776 deur sy pa as medekeiser gekroon en het hom in 780 as alleenheerser opgevolg toe hy nege jaar oud was. Omdat hy minderjarig was, het hy saam met Irene en haar hoofminister, die eunug Staurakios, regeer.

Toe Konstantyn 16 word, het sy ma steeds die mag oor hom behou. Nadat ’n opstand teen haar in die lente van 790 onderdruk is, het sy probeer om amptelike erkenning as keiserin te kry. Dit het geboemerang en Konstantyn het in 790 met militêre steun aan die bewind gekom. Irene het egter die titel keiserin behou. Op 19 April 797 is Konstantyn deur ondersteuners van sy ma gevange geneem en sy oë is uitgesteek, en Irene is as eerste heersende keiserin gekroon. Dit is onseker wanneer Konstantyn dood is; dit was beslis voor 805, maar hy is waarskynlik aan sy wonde dood nadat hy verblind is.

Irene het vyf jaar lank regeer, van 797 tot 802. Daar word dikwels beweer dat sy die titel "basileus" ("βασιλεύς", "keiser") gebruik het. Sy het egter meestal na haarself as "basilissa" (βασίλισσα, "keiserin") verwys, hoewel sy wel die titel "basileus" op drie geleenthede gebruik het.

In 802 het die parisiërs teen haar saamgesweer en Nikephoros I, die minister van finansies, op die troon geplaas. Irene is na Lesbos verban, waar sy die volgende jaar dood is.



</doc>
<doc id="72476" url="https://af.wikipedia.org/wiki?curid=72476" title="Siriese Dinastie">
Siriese Dinastie

Die Siriese of Isauriese Dinastie is ’n familie wat van 711 tot 802 oor die Bisantynse Ryk regeer het. Die Isauriese keisers het die ryk suksesvol teen die Moslemse kalifaat verdedig, maar het minder sukses in Europa behaal, waar hulle nederlae gely het teen die Bulgare en die Eksargaat van Ravenna, en invloed verloor het in Italië. 

Die eerste keiser van die Siriese Dinastie was Leo III die Isauriër. Hy was ’n generaal wat ’n rebellie gelei en in 717 die troon oorgeneem het. Hy het ’n einde gebring aan die 20 jaar van anargie, die ryk suksesvol teen die invallende Omajjadiese Kalifaat verdedig en die administrasie, wat ná 20 jaar van anargie in ’n chaos was, reggeruk. 

Leo is in Junie 741 aan watersug dood en is opgevolg deur sy seun, Konstantyn V. Hy is op 14 September 775 dood en is opgevolg deur sy seun, Leo IV die Kasaar. 

Op 24 April 776 het Leo sy seun, Konstantyn VI, as medekeiser gekroon. Dit het gelei tot ’n opstand deur sy vyf halfbroers, wat die troon vir hulself wou hê. Die opstand is egter gou onderdruk. Toe Leo op 8 September 780 dood is, het Konstantyn VI hom opgevolg toe hy nege jaar oud was. Omdat hy minderjarig was, het hy saam met sy ma, Irene, regeer.

Toe Konstantyn 16 word, het sy ma steeds die mag oor hom behou. Nadat ’n opstand teen haar in die lente van 790 onderdruk is, het sy probeer om amptelike erkenning as keiserin te kry. Dit het geboemerang en Konstantyn het in 790 met militêre steun aan die bewind gekom. 

Op 19 April 797 is Konstantyn deur ondersteuners van sy ma gevange geneem en sy oë is uitgesteek, en Irene is as eerste heersende keiserin gekroon. Sy het vyf jaar lank regeer, van 797 tot 802. 

In 802 het die parisiërs teen haar saamgesweer en Nikephoros I, die minister van finansies, op die troon geplaas. Irene is na Lesbos verban, waar sy die volgende jaar dood is, en so het die Siriese Dinastie tot ’n einde gekom.


</doc>
<doc id="72477" url="https://af.wikipedia.org/wiki?curid=72477" title="Antennablennius">
Antennablennius

Antennablennius is 'n genus van Blennies ("Blenniidae") wat in die Indiese Oseaan, hoofsaaklik in die westelike streke, voorkom.

Dit bevat die volgende spesies:



</doc>
<doc id="72478" url="https://af.wikipedia.org/wiki?curid=72478" title="Grootvleiloerie">
Grootvleiloerie

Die Grootvleiloerie ("Centropus cupreicaudus") is 'n standvoël wat voorkom in die Caprivistrook. In Engels staan die voël bekend as die "Coppery-tailed Coucal".




</doc>
<doc id="72513" url="https://af.wikipedia.org/wiki?curid=72513" title="RNS">
RNS

Ribonukleïensuur oftewel RNS is saam met DNS die draer van erflike inligting in alle bekende organismes. RNS bestaan uit nukleïnesuur en vorm saam met proteïne die makromolekules noodsaaklik vir alle bekende vorms van lewe.

'n RNS-molekuul bestaan uit lang enkelstringe nukleotides, wat saam tot 'n dubbele heliks buig. Die twee stringe is aanmekaar verbind deur sogenaamde basispare. 'n Basispaar verbind twee nukleotides wat teenoor mekaar lê. Die volgorde van nukleotides in 'n string word 'n sekwensie genoem. Omdat daar in prinsiep oneindig baie sekwensies moontlik is, kan die volgorde van nukleotides unieke erflike inligting verskaf.

In organismes word die DNS binne-in 'n sel in die vorm van chromosome aangetref. Chromosome kan miljoene basispare bevat. Deur middel van DNS-replisering word die DNS in 'n chromosoom gekopieer. Hierdie kopiëring word gevolg deur selverdeling. Sodoende kry elke sel 'n kopie van die DNS en kan daar deur voortplanting DNS deurgegee word aan die nageslag.

Die chemiese struktuur van RNS en DNS is soortgelyk, behalwe vir 'n paar uitsonderings:


</doc>
<doc id="72514" url="https://af.wikipedia.org/wiki?curid=72514" title="Bradfieldse neushoringvoël">
Bradfieldse neushoringvoël

Bradfieldse neushoringvoël ("Tockus bradfieldi") is 'n standvoël wat voorkom in noordoos Namibië en noordwes Botswana. In Engels staan die voël bekend as "Bradfield's hornbill".




</doc>
<doc id="72515" url="https://af.wikipedia.org/wiki?curid=72515" title="Aminoglikosied">
Aminoglikosied

'n Aminoglikosied is 'n molekuul of 'n gedeelte van 'n molekuul bestaande uit 'n amino-gemodifiseerde glikosied.

Verskeie aminoglikosiede fungeer as antibiotika wat effektief blyk te wees teen sekere soorte bakterieë. Onder andere bestaan daar amikasien, arbekasien, gentamisien, kanamisien, neomisien, netilmisien, paromomisien, rhodostreptomisien, streptomisien, tobramisien en apramisien.


</doc>
<doc id="72516" url="https://af.wikipedia.org/wiki?curid=72516" title="Efavirens/emtrisitabien/tenofovir">
Efavirens/emtrisitabien/tenofovir

Efavirens/emtrisitabien/tenofovir (generiese naam) (handelsnaam Atripla ®) is 'n vastedosiskombinasie-antiretrovirale geneesmiddel vir die behandeling van MIV-infeksie. Die produk, ook trippelterapie genoem, kombineer Gilead Sciences se emtrisitabien en tenofovir (reeds beskikbaar as Truvada ®) met Bristol-Myers Squibb se efavirens in 'n een-per-dag tablet. Die kombinasie verlig die las op pasiënte om meer as een preparaat te neem en verbeter dus die pasiëntsamewerking. Op die lang duur verhoog dit die vereiste nakoming van die voorgeskrewe teenretrovirale behandeling. 

In die VSA word dit bemark deur Gilead Sciences onder die Atripla ®-handelsnaam, teen 'n pasiëntkoste van VS$1 850 vir 'n maand se voorraad. Sedert 2007 kos dit ongeveer VS$1 344 in Indië en VS$528 in Afrika.
Atripla ® het 'n vaste kombinasie van 600 mg efavirens, 200 mg emtrisitabien en 300 mg tenofovir disoproksielfumaraat, per tablet. Volwassenes neem een tablet daagliks, verkieslik met slaaptyd, om sodoende die newe-effekte op die senuweestelsel te omseil. Atripla ® word nie aanbeveel vir pasiënte jonger as 18 jaar nie.

In Indië het die maatskappy "Cipla" sy eie weergawe van Atripla ®, genaamd Viraday ®, vrygestel.

In Suid-Afrika het die minister van gesondheid, dokter Aaron Motsoaledi die eerste tablet op staatstender op 9 April 2013 aan 'n pasiënt in Ga-Rankuwa toegedien. Finale implementering in alle klinieke en staatshospitale van Suid-Afrika is op 3 Oktober 2013 van stapel gestuur.


"Voetnota: ® is 'n geregistreerde handelsmerk"


</doc>
<doc id="72521" url="https://af.wikipedia.org/wiki?curid=72521" title="Daar kom die Alibama">
Daar kom die Alibama

Daar kom die Alibama is 'n bekende tradisionele Afrikaanse liedjie. Dit is in die FAK-sangbundel opgeneem as lied 257. Volgens sommige bronne strek die liedjie se geskiedenis terug na omstreeks 1863, en het hy oorspronklik na die oorlogskip, die CSS Alabama, verwys. In die Kaapse volksmond, het die "Alabama" egter die "Alibama" geword.

In die Amerikaanse Burgeroorlog was die "CSS Alabama" deel van die Gekonfedereerde State van Amerika se vloot, maar in plaas daarvan dat hy direk teen die Noordelike oorlogsvloot ingespan is, het hy eerder die oseane deurkruis op soek na Noordelike handelskepe. Hy was uiters suksesvol hiermee, en deur die handelskepe te kaap het hy wêreldberoemdheid verwerf. Sy faam is deels daaraan toegeskryf dat die skip nie die bemanning van verowerde skepe leed aangedoen het nie, en hulle weer vrygelaat het sodra dit 'n neutrale hawe aangedoen het. In 1863 en in 1864 het dit die Kaapse hawe aangedoen, onder meer vir vars voorraad, maar ook om van sy gebuite skepe te verkoop. Die liedjie sou dan tydens hierdie besoeke ontstaan het.

Die bogenoemde is die bekende, mees populêre verklaring. En dit word steeds vir evangelie vertel, hoewel die skrywer Lawrence G. Green ná grondige navorsing reeds in 1967 daarop gewys het dat die lied 'n veel nederiger herkoms het – in sy boek On Wings of Fire, wat hier afgelaai kan word. Die teks word aangedui as kopieregvry (in die openbare domein).

In die 1800's, vertel Green, was daar 'n rivierboot op die Bergrivier in die Boland waar dekriet en matjiesgoed geoes is. Die rivierboot is die Alabama (Alibama) genoem. Een keer per jaar het die Alibama se werkers met hul vrag riete op die Bergrivier afgevaar see toe, en daar links koers gekies op die golwe om reguit na Kaapstad-hawe te vaar.

In die hawe is hulle deur wewers ingewag wat een soort riet sou gebruik om bruidsbeddens vir die Kaap se gretige Maleise bruide te vleg. En op die hawe is daar gesing: "Daar kom die Alibama … die Alibama die kom oor die see ..."

Dit verklaar duidelik waarom daar in die refrein van die lied na 'n nooi en 'n rietkooi verwys word -- wat natuurlik op aarde niks te doen kan hê met 'n befaamde oorlogskip uit die Amerikaanse Burgeroorlog nie.

Tog word die oorlogskip-legende lewend gehou, nie die minste nie deur mense in die Amerikaanse staat Alabama self, waar dit as 'n bewys beskou word van die blywende invloed van die Amerikaanse Burgeroorlog tot in die uithoeke van die wêreld. En die jeug daar sing steeds lustig aan ons "oorlogsliedjie", min wetende dat dit eerder sou kon inpas in 'n romantiese blyspel in die beste tradisie van 'n Rodgers en Hammerstein!

Die FAK-sangbundel dui die liedjie se woorde soos volg aan:


</doc>
<doc id="72525" url="https://af.wikipedia.org/wiki?curid=72525" title="Camila Pitanga">
Camila Pitanga

Camila Pitanga (14 Junie 1977 – ), gebore Camila Manhães Sampaio in Rio de Janeiro, is 'n Brasiliaanse aktrise.

Sy is die dogter van die akteur Antônio Pitanga en die aktrise Vera Manhães, en die suster van die akteur Rocco Pitanga.

In 2001 het sy getroud met die kunsregisseur Cláudio Amaral Peixoto. Op 19 Mei 2008 het Antônia, die eerste dogter van die egpaar, geboorte gegee, die naam van die meisie was 'n huldeblyk aan sy pa. In 2011, na 11 jaar van verhouding, het die egpaar geskei.




</doc>
<doc id="72526" url="https://af.wikipedia.org/wiki?curid=72526" title="CSS Alabama">
CSS Alabama

Die CSS Alabama ("Confederate States Ship Alabama") was 'n oorlogskip in diens van die Gekonfedereerde State van Amerika tydens die Amerikaanse Burgeroorlog. Die skip het beroemdheid verwerf as 'n suksesvolle kaper van vyandelike handelsskepe. Sy het vir bykans twee jaar die oseane deurkruis op soek na buit en om van agtervolging te ontsnap, waartydens sy nie een keer 'n Gekonfedereerde hawe aangedoen nie. Die Alabama is uiteindelik op 19 Junie 1864 net buite die hawe van Cherbourg in Frankryk deur die "USS Kearsage" gesink. Die geveg het 'n skare van omtrent 15 000 nuuskieriges gelok, en mense het op die strande saamgedrom of selfs in bootjies uitgevaar om die aksie van nader te aanskou.

In Suid-Afrika is die Alabama veral bekend as gevolg van die liedjie Daar kom die Alibama wat vermoedelik na hierdie skip verwys.

Die kruiser Alabama is in 1862 in die geheim deur "John Laird Sons and Company" se skeepswerf in Birkenhead, in die Noorde van Engeland gebou in opdrag van die Gekonfedereerde State. Die skip is ter water gelaat op 15 Mei 1862, en het aanvanklik bekend gestaan as die "Enrica". Haar lengte was 67 meter, diepgang 4,2 meter, verplasing 1050 ton, maksimum spoed 13 knope, sy het agt kanonne gehad en 144 bemanningslede. Sy is deur 'n stoomenjin en skroef aangedryf en het 'n steenkool voorraad vir 18 dae gehad, maar sy het ook oor maste beskik om mee te seil en kon daarmee 'n spoed van 10 knope behaal.

Nadat sy ter water gelaat is, seil sy na die Azores, waar sy aan die Konfederasie oorgedra en op 24 Augustus 1862 tot die "CSS Alabama" herdoop word. Oor die volgende twee jaar maak sy sewe ekspedisies wat oor 'n groot deel van die Atlantiese- en Indiese oseane sal strek. In totaal bring sy 534 dae ter see deur. Omwille van die blokkade van die Gekonfedereerde hawens deur die Unie-vloot, wat dan ook heelwat sterker as die Gekonfedereerde vloot was, kon die Alabama nie een keer by 'n Gekonfedereerde hawe aandoen nie. Dit het beteken dat sy van neutrale hawens, soos Kaapstad, gebruik moes maak. Gedurende haar vaart, kaap die Alabama 65 Unieskepe, en neem sy meer as 2000 krygsgevangenes sonder om self enige verliese te ly. Hierdeur lewer sy 'n belangrike hupstoot tot die Suide se moraal. Sy het ook bekend geword vir die wyse waarop sy die gevange matrose behandel het. Gedurende al haar togte is die krygsgevangenes goed behandel, en veilig in neutrale hawens of aan neutrale skepe besorg.
Die eerste tog van die Alabama het in die skeepvaartroetes rondom die Azores plaasgevind, waar sy tien skepe gevang het, waarvan die meeste walvisskepe was. Hierna het sy langs die Noord-Amerikaanse kus gevaar, in die omgewing van Nieu-Engeland en Newfoundland maar ook verder suid, tot by Bermuda. Sy het op dertien skepe jag gemaak, en besluit om tien te verbrand terwyl die ander weer vrygelaat is. Haar derde tog was in die Golf van Meksiko, waar sy hulp verleen het aan Texas, en haar eerste vyandelike oorlogskip, die "USS Hatteras", gesink het. Hierna is sy na die Suidelike Atlantiese Oseaan toe, in die omgewing van Brasilië, waar sy haar suksesvolste tyd beleef het, met 'n vangs van 29 skepe.
Nadat sy die Atlantiese oseaan oorgesteek en langs die Weskus van Afrika afgeseil het, vaar sy op 29 Julie 1863 Saldanhabaai binne om seker te maak dat daar geen vyandelike skepe in Tafelbaai is nie. Hierna vertrek sy na die hawe in Kaapstad, waar sy in Augustus 1863 noodsaaklike herstelwerk laat doen en nuwe voorrade aanskaf. Oor die volgende paar maande behaal sy, in medewerking met die "CSS Tuscaloosa", slegs entlike suksesse in die omgewing rondom die Kaap. Gedurende hierdie periode het die Noordelike skip, die "USS Vanderbilt", by Simonstad aangedoen, in 'n vergeefse soektog na die ontwykende Alabama.

Hierna het sy oor die Indiese Oseaan geseil, maar sy het nie veel welslae behaal nie. Sy het verder gevaar, deur die Strate van Malacca, en tot in die Suidelike Stille Oseaan. In Desember 1863 besluit sy egter om om te draai, en via die Kaap na Frankryk toe terug te keer om broodnodige herstelwerk te laat doen.

Na haar tog vanaf die Stille Oseaan, het die Alabama op 11 Junie 1864 in die Franse hawestad Cherbourg aangekom, en is sy toestemming gegee om in die droogdok herstel te word. Die Noordelike vloot was egter bewus hiervan, en drie dae later bereik die "USS Kearsage" ook vir Cherbourg. Sy wag net buite die hawe, en blokkeer die ingang terwyl daar op verdere versterkings gewag word. Kaptein Semmes, in beheer van die Alabama, het egter besluit om so gou as moontlik te probeer ontsnap, en stuur dan ook deur diplomatieke kanale 'n uitdagende boodskap aan die kaptein van die Kearsage:

Op 19 Junie 1864, ten aanskoue van 'n skare van 15 000 mense waarvan sommige spesiaal uit Parys uit gekom het om die geveg te aanskou, vaar die Alabama by die hawe van Cherboug uit. Die geveg wat gevolg het was egter eensydig gewees, vanweë die feit dat die Kearsage se vuur meer akkuraat was, die Alabama sonder broodnodige herstelwerk moes klaarkom en die Kearsage 'n laag kettings oor sy romp gehad het wat 'n pantserskild gevorm het. Na minder as 'n uur se geveg, was die Alabama verwoes en het sy begin sink. Daar is in totaal 21 bemanningslede dood en 20 gewond. Die meerderheid van die oorlewendes is deur die Kearsage gered, terwyl die private Britse jag "Deerhound" 41 gered het, waaronder Kaptein Semmes.



</doc>
<doc id="72529" url="https://af.wikipedia.org/wiki?curid=72529" title="Uur">
Uur

'n Uur is 'n eenheid waarmee tyd gemeet word. 'n Uur is gelyk aan 60 minute of 3600 sekondes. 'n Dag duur 24 ure, 'n week 168 ure, 'n kwartaal duur gemiddeld ongeveer 2191,5 ure en 'n jaar gemiddeld ongeveer 8766 ure.

Die internasionale wetenskaplike simbool is vir 'n uur is h.


</doc>
<doc id="72530" url="https://af.wikipedia.org/wiki?curid=72530" title="Emtrisitabien">
Emtrisitabien

Emtrisitabien ("FTC", handelsnaam Emtriva), behoort aan die klas teenretrovirale middels bekend as nukleosied analoog trutranskriptase remmers (NRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting.
Dit word in kombinasie gebruik vir die behandeling van MIV-infeksie in volwassenes en kinders. Emtrisitabien is beskikbaar as 'n vasgestelde 200 mg dosis in kombinasie met 300 mg tenofovir in 'n produk genaamd Truvada asook die nuutste formulering genaamd Atripla, 'n drie-in-een efavirens/emtrisitabien/tenofovirtablet (sterkte 600/200/300mg), vir 'n eenmaal-per-dag dosering teen MIV.

Emtrisitabien is ontdek deur dokters Dennis Liotta, Raymond Schinazi en Woo-Baeg Choi van Emory Universiteit, wat dit gelisensieer het aan Triangle Pharmaceuticals in 1996. Triangle Pharmaceuticals is in 2003 deur Gilead Sciences oorgeneem, wat die ontwikkeling voltooi het en die produk as "Emtriva" bemark. 



</doc>
<doc id="72531" url="https://af.wikipedia.org/wiki?curid=72531" title="Jimmy in pienk">
Jimmy in pienk

Jimmy in Pienk is 'n Afrikaanse rolprent wat op 16 Augustus 2013 in teaters begin draai. Die komedie is in 2012 in en om Kaapstad verfilm. 

Jimmy ("Louw Venter") is 'n stoere mielieboer wat na sy pa se dood uitvind dat die familieplaas bankrot is en dat sy pa twee geldwolwe geld skuld. Nou moet Jimmy opdok. 

Hy probeer geld leen by sy vervreemde gay oom Frederik ("Gys de Villiers"), wat die eienaar is van ’n reeks suksesvolle haarsalonne in Kaapstad. Maar sy oom koester ’n wrok teen die familie en eis dat Jimmy eers aan die TV-realiteitsprogram The Next Super Stylist deelneem. Eers dán sal hy help. Jimmy is ­desperaat en só verander ’n boer oornag in ’n metroman.





</doc>
<doc id="72532" url="https://af.wikipedia.org/wiki?curid=72532" title="Efavirens">
Efavirens

Efavirens (afgekort as EFV, handelsname Sustiva, Stocrin en andere) behoort aan die klas teenretrovirale middels bekend as nie-nukleosied trutranskriptase remmers (NNRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting.

Efavirens word gebruik as deel van hoogs-aktiewe antiretrovirale terapie (HAART) vir die behandeling van MIV tipe 1.

Volwassenes neem een 600 mg tablet daagliks, verkieslik met slaaptyd, om sodoende die newe-effekte op die senuweestelsel te omseil.
Vir MIV-infeksie wat nog nie voorheen behandel is nie, beveel die "United States Department of Health and Human Services Panel on Antiretroviral Guidelines" die gebruik van efavirens in kombinasie met lamivudien/sidovudien (Combivir) of Efavirens/emtrisitabien/tenofovir (Atripla) aan as die verkose NNRTI-gebaseerde behandelingskedule vir volwassenes, adolessente en kinders wat meer as 13 kg weeg en/of ouer as drie jaar is.

Efavirens word gebruik in kombinasie met ander teenretrovirale middels as deel van 'n uitgebreide ná-blootstelling-voorkomingsplan om die risiko van MIV-besmetting te verlaag by persone wat aan 'n beduidende risiko vir MIV-besmetting blootgestel was (bv. naaldprikke en onbeskermde seks).



</doc>
<doc id="72534" url="https://af.wikipedia.org/wiki?curid=72534" title="Lamivudien">
Lamivudien

Lamivudien (chemies 2',3'-dideoksi-3'-tiasitidien, algemeen bekend as 3TC) behoort tot die klas teenretrovirale middels bekend as nukleosied trutranskriptase remmers (NRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting. 

Lamivudien word gebruik as deel van 'n hoogs-aktiewe antiretrovirale terapie (HAART) vir die behandeling van MIV tipe 1 of 2.

Volwassenes behoort een 150 mg tablet tweekeer daagliks neem.


</doc>
<doc id="72535" url="https://af.wikipedia.org/wiki?curid=72535" title="Richard Nixon">
Richard Nixon

Richard Milhous Nixon (9 Januarie 1913 – 22 April 1994) was die 37ste President van die Verenigde State van Amerika en die enigste president wat uit die pos bedank het.

Nixon was gebore in Yorba Linda, Kalifornië. Nixon het in 1973 Amerikaanse betrokkenheid by die oorlog in Viëtnam beëindig en die Amerikaanse gevangene van die oorlog huis toe gebring en die militêre dienslig beëindig.

Hy het op 18 April 1994 'n afwykende beroerte gehad en is vier dae later op die ouderdom van 81 oorlede.

Richard Milhous Nixon is op 9 Januarie 1913 in Yorba Linda, Kalifornië, gebore. Nadat hy hom aan die Duke-universiteit in die regte bekwaam het, het hy in 1937 as advokaat in Whittier gaan praktiseer en in Januarie 1942 ŉ regsgeleerde by die buro vir prysbeheer in Washington, DC, geword. 

Sy politieke loopbaan het in 1946 begin toe hy as Republikeinse kandidaat vir die Huis van Verteenwoordigers in die 12e kongresdistrik van Kalifornië die sittende Demokraat, Jerry Voorhis, met ŉ oorweldigende meerderheid verslaan het. In sy verkiesingsveldtog het hy op vermeende Kommunistiese verbintenisse van sy teenstander gesinspeel, 'n taktiek wat hy daarna herhaaldelik in verkiesings gebruik het en wat aan hom uiteindelik nasionale erkenning besorg het in 1948 is hy vir ŉ tweede termyn as kongreslid onbestrede verkies. 

As lid van die Kommissie vir on-Amerikaanse Aktiwiteite was Nixon ook die dryfkrag agter die ondersoek na bewerings dat Alger Hiss (geb.1904), 'n voormalige amptenaar van die departement van buitelandse sake, 'n Kommunis was - 'n saak wat gelei het tot die veroordeling van Hiss weens meineed. In 1950 het Nixon senator vir Kalifornië geword en in 1952 visepresident tydens die presidentskap van Dwight Eisenhower. 

Tydens die verkiesingsveldtog het Eisenhower byna Nixon se kandidatuur opgeskort nadat beweer is dat hy geld uit 'n geheime fonds, wat deur Suid-Kaliforniese sakelui gefinansier is, vir sy politieke uitgawes as senator ontvang het. Nixon het in 'n televisietoespraak ontken dat hy by enige ongerymdhede betrokke was en het bewoë 'n geskenk aan sy kinders (ŉ hond met die naam Checkers) geregverdig. 

Die toespraak het bekend geword as die Checkers-toespraak. Die emosionele maar uiters taktiese optrede het die situasie gered en Eisenhower het hom as kandidaat aanvaar. In 1956 is Eisenhower as president herkies, met Nixon as vise-president. In hierdie amp het hy talle buitelandse reise onderneem. In 1960 het hy as Republikeinse presidentskandidaat naelskraap teen die Demokraat John F. Kennedy verloor. 

Na die nederlaag het hy as advokaat in Kalifornië gepraktiseer en toe hy in 1962 ook nie daarin kon slaag am tot goewerneur van die staat verkies te word nie, het hy sy uittrede uit die politiek aangekondig. Desondanks het hy hom in 1968 weer as presidentskandidaat beskikbaar gestel en die keer sy teenstanders, die Demokraat Hubert H. Humphrey en die onafhanklike George C. Wallace, verslaan. 

Die 43% stemme wat hy op hom getrek het, was die laagste persentasie vir ŉ suksesvolle presidentskandidaat sedert 1912. Die vernaamste aspek van Nixon se presidentskap was sy buitelandse beleid. Die sogenaamde Nixon-dogma is deur hom en sy raadgewer insake buitelandse sake, Henry Kissinger (later minister van buitelandse sake), ontwikkel. Hiervolgens sou die VSA nie meer ŉ aktiewe rol in alle internasionale geskille speel nie, en hoewel Amerikaanse wapens en steun aan bondgenote gebied is, sou hulle vir hul eie verdediging verantwoordelik wees. 

Tydens sy eerste ampstermyn het Nixon met die sogenaamde Viëtnamisering van die oorlog in Suidoos-Asië begin, 'n beleid waarvolgens Suid-Viëtnam geleidelik die oorlogsverantwoordelikhede van die VSA moes oorneem. Die beleid het gelei tot die Paryse verdrae van Januarie 1973 waarvolgens die VSA hom verbind het om in ruil vir die vrylating van Amerikaanse krygsgevangenes, die oorblywende Amerikaanse soldate aan Viëtnam te onttrek. In 1972 het Nixon die eerste Amerikaanse president geword wat die Volksrepubliek China besoek het en in dieselfde jaar is hy met 'n groot meerderheid as president herkies.

Hy het sy Demokratiese teenstander, George S. McGovern (geb. 1922), met 60,8% van die stemme teenoor 39,2 % verslaan.

Die inbraak in die Watergate-gebou was die voorspel tot een van die grootste politieke skandale in die Amerikaanse geskiedenis. Dit het gespruit uit die klimaat van geheimhouding wat tydens Nixon se presidentskap in en om die Wit Huis gehandhaaf is. Die publikasie van die geheime Pentagon Papers in 1971 in die "New York Times" het Nixon en sy personeel verontrus en 'n spesiale veiligheidsdiens is vir die Wit Huis saamgestel om verdere "lekkasies" te voorkom. 

Die groep, wat die bynaam die "plumbers" (loodgieters) gekry het, was ook met binnelandse politieke spioenasie en sabotasie belas. Aan die begin van 1972 is die Komitee vir die Herverkiesing van die President (by Nixon-teenstanders bekend as CREEP) onder voorsitterskap van 'n oud-minister van justisie, John N. Mitchell (geb. 1913), buite die Republikeinse Party gestig. Twee lede van die veiligheidsdiens, G. Gordon Liddy (geb. 1930) en E. Howard Hunt jr. (geb. 1918), het hulle by die komitee aangesluit en is belas met politieke spioenasie en sabotasie. 

Op 17 Junie 1972 het 5 mans, onder wie James W. McCord jr. (geb. 1924). ‘n voormalige meeluisterdeskundige van die Amerikaanse spioenasiediens, die CIA, by die hoofkantoor van die Demokratiese Nasionale Komitee in die Watergate-gebou in Washington, DC, ingebreek. Terwyl hulle besig was am meeluisterapparaat te installeer, is hulle deur die nagwag, Frank Mills (geb. 1948), betrap en in hegtenis geneem. Hunt en Liddy, wat die inbraak beplan het, is ook later in hegtenis geneem. 

Onmiddellik na die inbraak het die Wit Huis begin om enige moontlike verband met die inbraak te probeer verdoesel. Van wee die volgehoue speurwerk van twee verslaggewers van die Washington Post. Bob Woodward (geb. 1943) en Carl Bernstein (geb. 1944), wie se verhaal in die boek "All the president's men" (wat ook verfilm is) gepubliseer is, het die betrokkenheid op hoë vlak nog voor die presidentsverkiesing van 1972 aan die lig gekom: Die inbrekers is betaal met geld wat op onwettige wyse deur die Komitee vir die Herverkiesing van die President bekom is. Ten tye van die verkiesing het die meeste Amerikaners die inbraak egter as 'n onbenullige verkiesingstruuk beskou. 

Kort nadat Nixon in Januarie 1973 met sy tweede ampstermyn begin het, het nog gegewens oor die inbraak en ander politieke sabotasiedade aan die lig gekom, onder meer vanweë die onversetlikheid van regter John J. Sirica (geb. 1904), wat die saak teen die inbrekers verhoor het. Tydens die sitting van die Senaat se regskommissie in Februarie 1973 oor die benoeming van L. Patrick Gray III (geb. 1916) as direkteur van die FBI, het Gray onthul dat John W. Dean III (geb. 1938), een van Nixon se grootste vertrouelinge, betrokke was by pogings om die Watergate-inbraak te verdoesel. 

Na aanleiding hiervan het die Senaat 'n spesiale kommissie onder voorsitterskap van die konserwatiewe Demokratiese senator van Noord-Carolina. Sam J. Ervin (geb.1896), aangestel om die saak te ondersoek. Toe dit ooglopend begin word dat 'n aantal van Nixon se belangrikste amptenare diep by die saak betrokke was, het sy vernaamste raadgewers, John. D. Ehrlichman (geb. 1925) en Harry R. (Bob) Haldeman (geb. 1926), asook die minister van justisie Richard G. Kleindienst (geb. 1923), op 30 April 1973 bedank. 

John Dean is ontstaan. In 'n poging om alle twyfel oor sy persoonlike aandeel in die saak uit die weg te ruim, het Nixon aangekondig dat die nuwe minister van justisie, Elliot L. Richardson (geb. 1920), 'n spesiale aanklaer kon aanstel om die Watergate-saak grondig te ondersoek. Nixon het steeds volgehou dat hy tot op 21 Maart 1973 onbewus was van pogings vanuit die Wit Huis am die saak in die kiem te smoor en dat hy onmiddellik opdrag gegee het dat die saak opgeklaar moes word toe hy daarvan te hore kom. 

Richardson het Archibald Cox (geb. 1912) as spesiale aanklaer benoem in die Watergate-inbraaksaak. Tydens die Ervin-kommissie se ondersoek het John Dean beweer dat Nixon reeds sedert September 1972 op die hoogte was van pogings om die Watergate-kwessie in die kiem te smoor. Dean het medepligtigheid erken, maar Haldeman en Ehrlichman het volgehou dat hulle onskuldig was. Die ondersoek het 'n nuwe wending geneem toe Alexander P. Butterfield (geb. 1926), een van Nixon se amptenare, op 16 Julie 1973 bekend gemaak het dat Nixon tydens sy ampstermyn alle gesprekke wat hy in sy amptelike vertrekke gevoer het, op band laat opneem het. 

Die Senaatskommissie sowel as Cox het die bandopnames geëis, maar Nixon het geweier om hulle af te staan. Toe regter Sirica beslis dat die president alle bandopnames wat op Watergate betrekking het, aan hom moet oorhandig, het Nixon hom tot die hooggeregshof gewend, waar Sirica se uitspraak gehandhaaf is. Nixon het daarna 'n kompromis voorgestel: in plaas van die bande sou hy 'n skriftelike samevatting van die gesprekke oorhandig. Cox het geweier am die voorstel te aanvaar, en op 20 Oktober 1973 het Nixon aan Richardson opdrag gegee om Cox te ontslaan. Richardson, asook sy opvolger, William D. Ruckelshaus (geb. 1932). het albei die opdrag geweier en bedank. 

Cox is daarna deur 'n meer junior amptenaar van die departement van justisie ontslaan. Die voorval, wat bekend geword het as die "Saterdagaandslagting", het die Kongres gedwing om die moontlikheid van 'n aanklag (impeachment) teen die president vir die eerste keer ernstig te oorweeg. Volgens die prosedure kan daar teen 'n amptenaar wat normaalweg nie van sy pas onthef kan word nie (president, regter), opgetree word indien die persoon hom self aan 'n misdaad skuldig maak. 

Die Huis van Verteenwoordigers moet in so 'n geval die aanklag opstel waarna die Senaat as regter optree. Die prosedure is slegs een keer vantevore teen ŉ Amerikaanse president ingestel, naamlik teen Andrew Johnson in 1868. Onder toenemende druk van die Kongres het Nixon op 23 Oktober 1973 sy aanvanklike stand punt gewysig en hom bereid verklaar om 'n aantal bandopnames te oorhandig. Hy het ook die benoeming van Leon Jaworski (geb. 1905) as Cox se opvolger aangekondig. 

Toe die regskommissie, wat intussen 'n klag teen die president voorberei het, nog bande eis, was Nixon weer eens net bereid om kopieë te verskaf (die bandopnames is wel later openbaar gemaak), en Jaworski het die regstryd om die kwessie self voortgesit. Op 24 Julie 1974 het die hooggeregshof eenparig besluit dat Nixon alle bandopnames wat geëis word, aan die hof moes voorlê. Sy verweer dat hy as president bo die wetgewende en regterlike mag verhewe was en dat hy ŉ persoonlike beslissing kon doen ten opsigte van inligting wat openbaar gemaak word, is verwerp. 

Ook sy aanspraak dat die gesprekke tussen die president en sy medewerkers vertroulik is, is verwerp omdat dit gegaan het om bewysstukke in ŉ ondersoek na 'n strafsaak. Nixon het hom by die uitspraak neergelê en begin om bandopnames aan Sirica te oorhandig. 'n Paar dae later, op 27 Julie, het die regskommissie van die Huis van Verteenwoordigers met 27 stemme teenoor 11 die eerste artikel in die klagstaat goedgekeur waarin Nixon daarvan beskuldig is dat hy die regsproses belemmer het. 

Kort daarna het die kommissie nog 2 artikels goedgekeur waarin die president daarvan beskuldig is dat hy sy presidensiële gesagsposisie misbruik en die Kongres beledig het deur die bandopnames aanvanklik te weerhou. Die proses is egter nooit voltooi nie. Op 5 Augustus 1974 het Nixon in 'n televisietoespraak erken dat die bandopnames bewys dat hy reeds op 23 Junie 1972, 6 dae na die inbraak, kennis gedra het dat die FBI op die punt was om die verband tussen die inbraak en die Komitee vir die Herverkiesing van die President te ontdek en dat hy derhalwe toestemming gegee het dat die saak in die kiem gesmoor word. 

Na die bekentenis is alle steun wat die president nog in die Kongres gehad het, onttrek en op 8 Augustus 1974 het Nixon aangekondig dat hy die volgende dag sou bedank.



</doc>
<doc id="72539" url="https://af.wikipedia.org/wiki?curid=72539" title="Sweetpakbroek">
Sweetpakbroek

'n Sweetpakbroek is 'n gemaklike en sagte soort langbroek. Dit word gewoonlik as sportdrag of vir die gemak daarvan as informele drag gedra. Die bypassende bostuk word 'n sweetpakbaadjie genoem. Sweetpakbroeke kom in verskillende snitte, kleure en modestyle voor. Dit word algemeen deur veral jonger persone in plaas van 'n denimbroek of ander soorte broeke gedra.

Sweetpakbroeke word gewoonlik van katoen of poliëster vervaardig. Hulle word van ander langbroeke onderskei deur 'n kenmerkende elastiese band om die heupe. Die broeke word dus sonder 'n gordel gedra. Hulle is ontwerp om nie beweging te belemmer nie en ook nie hitte vas te vang nie. Meeste sweetpakbroeke is daarom nie geskik vir koue toestande nie. 

Variasies van die sweetpakbroek sluit in:


</doc>
<doc id="72542" url="https://af.wikipedia.org/wiki?curid=72542" title="Hande Yener">
Hande Yener

Makbule Hande Özyener (* 12 Januarie 1973, Istanbul), bekend as Hande Yener, is 'n Turkse sangeres.




</doc>
<doc id="72543" url="https://af.wikipedia.org/wiki?curid=72543" title="Tiener">
Tiener

'n Tiener is 'n jong persoon tussen die ouderdom van 10 tot 19 jaar. Volgens sommige definisies begin tienerskap op 14, die jaar waarin tipies na 'n hoërskool oorgeskakel word. In die tienerjare sal 'n kind puberteit deurloop en tot 'n volwassene ontwikkel.

Meeste tieners bly by hulle ouers of voogde en woon tot die ouderdom van 18 'n hoërskool by. Op 18 jaar (in meeste lande, was vroeër 21) word 'n tiener mondig. Mondige persone mag sonder hul ouers/voogde se toestemming trou, kontrakte beklink en hulle eie sake litigeer.

Die term 'tiener' is in 1942 deur marknavorsers bedink op soek na 'n nuwe kategorie vir jongmense wat deur bemarking geteiken kan word. Dit het aanleiding gegee tot 'n identifiseerbare tienerkultuur en -taalgebruik (sleng).


</doc>
<doc id="72546" url="https://af.wikipedia.org/wiki?curid=72546" title="Witpensvlieëvanger">
Witpensvlieëvanger

Die Witpensvlieëvanger ("Bias musicus") is 'n voëlspesie wat in Afrika voorkom.

Dit word in Angola, Benin, Kameroen, Sentraal-Afrikaanse Republiek, Republiek van die Kongo, Demokratiese Republiek van die Kongo, Ivoorkus, Ekwatoriaal-Guinee, Gaboen, Gambië, Ghana, Guinee, Guinee-Bissau, Kenia, Liberië, Malawi, Mosambiek, Nigerië, Sierra Leone, Soedan, Tanzanië, Togo, Uganda en Zimbabwe gevind. Die voël se natuurlike habitat is subtropiese of tropiese droë bosse, subtropiese of tropiese vogtige laaglandwoude en subtropiese of tropiese klam bergwoude.

Die wyfie doen die meeste van die neskonstruksie. Die nes bestaan ​​uit 'n netjiese, vlak houer gebou van dun stamme, blaar stingels en bas. Dit word gewoonlik op 'n horisontale tak tussen die regopstaande takkies gebou.
Die broeiseisoen is vanaf September tot Desember.

Dit lê 2-3 eiers, wat deur beide geslagte vir 18-19 dae, afwisselend in skofte van 10-70 minute, uitgebroei.
Die kuikens word deur albei ouers versorg en verlaat die nes na ongeveer 18-23 dae. Hulle word daarna steeds gevoed deur die ouers vir 'n verdere 2 weke tot 3 maande en word eers ten volle onafhanklik 'n maand of twee voor die volgende teelseisoen.



</doc>
<doc id="72553" url="https://af.wikipedia.org/wiki?curid=72553" title="Wymondham">
Wymondham

Wymondham is 'n dorp in die Engelse graafskap Norfolk. Volgens die 2001-sensus het die dorp 'n bevolking van 23 120 gehad. Wymondham is padlangs ongeveer 15 km vanaf Norwich geleë.


</doc>
<doc id="72557" url="https://af.wikipedia.org/wiki?curid=72557" title="Nikephoros I Logothetes">
Nikephoros I Logothetes

Nikephoros I of Nicephorus I Logothetes (Grieks: Νικηφόρος Α΄; oorl. 26 Julie 811) was die Bisantynse keiser van 802 tot met sy dood in 811. Hy was ook bekend as Genikos ("Bringer van Oorwinning").

Hy is deur keiserin Irene as minister van finansies ("logothetes tou genikou") aangestel. Hy het haar bewind in 802 omvergewerp en is op 31 Oktober as keiser aangewys. Hy het sy seun, Staurakios, in 803 as medekeiser gekroon.

Nikephoros het die ryk gereorganiseer en op die Balkan Grieke van Anatolië gevestig om die grens te versterk. Hy het baie kapitaal nodig gehad om sy militêre magte te versterk en het dus hoë belastings gehef, wat hom ongewild gemaak het.

In 811 het Nikephoros Bulgarye binnegeval en die hoofstad, Pliska, geplunder. Op hul terugtog is die Bisantynse leër egter in ’n lokval gelei en Nikephoros het gesterf.

Nikephoros I het minstens twee kinders by ’n onbekende vrou gehad:



</doc>
<doc id="72558" url="https://af.wikipedia.org/wiki?curid=72558" title="Staurakios van Bisantium">
Staurakios van Bisantium

Staurakios of Stauracius (Grieks: Σταυράκιος; oorl. 11 Januarie 812) was die Bisantynse keiser van 26 Julie tot 2 Oktober 811. Hy het sy pa, Nikephoros I Logothetes, opgevolg wat in ’n oorlog teen die Bulgare by die Slag van Pliska dood is. Staurakios se bewind is kortgeknip deur ’n ernstige wond wat hy in dieselfde veldslag opgedoen het en sy swaer, Michael I Rangabe, het hom gedwing om in ’n klooster af te tree, waar hy kort daarna dood is.



</doc>
<doc id="72559" url="https://af.wikipedia.org/wiki?curid=72559" title="Michael I Rangabe">
Michael I Rangabe

Michael I Rangabe (Grieks: Μιχαῆλ A' Ῥαγγαβέ; omstreeks 770 – 11 Januarie 844) was die Bisantynse keiser van 811 tot 813. Hy was die seun van die patrisiër Theophylaktos Rangabe, admiraal van die Egeïese Vloot, en het getrou met Prokopia, dogter van die toekomstige keiser Nikephoros I Logothetes.

Hy het Nikephoros se rampspoedige veldtog teen die Bulgare in 811 oorleef waarin sy skoonpa dood is en is beskou as ’n meer geskikte kandidaat vir keiser as sy swaar gewonde swaer, Staurakios. Toe Prokopia nie daarin kon slaag om haar broer te oorreed om Michael as sy opvolger te benoem nie, het Michael se ondersteuners Staurakios gedwing om op 2 Oktober 811 te abdikeer.

Michael het ’n beleid van versoening gevolg en Nikephoros se hoë balasting verlaag. Hy het ook baie geld versprei onder die leër, burokrasie en kerk. In 813 het Michael se leër weer die Bulgare aangeval en is hulle verslaan. Dit het die keiser se beeld groot skade berokken. Terwyl teen hom saamgesweer is, het hy ten gunste van Leo V geabdikeer en ’n monnik geword met die naam Athanasios. Sy seuns is gekastreer en na kloosters gestuur, waar Niketas eindelik patriarg Ignatius van Konstantinopel geword het. Michael is in Januarie 844 vreedsaam dood.

Michael en sy vrou, Prokopia, het minstens vyf kinders gehad:


 Hierdie artikel is vertaal uit die 


</doc>
<doc id="72560" url="https://af.wikipedia.org/wiki?curid=72560" title="Dinastie van Nikephoros">
Dinastie van Nikephoros

Die Dinastie van Nikephoros was ’n familie wat vir ’n kort rukkie oor die Bisantynse Ryk regeer het, van 802 tot 813. Ná die afsetting van keiserin Irene het die troon gegaan na die stigter van die dinastie, Nikephoros I, wat Irene se minister van finansies was. Die ryk was in ’n swakker toestand as wat dit in ’n lang tyd was en die finansiële posisie was benard. Nikephoros het die belasting baie verhoog en was dus ongewild. In 811 het hy Bulgarye binnegeval en die hoofstad geplunder, maar met hul terugkeer is die Bisantynse leër in ’n lokval gelei en Nikephoros sterf. 

Hy is opgevolg deur sy seun, Staurakios, maar dié is ook erg in die lokval beseer en ondersteuners van sy swaer, Michael I Rangabe, het hom gedwing om te abdikeer ten gunste van Michael. 

In 813 het Michael se leër weer die Bulgare aangeval en is hulle verslaan. Dit het die keiser se beeld groot skade berokken en hy het ten gunste van Leo V geabdikeer en ’n monnik geword. Sy seuns is gekastreer en na kloosters gestuur.



</doc>
<doc id="72562" url="https://af.wikipedia.org/wiki?curid=72562" title="Leo V die Armeen">
Leo V die Armeen

Leo V die Armeen (Grieks: Λέων Ε΄ ὁ Ἀρμένιος; 775 – 25 Desember 820) was die Bisantynse keiser van 813 tot 820. Hy was ’n senior generaal wat sy voorganger, Michael I, gedwing het om te abdikeer. Leo V het die dekade lange oorlog met die Bulgare beëindig. Hy is deur ondersteuners van Michael die Amoriaan, een van sy betroubaarste generaals, vermoor.

Leo was die seun van die patrisiër Bardas, wat van Armeense afkoms was. In 811 het hy ’n goewerneur geword en in 812 goed gevaar in ’n oorlog teen die Arabiere. Op 11 Julie 813 het hy Michael I gedwing om te abdikeer en het hy keiser geword. Michael se vyf seuns is gekastreer om enige opstand te voorkom.

Leo het sy oudste seun, Symbatius, kort ná sy troonopvolging gekroon as medekeiser onder die naam Konstantyn. Ná ’n neerlaag teen die Bulgare, wat Konstantinopel beset het, het hy hulle in 814 verslaan. Hy het bevoegde militêre bevelvoerders aangestel, onder andere Michael die Amoriaan.

Toe hy Michael later tronk toe stuur weens ’n vermoedelike sameswering, het Michael die sluipmoord op die keiser in 820 georganiseer. Leo het ’n kerkdiens bygewoon toe hy aan stukke gekap is en Michael is bevry. Leo se ma en vrou is na kloosters verban en sy vier seuns, onder andere die medekeiser, Konstantyn (Symbatius), is gekastreer.

Leo en sy vrou, Theodosia, het verskeie kinders gehad, onder andere:


 Hierdie artikel is vertaal uit die 


</doc>
<doc id="72563" url="https://af.wikipedia.org/wiki?curid=72563" title="Carlton-sentrum">
Carlton-sentrum

Die Carlton-sentrum is 'n 50-verdieping hoë wolkekrabber in Johannesburg, Suid-Afrika. Met 'n hoogte van 223 meter is dit een van die hoogste wolkekrabbers in die Suidelike Halfrond en die hoogste in Afrika. Naas die Hillbrow-toring en die Sentech-toring is dit Suid-Afrika se derde hoogste gebou. Die sentrum, wat deur die Amerikaanse argitekte-ateljee "Skidmore, Owings and Merrill "in die brutalistiese styl ontwerp is, is in 1973 deur "Murray & Roberts" voltooi en was destyds die hoogste gebou in die Suidelike Halfrond.

Hierdie kantoorgebou het 23 hysbakke en bied 'n totale oppervlakte van 68 055 vierkante meter. 'n Ondergrondse winkelsentrum met meer as 180 winkels verbind die gebou met die "Carlton Hotel", wat op 1 Oktober 1972 amptelik geopen en ná 'n kwarteeu, in 1997, weens veiligheidskwessies gesluit is, maar intussen ook nie meer aan die vereistes vir 'n moderne luukse hotel sou voldoen nie. So word sy kamers as te klein beskou.

Die Carlton-sentrum is deur die Amerikaanse argiteksfirma "Skidmore, Owings and Merrill LLP (SOM)" in Chicago in samewerking met die Johannesburgse praktyk "W. Rhodes - Harrison Hoffe & Partners" ontwerp.
Anglo American Properties het in die laat 1960's met konstruksie begin deur die ou Carlton Hotel af te breek en paaie daarheen af te sper. Opgrawings vir die gebou het in Januarie 1967 begin en is twee jaar later voltooi. Hoewel die sentrum vanaf 1971 beset is, is die konstruksie eers in 1974 voltooi. Die gebou is amptelik in 1973 teen 'n totale koste van meer as R88 miljoen geopen.

Die gebou dien as die hoofkantoor van Transnet, wat dit in 1999 teen skrale R33 miljoen van Anglo American Properties gekoop het. In Junie 2007 het Transnet se uitvoerende hoof aangekondig dat die maatskappy die eiendom wil verkoop. Met die ekonomiese afswaai wat in 2008 begin het, is aangekondig dat hulle nie 'n koper sal soek voordat die markte herstel het nie.

Alhoewel Transnet nie die vervangingskoste van die gebou verskaf het nie, word dit op R1.5 miljard geraam.



</doc>
<doc id="72564" url="https://af.wikipedia.org/wiki?curid=72564" title="Arabiese alfabet">
Arabiese alfabet

Die Arabiese alfabet (Arabies: الأبجدية العربية, "al-abdschadiyya al-ʿarabiyya") is een van die mees verspreide skryfstelsels ter wêreld en word onder meer in die tale Arabies, Hausa, Koerdies, Oerdoe, Oeigoers, Pasjtoe, Persies en Sindhi gebruik. Vroeër het die Kaapse Maleiers ook Afrikaans in die Arabiese alfabet geskryf; sien Arabiese Afrikaans. Die alfabet bestaan uit 28 letters en word vanaf regs tot links geskryf.



</doc>
<doc id="72572" url="https://af.wikipedia.org/wiki?curid=72572" title="Witvlerkvleikuiken">
Witvlerkvleikuiken

Die Witvlerkvleikuiken ("Sarothrura ayresi") is 'n baie skaars voël in die Rallidae familie. Sy wetenskaplike naam kom van die Suid-Afrikaanse ornitoloog, Thomas Ayres, wat dit by Potchefstroom ontdek het. Hierdie spesie word as bedreig gelys, omdat dit in 'n baie klein habitat voorkom. Daar is slegs aangetekende broei plekke. Selfs hierdie habitat beleef 'n voortdurende afname in area en kwaliteit as gevolg van die verlies van seisoenale vleilande.

Die Witvlerkvleikuiken lyk oorwegend soos die ander familie in die vleikuiken genus. Beide geslagte het 'n dowwe verekleed en 'n donker kroon. In vlug vertoon beide geslagte ook die kenmerkende wit sekondêre vere, 'n kenmerk wat slegs met die verwante genus " Coturnicops" gedeel word.

Die spesie het 'n twee-ledige habitat: noord van die ewenaar in Ethiopië en suid van die ewenaar in Zambië, Zimbabwe en Suid-Afrika. Dit is onbekend of die noordelike en suidelike bevolkings afsonderlike spesies is, maar hulle fisiese kenmerke is identies. Die voëls is nie permanente inwoners in enige van die bekende plekke nie en trek soms na so min as ses weke wanneer toestande ongunstige draai.

Die drie Ethiopiese terreine waar dit voorkom is die Suluta Valley vleilande, die Berga vleilande en die Wersebi vleilande naby Addis Abeba. Die spesie is vir die eerste keer in 1997 in die Berga vleilande gevind. In Suid-Afrika word hulle gereeld opgemerk in die Dullstroom en in die Wakkerstroom vleilande.

Die witvlerkvleikuiken roep tipies teen dagbreek en sononder, soms in 'n duet. Hulle natuurlike habitat is seisoenale vleilande. Die spesie word ernstig bedreig deur die verlies aan habitat. Dit word hoofsaaklik veroorsaak deurdat gras deur beeste vertrap, gras gesny en vleilande vir weiding gedreineer word.





</doc>
<doc id="72579" url="https://af.wikipedia.org/wiki?curid=72579" title="Akuut-aksentteken">
Akuut-aksentteken

'n Akuut-aksentteken is 'n diakritiese teken wat as 'n skuinsstreep bo-op vokale geplaas word. Die streep loop van links na regs, laag na hoog. Dus lê dit vorentoe.

Die akuut-aksent dui die beklemtoning van 'n woord of 'n spesifieke lettergreep in 'n woord aan in 'n spesifieke konteks. Tydens spraak word die woord (of deel) dan harder, amper met 'n plofgeluid, uitgespreek. Woorde kan ook sonder die akuut-aksent geskryf word wanneer die spesifieke klem nie nodig is nie, anders as woorde met gravis-aksenttekens wat altyd daarmee geskryf moet word.

Die akuut-aksent word in verskeie moderne tale, wat op die Latynse en Griekse alfabet gebaseer is, gebruik.


Hou die Alt-sleutel in terwyl hierdie syfers ingesleutel word in Microsoft Windows.

In Microsoft Word kan jy Ctrl en ' druk en dan die letter.

'n Ander alternatief is ook om op die Windows-knoppie links onder te druk en in die soekblokkie "character" te tik en enter te druk. Daar kan feitlik enige simbool verkry word.

Die heksadesimale karakters kan op Linux gebruik word deur CTRL + SHIFT + U saam te druk, en dan die heksadesimale kode, bv. E1 te gebruik om vir 'n "á" te gee.



</doc>
<doc id="72580" url="https://af.wikipedia.org/wiki?curid=72580" title="Gravis-aksentteken">
Gravis-aksentteken

'n Gravis-aksentteken ( ` ) is 'n diakritiese teken wat as 'n skuinsstrepie bo-op 'n letter (slegs vokale) geplaas word. Die strepie loop van links na regs, hoog na laag. Dus lê dit agteroor.

Dit word gebruik ter wille van uitspraak. Die woord word standaard so gespel, anders as met 'n akuut-aksentteken wat gebruik word om 'n woord in 'n sekere konteks uit te lig.

Name soos André is egter 'n uitsondering op die reël: "André" word altyd met die aksentteken gespel, maar 'n akuut-aksentteken word gebruik, nie 'n gravis nie.


Hou die Alt-sleutel in terwyl hierdie syfers ingesleutel word.

In Microsoft Word kan jy Ctrl en ` druk en dan die letter.

'n Ander alternatief is ook om op die Windowsknoppie links onder te druk en in die soekblokkie "character" te tik en enter te druk. Daar kan feitlik enige simbool verkry word.



</doc>
<doc id="72581" url="https://af.wikipedia.org/wiki?curid=72581" title="Kappie (skryfteken)">
Kappie (skryfteken)

Die kappie is 'n diakritiese teken wat as 'n dakvormige teken bo-op 'n letter geplaas word.

In Afrikaans kom die kappie voor op die letters e, i, o en u.


Hou die Alt-sleutel in terwyl hierdie syfers ingesleutel word in Microsoft Windows.

'n Ander alternatief is ook om op die Windowsknoppie links onder te druk en in die soekblokkie "character" te tik en enter te druk. Daar kan feitlik enige simbool verkry word.

Die heksadesimale karakters kan op Ubuntu gebruik word deur CRTL + SHIFT + U saam te druk, en dan die heksadesimale kode, bv. 88 te gebruik om vir 'n "ê" te gee.



</doc>
<doc id="72583" url="https://af.wikipedia.org/wiki?curid=72583" title="São João Baptista">
São João Baptista

Die reis en die gevolge van die stranding van die São João Baptista (Sint Johannes die Doper) het van die merkwaardigste gebeurtenisse in die Suider-Afrikaanse seevaartgeskiedenis opgelewer.

Op 1 Maart 1622 het die skip, met kapt. Pedro Moraes Sarmento in bevel, die hawe van Goa in Indië saam met ander skepe onderweg na Lissabon verlaat. Die Baptista was 'n afgeleefde skip, swak onderhou en swak bewapen. Na 14 dae op see begin hy kwaai lek en verloor kontak met die ander skepe. Daarby kom hulle twee Nederlandse skepe op pad na Java teen. Een van die weinige seeslae in Suider-Afrikaanse waters breek uit en duur 19 dae. Twintig Portugese sterf in die kanonvuur en hul skip loop ernstige skade op. Die Baptista dryf hulpeloos weg en die bemanning vrees elke oomblik dat hulle kan sink. Verskeie matrose kom om van die koue. Einde September strand die skip tussen die mondings van die Groot-Keirivier en die Groot-Visrivier.

Een van die oorlewendes, Francisco Vaz d'Almada, het 'n verslag nagelaat van die periode tussen 3 Oktober 1622 en 28 Julie 1623. Van groot belang in die verslag is wat dit sê oor hoe beskaafde, maar wanhopige en sterwende mense optree om te oorleef. Na meer as 'n maand op die strand, vertrek die 279 oorlewendes op 6 November op 'n staptog na Sofala. Die stappers word geteister deur hongerte, dors, storms, riviere in vloed, moerasse, muskiete en disenterie. Verder is die tog gekenmerk deur uiters swak verhoudinge by die stappers onderling en met die inboorlinge. Weens godsdienstige vooroordele is hulle bang vir die inheemse stamme. Kapt. Sarmento was 'n wrede man wat nie gehuiwer het om met die geringste vermoede die doodstraf te vel nie. Die hongersnood onder die stappers was so groot dat honde en selfs die tereggesteldes geëet is.

Slegs 27 van die stappers het Mosambiek bereik.



</doc>
<doc id="72585" url="https://af.wikipedia.org/wiki?curid=72585" title="Michael II van Bisantium">
Michael II van Bisantium

Michael II (Grieks: Μιχαήλ Β'; 770 – 2 Oktober 829) was die Bisantynse keiser van Desember 820 tot met sy dood op 2 Oktober 829. Hy was ook bekend as Michael die Amoriaan of die Hakkelaar, en was die eerste keiser van die Amoriaanse of Frigiese Dinastie.

Michael het vinnig opgang gemaak in die leër danksy die keiser, sy eertydse kollega Leo die Armeen. Hy het egter in 820 die sluipmoord op Leo beplan en sy bewind oorgeneem. Hy moes dadelik aandag skenk aan die opstand deur ’n ander generaal, Thomas die Slawiër, wat hom amper sy kroon gekos en tot die lente van 824 geduur het.

In die later jare van Michael se bewind het hy twee militêre nederlae gely met langtermyngevolge. Hy het ook die begin van die Moslemse verowering van Sisilië en die val van Kreta onder die Sarasene beleef.

Hy het by sy eerste vrou, Thekla, ’n seun, Theophilus, gehad. Sy is omstreeks 823 dood en hierna het Michael met Euphrosine, ’n dogter van Konstantyn VI, getrou. Dit was moontlik bedoel om sy posisie as keiser te versterk, maar het teenstand van die kerk uitgelok omdat Euphrosine ’n non was. Michael II is op 2 Oktober 829 dood. Hy is deur Theophilus opgevolg.


 Hierdie artikel is vertaal uit die 


</doc>
<doc id="72586" url="https://af.wikipedia.org/wiki?curid=72586" title="Theophilus van Bisantium">
Theophilus van Bisantium

Theophilos (Grieks: Θεόφιλος; 813 – 20 Januarie 842) was die Bisantynse keiser van 829 tot met sy dood in 842. Hy was die seun van keiser Michael II en sy vrou Thekla. Sy pa het hom in 822 as medekeiser gekroon kort nadat hy die troon bestyg het. Ná sy dood op 2 Oktober 829 het Theophilus die alleenheerser geword.

Hy was die tweede keiser van die Frigiese Dinastie en het sy leërs persoonlik aangevoer in sy lewenslange oorlog teen die Moslemse Arabiere, wat in 831 begin het.

Theophilus is op 20 Januarie 842 dood nadat sy gesondheid ’n ruk lank agteruitgegaan het. Sommige historici beskou hom as een van die bekwaamste Bisantynse keisers en ander as ’n doodgewone man wat nie baie doeltreffend regeer het nie. Daar is egter geen twyfel dat hy dapper was nie. Hy het ook korrupsie en onderdrukking deur sy amptenare gestuit.

Ondanks die koste van sy oorloë en groot bedrae wat bestee is aan geboue, die handel en nywerheid, was die ryk se finansies uitstekend, waarskynlik vanweë die doeltreffende administrasie van die departement.

Hy en sy vrou, Theodora, het sewe kinders gehad:



</doc>
<doc id="72587" url="https://af.wikipedia.org/wiki?curid=72587" title="Michael III van Bisantium">
Michael III van Bisantium

Michael III (Grieks: Μιχαήλ Γʹ; 19 Januarie 840 – 23/24 September 867) was die Bisantynse keiser van 842 tot 867. Hy was die derde en laaste keiser van die Frigiese Dinastie en was ook bekend as Michael die Dronkaard. Hierdie neerhalende naam (ὁ Μέθυσος) is aan hom gegee deur latere historici wat lojaal was aan die Masedoniese Dinastie, maar moderne historici het sy reputasie in ’n mate herstel en glo hy het ’n belangrike rol gespeel in die opbloei van Bisantynse mag in die 9de eeu.

Michael was die jongste kind van keiser Theophilus en sy vrou, Theodora. Hy is reeds in 840 deur sy pa as medekeiser gekroon en was pas twee jaar oud toe hy op 20 Januarie 842 alleenheerser word.

Terwyl hy minderjarig was, was sy ma, haar oom Sergios en die minister Theoktistos die regente. Terwyl die mense om hom om mag baklei het, het Michael al hoe meer vertrou op sy oom Bardas en aan hom die titel "caesar" gegee, wat net onder die keiser self was. Hy het hom toegelaat om Theoktistos in November 855 te vermoor. Met Bardas se steun asook dié van ’n ander oom, generaal Petronas, het Michael die regentskap op 15 Maart 856 omvergewerp en sy ma en susters in 857 na ’n klooster gestuur.

Op die grense was dit egter onrustig. Die Abbasidiese Kalifaat het die Bisantynse magte in Pamfilië, Kreta en op die grens met Sirië verslaan, maar ’n Bisantynse vloot van 85 skepe het in 853 ’n oorwinning oor hulle behaal. Daar was ook baie operasies om die Egeïese See en aan die Siriese kus.

Konflik tussen die Bisantyne en Bulgare het in 855–856 begin. Die ryk wou sy beheer oor dele om Thracië herwin. Die Bisantynse magte onder Bardas was suksesvol en het verskeie stede ingeneem. In dié tyd is die Bulgare se aandag afgelei deur ’n ander oorlog. Michael III het aktief deelgeneem aan die oorloë teen die Abbasidiese Kalifaat in 856–863. In 860 moes hy egter ’n aanval op Konstantinopel deur Kiëf-Roes afweer.

Onder leiding van ’n nuwe patriarg van Konstantinopel het Michael die sending van die monnikebroers Cyrillus en Methodius na die Kasare geborg om die uitbreiding van Judaïsme onder dié volk te stuit. Hoewel dié sending misluk het, is Groot-Morawië met hul volgende sending in 863 bekeer en is die Glagolitiese alfabet geskep om Slawiese tale mee te skryf sodat die Slawiese volke in hul eie taal bekeer kon word tot die Ortodokse geloof eerder as in ’n vreemde taal.

Michael en Bardas was ook bang Boris I van Bulgarye sal onder Frankiese invloed tot die Christendom bekeer word en hulle het Bulgarye binnegeval en Boris gedwing om hom volgens Bisantynse rite te bekeer as deel van die vredesooreenkoms in 864. Boris het op dié plegtigheid die bykomende naam Michael aangeneem. Die bekering van die Bulgare word beskou as een van die grootste kulturele en politieke prestasies van die Bisantynse Ryk.

Michael III het nie kinders by sy vrou, Eudokia Dekapolitissa, gehad nie, maar die keiser wou ’n skandaal vermy as hy met sy minnares, Eudokia Ingerina, sou trou. Die oplossing was om Eudokia met sy gunsteling-kamerheer, Basilius die Masedoniër, te laat trou. Terwyl hy sy verhouding met Eudokia voortgesit het, is Michael se suster, Thekla, uit ’n klooster teruggebring vir Basilius se plesier. Laasgenoemde het al hoe groter invloed gekry. In April 866 het hy die keiser oortuig dat Bardas teen hom saamsweer en hy is toegelaat om Bardas te vermoor.

Basilius is toe in Mei 867 as medekeiser gekroon en deur die veel jonger Michael aangeneem. Dié vreemde ontwikkeling kon ’n poging gewees het om die eindelike kroning van Eudokia se seun, Leo VI die Wyse, as keiser te wettig. Daar word wyd geglo dat hy Michael se seun was.

As dit die plan was, het dit egter geboemerang. Basil, skynbaar gefrustreer deur Michael se verhouding met ’n ander howeling, Basiliskianos, wat ook tot medekeiser verhef is, het Michael in September 867 laat vermoor terwyl hy in sy kamer gelê het ná ’n gefuif. Basiliskianos is terselfdertyd vermoor en Basilius het outomaties die nuwe keiser geword.

Michael III en sy vrou, Eudokia Dekapolitissa, het nie kinders gehad nie, maar daar word geglo hy het twee seuns gehad by sy minnares, Eudokia Ingerina, wat met Basilius I getroud was:




</doc>
<doc id="72588" url="https://af.wikipedia.org/wiki?curid=72588" title="Akkedisvalk">
Akkedisvalk

Die Akkedisvalk ("Kaupifalco monogrammicus") is 'n roofvoël. Dit behoort aan die familie Accipitridae.

Die akkedisvalk kom in tropiese gebiede van Afrika suid van die Sahara voor. Dit kom in die oop bosveld en bou 'n stoknes in die vurk van 'n boom of die kroon van 'n ​​palmboom. Die broeisel is 2 tot 3 eiers.

Die akkedisvalk is 'n kleinerige bonkige roofvoël en ongeveer 36 cm in lengte. Die rugkant, kop en bors is grys. Daar is 'n vertikale swart lyn op die wit keel, wat hierdie spesie van alle ander roofvoëls onderskei. Die pens is wit met fyn donker dwarsstrepe. Die vlerke is wit onder met donker punte. Die stert is swart met 'n wit punt en 'n ​​enkele wit band. Die geslagte lyk eenders.

Die akkedisvalk jag hoofsaaklik reptiele en groot insekte, maar ook klein soogdier en voëls. Dit sit dikwels stil in die kruin van 'n palmboom of op 'n telegraafpaal. Die roep is 'n gefluite "kloe-kloe-kloe".





</doc>
<doc id="72589" url="https://af.wikipedia.org/wiki?curid=72589" title="Frigiese Dinastie">
Frigiese Dinastie

Die Frigiese Dinastie, ook bekend as die Amoriaanse Dinastie, was ’n familie wat vir ’n kort rukkie oor die Bisantynse Ryk regeer het, van 820 tot 867. Die stigter van die dinastie is Michael II. Hy het vinnig opgang gemaak in die leër danksy sy voorganger, Leo die Armeen. Hy het egter in 820 die sluipmoord op Leo beplan en sy bewind oorgeneem.

Michael II is op 2 Oktober 829 dood. Hy is deur sy seun, Theophilus, opgevolg wat in 822 as medekeiser gekroon is. Hy het sy leërs persoonlik aangevoer in sy lewenslange oorlog teen die Moslemse Arabiere, wat in 831 begin het. Hy is op 20 Januarie 842 dood. 

Sy seun, Michael III wat hom opgevolg het, het ’n belangrike rol gespeel in die opbloei van Bisantynse mag in die 9de eeu. Hy is reeds in 840 deur sy pa as medekeiser gekroon en was pas twee jaar oud toe hy op 20 Januarie 842 alleenheerser word. Terwyl hy minderjarig was, was sy ma, haar oom en ’n minister die regente. Onder invloed van twee ooms, Bardas en Petronas, het Michael die regentskap op 15 Maart 856 omvergewerp en sy ma en susters in 857 na ’n klooster gestuur. Die bekering van die Bulgare tydens sy bewind word beskou as een van die grootste kulturele en politieke prestasies van die Bisantynse Ryk.

Michael III het nie kinders by sy vrou, Eudokia Dekapolitissa, gehad nie en het sy minnares, Eudokia Ingerina, met sy gunsteling-kamerheer, Basilius die Masedoniër, laat trou. Daar word wyd geglo Michael was die pa van haar seun Leo VI die Wyse, wat in 886 keiser geword het. 

Basilius het Michael in September 867 laat vermoor en as medekeiser het hy outomaties die nuwe keiser geword.



</doc>
<doc id="72590" url="https://af.wikipedia.org/wiki?curid=72590" title="Vlae van deelstate en gebiede van Australië">
Vlae van deelstate en gebiede van Australië

Hierdie artikel bevat ’n lys van vlae van Australiese deelstate en gebiede. Australië bestaan uit ses deelstate, een federale gebied (die Australiese Hoofstadgebied) en twee gebiede (waarvan die Jervisbaaigebied geen vlag het nie). Daarnaas is daar ook sewe eksterne gebiede waarvan slegs twee amptelike vlae het.




</doc>
<doc id="72599" url="https://af.wikipedia.org/wiki?curid=72599" title="Plastiek">
Plastiek

Plastiek is 'n materiaal waarvan die vorm maklik verander kan word. Dit word algemeen vir die vervaardiging van goedere en verpakkingsmateriaal gebruik. Daar is verskeie tipes plastiek. Sommige tipes kan slegs tydens die vervaardiging gevorm word, waarna dit verhard. Ander kan deur dit te smelt in nuwe vorme gegiet word.

Die meeste plastieke is mensgemaak en kom nie in die natuur voor nie. Hulle word dikwels van olie uit die grond gemaak. Die meeste van die materiale wat plastiek genoem word, is polimere wat gevorm word deur baie lang kettings van atome aan mekaar te verbind.

Mense het vir 'n lang tyd met plastiek van natuurlike polimere geëksperimenteer. Alexander Parkes, 'n Engelse uitvinder (1813-1890) het die vroegste vorm van plastiek in 1855 geskep. Dit was baie hard, buigbaar en deurskynend. Hy het dit "Parkesine" genoem.

Plastiek is 'n algemene oorsaak van rommel en omgewingsbesoedeling. As dit nie hersirkuleer word nie, word dit afval wat nie maklik deur natuurlike prosesse afgebreek kan word nie. Dit kan giftige gasse vrystel as dit verbrand word, afhanklik van watter polimeer dit is. Daar is min organismes wat polimere kan vreet. 'n Voorbeeld is die groot wasmot.




</doc>
<doc id="72619" url="https://af.wikipedia.org/wiki?curid=72619" title="Yaoundé">
Yaoundé

Yaoundé is die hoofstad en tweede grootste stad naas Douala van Kameroen met 1 430 000 inwoners in 2005 en 'n oppervlakte van 180 km².


</doc>
<doc id="72625" url="https://af.wikipedia.org/wiki?curid=72625" title="Dikbeklewerik">
Dikbeklewerik

Die Dikbeklewerik ("Galerida magnirostris") is 'n klein sang voëltjie. Dit kom in die suidelike dele van Afrika naamlik in Suid-Afrika, Lesotho en die suide van Namibië voor.

Die natuurlike habitat van Dikbeklewerik is fynbos, karoo en grasveld. Dit word ook in bewerkte- en braaklande gevind. Soos ander lewerike bou dit 'n nes op die grond. Voeding is saad en insekte, laasgenoemde veral in die broeiseisoen.

Die Dikbeklewerik is 18 cm in lengte. Dit het 'n relatief kort-stert en het 'n dik snawel met 'n geel basis. Dit het 'n gestreepte bruin-grys rugkant en lang wit wenkbroue. Soos ander spesies in die genus het dit 'n kuif wat kan waaier as die voël in gevaar verkeer of sing. Die borskant is roomkleurige met swaar donker strepe op die bors. Die groot tweekleurige snawel onderskei hierdie spesie van alle ander Afrika lewerike.

Hierdie baie luidrugtige spesie maak 'n sagte maar verdraende gekraakte "treeeeleeeeleee" – soos 'n geroeste hek wat oopgemaak word.




</doc>
<doc id="72626" url="https://af.wikipedia.org/wiki?curid=72626" title="Inkomstebelasting">
Inkomstebelasting

Inkomstebelasting is die geld wat jy uit jou inkomste aan die regering oorbetaal vir dinge soos paaie, skole en hospitale.

Die hoeveel belasting jy betaal hang van verskeie faktore af, waaronder:

Voorbeelde van inkomste waarop jy belas kan word, is die volgende:



</doc>
<doc id="72630" url="https://af.wikipedia.org/wiki?curid=72630" title="Phil Hockey">
Phil Hockey

Philip Anthony Richard Hockey (8 Maart 1956 - 24 Januarie 2013) was 'n welbekende Suid-Afrikaanse ornitoloog (voëlkundige). Hy was mederedakteur van "Roberts Birds of Southern Africa" en medeskrywer van "Sasol Voëls van Suider-Afrika". Hockey is in 1956 in Bournemouth, Engeland gebore en het in 1979 na Suid-Afrika verhuis. Sy doktorgraadstudie het oor die swarttobie gehandel. Hy het hom toegespits op kusvoëls en een van sy boeke is "Waders of Southern Africa". Hockey het 885 verskillende soorte voëls in Suider-Afrika waargeneem.



</doc>
<doc id="72631" url="https://af.wikipedia.org/wiki?curid=72631" title="Trilobiet">
Trilobiet

Trilobiete, so genoem weens hul drielobbige anatomie, is 'n klas van uitgestorwe seediertjies, wat tot die geleedpotiges behoort het. 'n Tipiese trilobiet was omtrent so groot as jou duim. Volgens die ewolusieteorie het die diertjies sowat 521 miljoen jaar gelede in die vroeë Kambriese tydperk ontstaan. Hul bloeityd was die vroeë Paleozoïese tydperk, waarna hulle geleidelik in verskeidenheid afgeneem het. In die Devoonse tydperk het meeste uitgesterf, maar een orde, die Proetida het oorleef. Ook hierdie orde sou in die groot uitsterwing van die Perm-tydperk, 252 miljoen jaar gelede, verdwyn. Nogtans het hierdie suksesvolle diere het die aarde vir 270 miljoen jaar bewoon.

Trilobiete het drie tagmata gehad: die cephalon (kop), thorax (bors, middel-porsie van liggaam), en die pygidium (kruis). Alhoewel insekte ook drie tagmata het, is die indelings nie ekwivalent nie. Trilobiete is vernoem na hul drie langskeepse lobbe, wat onderskeidelik bekend staan as die linkerpleurale, aksiale en regterpleurale lob.

Trilobiete is bekend daarvoor dat hulle besonder komplekse oë gehad het. Hulle oë het saamgestelde lense gehad, 'n gesofistikeerde ontwerp vir die uitskakeling van distorsie (sferiese afwyking). Vandag bevat slegs die beste kameras en teleskope saamgestelde lense. Sommige trilobiete se oë het 280 lense bevat, sodat visie in alle rigtings, bedags en snags, moontlik was.

Trilobiete se oë verteenwoordig 'n funksionele optimalisering wat enig in sy soort is (Engels: represent an all-time feat of function optimization"). Shawver beskryf trilobiete se oë as "die mees gesofistikeerde ooglense ooit vervaardig deur die natuur."

James Gould het te kenne gegee dat die oë van die vroeë trilobiete, byvoorbeeld, nooit deur latere geleedpotiges oorskry is in terme van kompleksiteit of skerpheid nie. Hy het verder gegaan en gesê: "Ek beskou die onvermoë om 'n duidelike "vektor van vooruitgang" in die geskiedenis van die lewe te vind as die mees verwarrende feit van die fossielrekord."


</doc>
<doc id="72643" url="https://af.wikipedia.org/wiki?curid=72643" title="Aartshertog Frans Ferdinand van Oostenryk-Este">
Aartshertog Frans Ferdinand van Oostenryk-Este

Frans Ferdinand (18 Desember 1863 – 28 Junie 1914) was ’n aartshertog van Oostenryk-Este, prins van Hongarye en van Boheme, en van 1889 tot met sy dood troonopvolger van Oostenryk-Hongarye. Die sluipmoord op hom in Sarajewo het daartoe gelei dat Oostenryk-Hongarye oorlog teen Serwië verklaar het. Die gevolg was dat die Sentrale Moondhede (insluitende Duitsland en Oostenryk-Hongarye) en die Geallieerdes (bondgenote van Serwië of van Serwië se bondgenote) oorlog teen mekaar verklaar het. Dit was die begin van die Eerste Wêreldoorlog.

Hy is in Graz, Oostenryk, gebore as die oudste seun van aartshertog Karel Lodewyk van Oostenryk (jonger broer van Frans Josef I van Oostenryk en Maximilian I van Mexiko) en sy tweede vrou, prinses Maria Annunciata van Bourbon-Sisilië. Toe hy 12 jaar oud was, is sy neef Hertog Frans V van Modena oorlede en hy het Frans Ferdinand as sy erfgenaam aangewys op voorwaarde dat hy die naam Este by sy eie voeg. So het Frans Ferdinand die rykste man in Oostenryk geword.

In 1889 het Frans Ferdinand se neef kroonprins Rudolf selfmoord gepleeg en Frans Ferdinand se pa het troonopvolger geword. Dié het kort daarna afstand gedoen van die troon en is ’n ruk daarna oorlede. Frans Ferdinand is hierna voorberei daarop om die troon oor te neem.

Hy het nes ander mans van die Habsburg-lyn op ’n vroeë ouderdom by die leër aangesluit. Hy is dikwels en vinnig bevorder – op 14 was hy luitenant, op 22 kaptein, op 27 kolonel en op 31 generaal-majoor. Hy was vir ’n kort rukkie bevelvoerder van die hoofsaaklik Oostenrykse 9de Husaarregiment. In 1898 het hy ’n kommissie gekry om alle aspekte van die militêre dienste te ondersoek en alle militêre agentskappe het opdrag gekry om hom toegang tot hul dokumente te gee. In 1913 is hy, as troonopvolger, aangestel as inspekteur-generaal van al die gewapende magte.

Sy verhouding met sy oom, keiser Frans Josef, was baie gespanne. Die keiser se persoonlike dienskneg noem in sy memoires dat daar altyd "donderweer en weerlig" was wanneer hulle samesprekings gehou het.

In 1894 het Frans Ferdinand gravin Sophie Chotek op ’n bal in Praag ontmoet. Sy was nie lid van ’n Europese koningshuis soos van ’n vrou van ’n Habsburgse heerser verwag is nie, maar daar was prinse onder haar voorouers. Hulle het hul verhouding twee jaar lank geheim gehou.

Frans Ferdinand het geweier om met iemand anders te trou. Pous Leo XIII, tsaar Nikolaas II van Rusland en keiser Wilhelm II van Duitsland het almal namens hom voorleggings aan keiser Frans Josef gedoen waarin hulle sê dat die onenigheid tussen hom en Frans Ferdinand die stabiliteit van die monargie ondermyn.

Eindelik, in 1899, het die keiser ingestem dat Frans Ferdinand en Sophie mag trou, op voorwaarde dat hulle 'n morganatiese huwelik aangaan en hul kinders dus geen aanspraak op die troon sou hê nie. Sophie sou ook nie haar man se titel, rang of voorregte geniet nie. Hulle is op 1 Julie 1900 in Boheme getroud. Die keiser het nie die troue bygewoon nie, en ook nie een van Frans Ferdinand se broers of ander aartshertoë nie. Met die troue het Sophie die titel "Vorstin van Hohenberg" gekry. In 1909 het sy die hoër titel "Hertogin van Hohenberg" gekry.

Die paartjie het vier kinders gehad:

Op Sondag 28 Junie 1914 omstreeks 10:45 is Frans Ferdinand en sy vrou vermoor in Sarajewo, hoofstad van die Oostenryk-Hongaarse provinsie Bosnië en Herzegowina, deur Gavrilo Princip, toe 19. Hy was lid van Jong Bosnië en een van ’n groep sluipmoordenaars wat georganiseer is deur die Swart Hand, 'n Serwiese geheime nasionalistiese groep. Dit het tot ’n reeks gebeure gelei wat die Eerste Wêreldoorlog tot gevolg gehad het.

’n Handgranaat is vroeër na die motor gegooi. Frans Ferdinand het dit weggekeer en dit het ver agter die voertuig ontplof. Die paartjie het daarop aangedring om die beseerdes in die hospitaal te gaan besoek. Op pad terug na die paleis het die motorbestuurder die verkeerde pad geneem, waar Princip hulle gesien het. Terwyl die bestuurder agteruit gery het om weer in die regte pad te kom, het Princip Sophie in die maag en Frans Ferdinand in die nek geskiet. Hy is binne minute dood en Sophie op pad na die hospitaal.

Die sluipmoord, tesame met die wapenwedloop, nasionalisme, imperialisme, militarisme en die alliansieskema het alles bygedra tot die uitbreek van die Eerste Wêreldoorlog minder as twee maande ná Frans Ferdinand se dood nadat Oostenryk-Hongarye oorlog verklaar het teen Serwië. Die sluipmoord word beskou as die mees regstreekse oorsaak van die oorlog.




</doc>
<doc id="72664" url="https://af.wikipedia.org/wiki?curid=72664" title="Oostenryk-Este">
Oostenryk-Este

Aartshertog van Oostenryk-Este (Italiaans: arciduca d'Austria-Este; Duits: Erzherzog von Österreich-Este), of Habsburg-Este (Asburgo-Este), is ’n titel en van wat deur verskeie jonger takke van die Huis van Habsburg-Loringe gebruik is om ’n verbintenis aan te dui met die uitgestorwe Italiaanse prinsefamilie van die Huis van Este en met die Hertogdom van Modena wat deur hulle regeer is. As ’n jonger tak van die Huis van Habsburg-Loringe was die Habsburg-Estes ook aartshertoë en -hertoginne van Oostenryk, en prinse en prinsesse van Hongarye en van Boheme.


</doc>
<doc id="72666" url="https://af.wikipedia.org/wiki?curid=72666" title="Sentrale Moondhede">
Sentrale Moondhede

Die Sentrale Moondhede (Duits: "Mittelmächte"; Hongaars: "Központi hatalmak"; Turks: "İttifak Devletleri" of "Bağlaşma Devletleri"; Bulgaars: Централни сили, "Tsentralni sili") was een van die twee strydende faksies in die Eerste Wêreldoorlog (1914–'18). Die alliansie het ontstaan uit die Drievoudige Verbond van 1882 en het geveg teen die Geallieerde Magte wat ontstaan het uit die Drievoudige Entente.

Die Sentrale Moondhede het bestaan uit:

Die naam is afgelei van die ligging van dié lande: al vier het gelê tussen die Russiese Ryk in die ooste en Frankryk en die Verenigde Koninkryk in die weste.

 Hierdie artikel is vertaal uit die </small>


</doc>
<doc id="72667" url="https://af.wikipedia.org/wiki?curid=72667" title="Airfix">
Airfix

Airfix was 'n Britse maatskappy wat plastiese skaalmodelstelle van onder andere skepe, motors, vliegtuie en militêre voertuie gemaak het. Die stelle kon deur geesdriftiges gebou word. Die maatskappy het in 1952 met produksie begin en is in 1984 verkoop. Hulle eerste model was van die skip "Golden Hind". Vliegtuie was gewoonlik op 1/72 skaal vervaardig.



</doc>
<doc id="72674" url="https://af.wikipedia.org/wiki?curid=72674" title="Grootriethaan">
Grootriethaan

Die Grootriethaan ("Rallus caerulescens") is 'n voël en deel van die Rallidae familie.

Die voël se broeihabitat is moerasse en rietvleie in die oostelike- en suidelike-dele van Afrika vanaf Ethiopië tot by Suid-Afrika. Die voëls is hoofsaaklik permanente inwoners maar 'n seisonale migrasie, in reaksie op die beskikbaarheid van vleilande, is al aangemeld.

Volwasse Grootriethane is 28–30 cm lank en het hoofsaaklik 'n bruin rugkant en blougrys borskant, met 'n swart-en-wit dwarsstrepe aan die sye en onderstert. Dit is die enigste "Rallus" spesies met 'n ewekleurige rug. Die liggaam is lateraal afgeplat om die voëls toe te laat om deur die riete te beweeg. Hulle het lang tone, 'n kort stert en 'n lang slank dowwe rooi snawel. Die bene is rooi.

Die Grootriethaan se neste in 'n droë plekke in die moerasse. Albei geslagte dra by tot die bou van die nes. Die tipiese broeisel is 2-6 roomwit eiers wat deur beide ouers vir ongeveer 20 dae uitgebroei word. Onvolwasse voëls lyk baie soos die volwassenes, maar die blou-grys word vervang deur buff. Die Prekosiale donsige kuikens is swart.

Hierdie voëls soek kos deur met hulle snawel in die modder of vlak water te pik. Hulle eet hoofsaaklik insekte, krappe en ander klein waterdiere.

Grootriethane is geheimsinnig in die broeiseisoen maar is makliker om te sien as baie ander spesies in dieselfde familie, veral in die oggend. Hulle is raserige voëls, met 'n trilled fluit "treee-tee-tee-tee-tee" roep.




</doc>
<doc id="72675" url="https://af.wikipedia.org/wiki?curid=72675" title="Drievoudige Verbond">
Drievoudige Verbond

Die Drievoudige Verbond was die militêre alliansie tussen die Duitse Ryk, Oostenryk-Hongarye en Italië (teenoor die Drievoudige Entente van Brittanje, Frankryk en Rusland), wat van 1882 tot die begin van die Eerste Wêreldoorlog in 1914 bestaan het. Elke lid het wedersydse steun belowe aan die ander in geval van ’n aanval deur ’n ander groot moondheid, of vir Duitsland en Italië ’n aanval deur slegs Frankryk. In ’n bykomende verklaring het Italië gespesifiseer dat sy onderneming nie teen Brittanje geld nie. Kort nadat die Alliansie in Junie 1902 hernu is, het Italië in die geheim ’n soortgelyke waarborg aan Frankryk verskaf.
Toe Oostenryk-Hongarye in Augustus 1914 betrokke raak in ’n oorlog met die Drievoudige Entente (Brittanje, Frankryk en Rusland) het Italië sy steun toegesê aan die Sentrale Moondhede: Duitsland, Oostenryk-Hongarye en later die Ottomaanse Ryk (Turkye). Omdat Duitsland en Oostenryk-Hongarye egter die offensief geneem het terwyl die Drievoudige Verbond veronderstel was om ’n defensiewe alliansie te wees, het Italië nie aanvanklik aan die oorlog deelgeneem nie. Later, in Mei 1915, het die land die konflik betree aan die kant van die Entente teen Oostenryk-Hongarye en in Augustus 1916 teen Duitsland.



</doc>
<doc id="72679" url="https://af.wikipedia.org/wiki?curid=72679" title="Drievoudige Entente">
Drievoudige Entente

Die Drievoudige Entente (van die Franse woord vir "welwillendheid") was die naam van die alliansie tussen Frankryk, Brittanje en die Russiese Ryk ná die ondertekening van die Anglo-Russiese Entente op 31 Augustus 1907. Die alliansie tussen die drie moondhede, versterk deur ooreenkomste met Portugal en Japan, was ’n kragtige teenpool vir die Drievoudige Verbond van die Duitse Ryk, Oostenryk-Hongarye en Italië. (Italië het later in die geheim ’n ooreenkoms met Frankryk aangegaan wat hul alliansie met Duitsland nietig verklaar het.)

Historici debatteer steeds oor die belangrikheid van die alliansiestelsel in die uitbreek van die Eerste Wêreldoorlog. Aan die begin van die oorlog in 1914 het al drie lede van die Drievoudige Entente hulle as die Geallieerdes geskaar teen Duitsland en Oostenryk-Hongarye, wat deel was van die Sentrale Moondhede.



</doc>
<doc id="72687" url="https://af.wikipedia.org/wiki?curid=72687" title="Loopgraaf">
Loopgraaf

’n Loopgraaf is ’n soort sloot of gang wat deur soldate in die grond gegrawe word om hulle teen vyandelike vuur te beskerm. Hoewel loopgrawe veral bekend is vanweë hul grootskaalse gebruik in die Eerste Wêreldoorlog, word hulle al eeue lank gegrawe. Die leërs van Julius Caesar het byvoorbeeld al loopgrawe gebruik in die Beleg van Alesia in 52 v.C.

In ’n loopgraafoorlog grawe albei partye hulle in loopgrawe in wanneer nie een party daarin kan slaag om deur die vyandelike linies te breek nie en ’n vorm van skaakmat dus bereik word. Dit word veral gedoen wanneer die terrein baie gelyk is en soldate nie die vyand kan omsingel sonder om gesien te word nie.

Die doel van ’n loopgraaf is nie net om die soldate te beskerm teen vyandelike geweerkoeëls nie, maar ook teen kanonkoeëls. ’n Kanonkoeël moet byvoorbeeld in of baie naby ’n loopgraaf val om skade aan te rig; as hy verder weg val, beskerm die loopgraaf die soldate.

Die bekendste loopgrawe is dié wat in die Eerste Wêreldoorlog gebruik is. Toe die Duitse leërs België en Frankryk in 1914 binneval, het alles aanvanklik goed verloop vir hulle. Die Duitsers moes egter divisies onttrek om die oprukkende Russe in die ooste te stuit en so het hulle hul oormag aan die wesfront verloor. Daarna het Brittanje ook tot die stryd toegetree, en so het ’n magsewewig ontstaan. Die gevolg was dat ’n groot deel van die oorlog geveg is in loopgrawe, wat al langs die wesgrens gestrek het, van die Noordsee tot by Switserland.

Hierdeur was die ou taktiek om ’n vyand te omsingel en van agter af aan te val, onmoontlik. Ondanks die defensiewe aard van loopgrawe het dit in die Eerste Wêreldoorlog tot die verlies van talle soldate gelei, enersyds weens die bombardement van mekaar se loopgrawe en andersyds omdat die soldate die loopgrawe moes verlaat om die vyand te kon aanval. Weens die grootskaalse ingrawing was dit vir albei partye moeilik om veld te wen en is stellings keer op keer ingeneem en dan weer verloor.

Vandag word loopgrawe veral in die Derde Wêreld nog gebruik waar die strydende partye oor moderne vuurwapens beskik, maar selde oor voertuie soos tenks en vliegtuie. ’n Loopgraafoorlog is byvoorbeeld in ’n groot mate aan die einde van die 20ste eeu nog gevoer tussen Ethiopië en Eritrea, asook tussen Iran en Irak.


</doc>
<doc id="72688" url="https://af.wikipedia.org/wiki?curid=72688" title="Thomas Henry Huxley">
Thomas Henry Huxley

Thomas Henry Huxley (4 Mei 1825 – 29 Junie 1895) was 'n Engelse bioloog. Hy was bekend as "Darwin se "Bulldog"" aangesien hy Charles Darwin se teorieë oor evolusie ondersteun het. Huxley was traag om sekere van Darwin se idees te aanvaar, maar het Darwin heelhartig in die openbaar ondersteun. 

Huxley se debat met die Engelse Biskop, Samuel Wilberforce in 1860 was 'n bekende openbare gebeurtenis. Die debat was oor evolusie en is wyd in die pers gerapporteer. Baie mense was van mening dat Huxley die debat gewen het, wat Huxley se loopbaan en die teorieë oor evolusie 'n hupstoot gegee het. Huxley het ook wetenskaplike onderwys in Brittanje bevorder en het teen meer ekstreme vorme van godsdiens geveg. Huxley het die term "agnosties" gebruik om sy sienings oor godsdiens te beskryf, 'n term wat vandag nog gebruik word.

Huxley het weinig skoolopleiding gehad en het homself byna alles wat hy geweet het self geleer. Tog het hy 'n merkwaardige anatomis en dierkundige geword. Later het hy die evolusie van die mens en ape bespreek. Nog een van sy idees was dat voëls ​​uit klein karnivoriese dinosourusse ontstaan het, 'n siening wat vandag nog gehuldig word.

Sy bedrywighede ten gunste van evolusie, en sy openbare wetenskaplike opvoedingswerk, het 'n groot invloed op die samelewing in Brittanje en elders gehad.


</doc>
<doc id="72692" url="https://af.wikipedia.org/wiki?curid=72692" title="Romeinse syfers">
Romeinse syfers

Romeinse syfers verwys na die syferstelsel wat deur die Romeinse Ryk gebruik is. Die Romeine het getalle voorgestel deur middel van 'n kombinasie van letters uit die Latynse alfabet. Die getalle 1 tot 10 is as volg geskryf:

Die alledaagse gebruik van Romeinse syfers in Europa het lank na die val van die Romeinse Ryk voortgeduur. Dit is eers vanaf die 14de eeu dat die moderne Arabiese syferstelsel hom geleidelik begin vervang het.

Sekere getalle word deur een letter voorgestel:

Die ander getalle word deur 'n reeks van hierdie syfers voorgestel wat dan bymekaargetel word. Gewoonlik word die grootste syfers links van die kleiner syfers geskryf: XVII beteken X+V+I+I = 10+5+1+1 = 17. Maar, indien daar kleiner syfers aan die linkerkant van grotes staan, dan moet die klein syfers afgetrek in plaas van opgetel word: IX = 10-1 = 9, en XLIV = (50-10)+(5-1) = 44.


</doc>
<doc id="72696" url="https://af.wikipedia.org/wiki?curid=72696" title="Peter van der Merwe">
Peter van der Merwe

Peter Laurence van der Merwe (14 Maart 1937 – 23 Januarie 2013) was 'n Suid-Afrikaanse krieketkaptein. Hy het in vyftien toetse vir Suid-Afrika gespeel en reeksseges behaal teen Engeland in 1965 en Australië in 1966.

Hy het 94 provinsiale wedstryde gespeel vir die Oostelike- en Westelike Provinsies waar hy 4 086 lopies behaal het teen 'n gemiddeld van 29.18 en 'n hoogste telling van 128. As bouler het hy 82 paaltjies geneem met beste syfers van 6/40.

Hy het in 15 toetse gespeel met sy debuuttoets op 6 Desember 1963 teen Australië in Brisbane. Van der Merwe het 533 lopies in sy toetsloopbaan aangeteken teen 'n gemiddeld van 25.38 per kolfbeurt. Sy hoogste telling was 76 en hy het 3 vyftigtalle behaal. As bouler het hy 1 toetspaaltjie geneem.

Hy het as skeidsregter in 29 toetswedstryde en 71 Internasionale eendagwedstryde waargeneem vanaf 1992 tot 1999.




</doc>
<doc id="72697" url="https://af.wikipedia.org/wiki?curid=72697" title="Vickers-masjiengeweer">
Vickers-masjiengeweer

Die Vickers-masjiengeweer was ’n Britse waterverkoelde .303-masjiengeweer (7,7 mm) wat deur die maatskappy Vickers Limited vervaardig is, hoofsaaklik vir die Britse weermag. Ses tot agt soldate was nodig om dit te beman: een om dit te vuur, een om die ammunisie in te voer en die res om die wapen, ammunisie en bykomende toerusting te help dra. Dit is gebruik van voor die Eerste Wêreldoorlog tot in die 1960's, met lugverkoelde weergawes wat tydens die oorlog ook op vegvliegtuie van die Geallieerdes gemonteer is.

Die wapen was baie stewig en betroubaar. Ian V. Hogg beskryf in "Weapons & War Machines" ’n voorval in Augustus 1916 toe die 100ste Kompanjie van die Britse Masjiengeweerkorps twaalf uur aaneen met hul Vickers-gewere geskiet het. Hulle het ’n miljoen rondes gevuur sonder ’n enkele weiering. "Dit was hierdie absolute onfeilbare betroubaarheid wat die Vickers gewild gemaak het by elke Britse soldaat wat al ooit een gevuur het."

Die Vickers-masjiengeweer was geskoei op die suksesvolle Maxim-geweer van die laat 19de eeu. Nadat Vickers die maatskappy Maxim in 1896 gekoop het, het hulle die ontwerp van die Maxim-geweer verbeter en sy gewig verminder deur ander metale te gebruik. ’n Mondingversterker is ook bygevoeg.

Die Britse weermag het die Vickers-geweer op 26 November 1912 as sy standaard-masjiengeweer in diens geneem en dit saam met hul Maxims gebruik. Daar was nog ’n groot tekort toe die Eerste Wêreldoorlog begin en in 1914 is hoofsaaklik Maxims gebruik. Vickers is gedreig met vervolging weens oorlogswinsbejag omdat hulle so duur vir hul masjiengewere gevra het. Daarna is die prys verlaag. Namate die oorlog gevorder en die gewere meer geredelik beskikbaar geraak het, is dit aan alle fronte as standaard gebruik.

Voor die Tweede Wêreldoorlog was daar planne om die Vickers-gewere te vervang, maar dit is tot op 30 Maart 1968 nog deur die Britse weermag gebruik. Dit is toe vervang deur die L7-masjiengeweer.

In 1913 is ’n Vickers-masjiengeweer op ’n eksperimentele Vickers E.F.B.1-tweedekkervliegtuig gemonteer – dit was waarskynlik die eerste doelgeboude vegvliegtuig. Teen die tyd dat die eerste gebruiksweergawe, die Vickers F.B.5, die volgende jaar in diens geneem is, is ’n Lewis-geweer egter gebruik. Tydens die Eerste Wêreldoorlog het die Vickers-geweer ’n standaardwapen op Britse en Franse militêre vliegtuie geword, veral ná 1916. In die lug was die swaar waterverkoelingstelsel onnodig en is die wapen deur die lug verkoel.

Nadat vegvliegtuie se masjiengewere in die jare voor die Tweede Wêreldoorlog van die romp na die vlerke verskuif het, is die Vickers meestal vervang deur ’n geweer wat vinniger kon vuur, die Browning-model 1919.

’n Groterkalibergeweer (halfduim) is gebruik op pantservoertuie en skepe.

Die Vickers is ook kommersieel verkoop en baie lande het dit gebruik saam met hul eie spesifieke ammunisie. Dit is vir elke land aangepas en het as basis vir baie ander wapens gedien, byvoorbeeld:

Die gewig van die geweer het gewissel na gelang van die toerusting wat aangeheg is, maar was gewoonlik sowat 11 tot 14 kg met ’n driepoot van sowat 18 tot 23 kg. Die houers vir die 250-patroon-bande het 10 kg elk geweeg. Verder het dit 4,3 liter water in sy verkoelingstelsel benodig om te keer dat dit oorverhit.

In die Britse weermag het die Vickers-gewere die standaardpatrone van .303 duim gebruik wat gewoonlik met die hand in die patroonbande gelaai moes word. Daar was ook ’n 0.5 duim-kaliber wat op Britse tenks en skepe gebruik is en verskeie ander kalibers vir ander lande.

Die geweer was net langer as ’n meter en kon tussen 450 en 600 patrone per minuut vuur. In die praktyk is verwag dat 10 000 patrone per uur geskiet sou word en dat die loop elke uur vervang sou word – ’n taak wat ’n opgeleide span sowat twee minute geneem het.

Die geweer en sy driepoot is afsonderlik gedra en albei was swaar. Die ontwerpers het nie in ag geneem dat mense dit op hul rug teen bebosde berghange sou moes opdra nie, maar die wapen was so gewild dat soldate dit sonder om te kla oor moeilik begaanbare terreine gedra het.

Die driepoot is opgestel en stewig gemaak, soms deur dit effens in die grond in te grawe of met sandsakke. Die verkoelingstelsel is met water gevul. Die gebruik van die wapen het die water verhit tot dit kook en die stoom is met ’n rubberpyp herlei na ’n metaalhouer. Hier het dit gekondenseer en dié water is dan weer gebruik. Dit het ook gekeer dat die stoom sigbaar is vir die vyand en so die soldate se posisie verklap.

Hoewel die verkoelingstelsel swaar was, was dit baie doeltreffend en kon langer met die Vickers-gewere geskiet word as met enige lugverkoelde wapen. As water nie beskikbaar was nie, het soldate soms hul urine gebruik.

Die laaier het aan die skut se regterkant gesit en die patroonbande in die wapen ingevoer. Die wapen het die patroon uit die band getrek, in die slot ingestoot, dit gevuur en die patroondoppie onder laat uitval. Namate die patroonband deur die geweer beweeg het, het dit aan die linkerkant uitgeskuif tot op die grond.

Die Vickers is gebruik vir indirekte vuur op vyandelike posisies van tot 4 100 meter. Dit was veral doeltreffend vir vuur op loopgrawe, padaansluitings ens. wat deur iemand nader aan die vyand gesien is. Die visier kon ook vooraf ingestel word tot die wapen later gebruik is. Soms is die visier in die dag ingestel en dan is ’n verrassingsaanval in die nag op die vyand gedoen.




</doc>
<doc id="72698" url="https://af.wikipedia.org/wiki?curid=72698" title="Kanon">
Kanon

Kanon is die naam van ’n geskut wat buskruit of ’n ander plofbare stof gebruik om ’n projektiel in ’n nagenoeg reguit baan op die teiken af te vuur. Geskut van dié soort word ook soms vlakbaangeskut genoem (in teenstelling met krombaangeskut wat projektiele oor hindernisse kan skiet).

Die eerste bevestigde gebruik van kanonne in Europa was in 1280 in Suid-Iberië deur die More in die Slag van Cordoba. Die kanon het later al hoe gewilder in Europa geword danksy buskruit wat deur ontdekkingsreisigers van China af gebring is. In China was buskruit vir vuurwapens al in die 10de eeu bekend, maar hulle het nie veel nut vir kanonne gehad nie omdat die Chinese se tradisionele vyande nomadiese volke was wat te perd gery het, en swaar geskut sou niks teen hulle kon uitrig nie.

Karel VIII van Frankryk was een van die eerste heersers wat kanonne met sukses gebruik het. Tydens sy veldtog om die Koninkryk van Napels (1494/1495) te verower, het hy die hoë mure van die Italiaanse stede sonder moeite neergeskiet.

In die Eerste Wêreldoorlog was die kanon aanvanklik ’n belangrike wapen en is groot verwoesting gesaai, sowel op land as ter see. Skepe het met swaar kanonne van tot 380 mm-kaliber op mekaar geskiet. Later is besef dat ander, nuttiger oorlogtuig nodig is omdat die kanonne alleen nie genoeg was om deur vyandelike linies te breek nie. Tenks, bomwerpers en vegvliegtuie is toe al hoe meer gebruik.

In die Tweede Wêreldoorlog is vliegdekskepe, bomwerpers en selfaangedrewe granate eerder gebruik.



</doc>
<doc id="72699" url="https://af.wikipedia.org/wiki?curid=72699" title="Hael">
Hael

Hael is 'n tipe neerslag wat uit ysballetjies bestaan. 'n Belangrike kenmerk van hael is dat die haelkorrel uit 'n reeks dun yslagies bestaan wat bo-op mekaar gevorm het. Die deursnee van hael wissel van kleiner as 5 millimeter tot omtrent 15 sentimeter, en haelkorrels kan meer as 0,5 kilogram weeg.

Hael word in cumulonimbus wolke (donderwolke) gevorm. Die boonste laag van die wolke bevat klein yskristalletjies, terwyl die onderste laag onderverkoelde waterdruppels van so -10 tot -20 grade Celsius bevat. Daar is opwaartse en afwaartse lugstrome binne in die wolk. 'n Haelkorrel ontstaan wanneer 'n waterdruppel vries, en deur die lugstrome op en af gewaai word. Elke keer as hy met die onderverkoelde water in aanraking kom, dan vries die water en vorm dit 'n yslagie rondom die korrel. So groei die korrel, totdat hy uiteindelik as 'n haelkorrel uit die wolk uitval.

Van nader beskou is die vrieslagies wat die haelkorrel vorm, nie almal dieselfde nie. Daar is twee tipes: 'n gladde deurskynende lagie, en 'n witter ondeursigtige lagie, en hierdie lae wissel mekaar gewoonlik af. Die verklaring hiervoor is dat die korrel gereeld tussen die boonste en onderste deel van die wolk beweeg. In die boonste deel van die wolk, waar dit baie kouer is, vries die yskristalle onmiddellik sodra die korrel aan hulle raak. Dit vorm dan 'n onreëlmatige, ondeursigtige vrieslaag op die korrel. In die onderste deel van die wolk, waar dit warmer is en daar nog vloeibare waterdruppels is, versprei die waterdruppels meer egalig oor die oppervlak van die korrel, en vorm hulle die gladde deurskynende vrieslaag. 

Swaar haelbuie kan enorme skade aan plante, diere, karre, geboue en vliegtuie aanrig. Hael is een van die grootste gevare wat donderstorms vir vliegtuie inhou. Wanneer die haelkorrels groter as omtrent 10 mm word, kan 'n vliegtuig binne etlike sekondes ernstig beskadig word. Hael kan karre se ruite uitslaan, en duike in die bakwerk veroorsaak. Alhoewel dit voorkom, is dit seldsaam vir mense om deur hael doodgeslaan te word.



</doc>
<doc id="72710" url="https://af.wikipedia.org/wiki?curid=72710" title="Osmeriformes">
Osmeriformes

Osmeriformes is 'n vis-orde wat hoort tot die klas "Actinopterygii".

Die volgende families is deel van die orde Osmeriformes:





</doc>
<doc id="72713" url="https://af.wikipedia.org/wiki?curid=72713" title="Akwakultuur">
Akwakultuur

Akwakultuur is die bedryf om met visse te boer of te teel. Akwakultuur word al lank in Suid-Afrika beoefen en spesies soos forel, baber, kurper en karp word geteel. Vis word geteel as 'n ekstra bron van voedsel, bestaande populasies aan te vul ter wille van oorlewing en vir die ornamentele mark; dit is die mark vir akwariums byvoorbeeld goudvisse. Die "Suid-Afrikaanse Akwakultuur Assosiasie" is in 1989 gestig.

Die eerste vis was reeds gedurende die 1890's geteel by Jonkershoek en Pirie. Forel was van die eerste spesies wat geteel is. Aan die begin van 2000 was daar reeds 30 produseerders van forel in Suid-Afrika, meestal in die Oos- en Wes-Kaap en Mpumalanga. Hulle het op daardie stadium 750 ton vis geproduseer teen 'n markwaarde van R 11 miljoen per jaar.

Daar word ook met Skerptandbabers ("Clarias gariepinus") geboer en produksie was in 2000 120 ton per jaar met 'n markwaarde van oor R 1 miljoen.

Boerdery met kurpers was gedurende 2000 redelik klein met produksie van slegs 11 ton.

Tans word ook gepoog om met die plaaslike Bloukurper en uitheemse Nylkurper te teel. Die winsmarges op die Bloukurper is kleiner omdat dit twee keer langer vat om uit te broei as die Nylkurper. Die regering wil egter nie toestemming gee vir die teling van die Nylkurper nie omrede hulle bang is dit beland in die plaaslike riviere met rampspoedige gevolge op die plaaslike visbronne.

Volgens die Wet op Omgewingsbestuur van Limpopo, Nr 7 van 2003, word "Akwakultuur" gedefinieer as "die bestuurde produksie, hetsy deur inmenging in die teël/broeiproses, of deur in voorraad te hou, voer, of deur roofbeheerprogramme van vis, ongewerweldes, amfibieë, akwariumplante, of enige ander waterorganismes, en dit sluit in die eiers, ova, viseiers/kuit/padda-eiers/saad, sade, vrugte, bolle, stamme, wortels, of enige ander deel, of afkoms van sodanige organismes in.




</doc>
<doc id="72715" url="https://af.wikipedia.org/wiki?curid=72715" title="Ponte-toringgebou">
Ponte-toringgebou

Die Ponte-toringgebou (ook bekend in Engels as Ponte City Apartments) is 'n 54-verdieping hoë residensiële wolkekrabber in Berea, digby Hillbrow, Johannesburg, Suid-Afrika. Met 'n hoogte van 173 meter is dit tans die tweede hoogste gebou in Suid-Afrika en derde hoogste in Afrika. Die gebou in die brutalistiese styl is in 1976 voltooi en bemark as een van die beste adresse in die Goudstad. Die ses dakwoonstelle het oor wynkelders, sweetbaddens, patio's met braaiplekke en privaat uitsigdekke beskik.

Die argitek Rodney Grosskopf was 29 jaar oud toe hy die Ponte-toringgebou ontwerp het, met die Marina City-toringgebou in Chicago as sy inspirasie. Oorspronklik was hy van plan om twee Ponte-toringgeboue naas mekaar op te rig wat as 'n soort "poort tot die Goudstad" sou dien.

In 1995, toe die gebou die slagoffer geword het van stedelike verval, prostitusie en dwelmhandel, maar - voordat dit beveilig is - ook tientalle kere deur selfmoordenaars gekies is as hul finale vertrekpunt (die gebou het toe as Suid-Afrika se "Suicide Central" bekendgestaan, met 63 gedokumenteerde selfmoorde), het die vragwa- en logistiekonderneming Kempston Group die silindriese toringgebou gekoop. 'n Beplande verkoop aan en herontwikkeling deur David Selvan en Nour Addine Ayyoub is in 2008 weens die uitwerkings van die wêreldwye finansiële krisis gestaak. Woonstelle word tans teen bekostigbare pryse verhuur.

Tans dra die kroon reg rondom 'n reuse neonverligte advertensiebord, die grootste in die Suidelike Halfrond, wat Vodacom in rooi bemark (voorheen in blou), nadat dit etlike jare lank Coca-Cola in rooi vertoon het.

Vanaf 2011 het die Ponte-toringgebou 'n soort simbool vir Johannesburg se stedelike regenerasie geword nadat Kempston Group die meeste van die wolkekrabber se 54 verdiepings laat herstel het. Elke verdieping is van 2 km se nuwe elektriese drade en sanitêre pype voorsien, terwyl ook agt hysbakke in die gebou herstel is. Tans huisves die toringgebou sowat 3 000 bewoners uit die werkers- en middelklas met verskillende agtergronde, onder wie studente, jong professionele en immigrante uit Afrikalande soos Kongo, Nigerië en Zimbabwe.





</doc>
<doc id="72718" url="https://af.wikipedia.org/wiki?curid=72718" title="Senegalvleiloerie">
Senegalvleiloerie

Die Senegalvleiloerie ("Centropus senegalensis") is 'n standvoël wat voorkom in noord-oos Namibië, die Caprivistrook en Zimbabwe. In Engels staan die voël bekend as die "Senegal Coucal".

Die Senegalvleiloerie eet hoofsaaklik insekte en sprinkane.




</doc>
<doc id="72719" url="https://af.wikipedia.org/wiki?curid=72719" title="Gestreepte vleiloerie">
Gestreepte vleiloerie

Die Gestreepte vleiloerie ("Centropus superciliosus") is 'n standvoël wat voorkom in die Caprivistrook en Zambezirivier-vallei. In Engels staan die voël bekend as die "White-browed coucal".




</doc>
<doc id="72722" url="https://af.wikipedia.org/wiki?curid=72722" title="Donderstorm">
Donderstorm

'n Donderstorm of donderweer, is 'n vorm van onweer of swaarweer, wat met weerlig en donderweer gepaard gaan. Donderstorms vind plaas in die nabyheid van cumulonimbus wolke, wat dan ook donderwolke genoem word. Daar is gewoonlik sterk wind en swaar reën of hael of sneeu teenwoordig, maar in sommige gevalle is neerslag heeltemal afwesig. Donderstorms wat na skielike swaar reënval toe lei, word wolkbreuke genoem.

'n Donderstorm ontstaan wanneer 'n cumulonimbus wolk gevorm word deur die opwaartse beweging van warm, vogtige lug in die atmosfeer. Soos wat die vogtige lug boontoe beweeg, daal die lugdruk, wat die lug laat uitsit en sodoende die temperatuur verlaag. 

Wanneer die temperatuur die doupunt bereik, begin kondensasie plaasvind, en word waterdruppels, of klein yskristalletjies gevorm. Omdat die donderwolk deur stygende lug gevorm word, kan sy bopunt hoogtes van meer as 20 km bereik.

Onder die invloed van swaartekrag val die waterdruppels in die wolk na benede, maar terselfdertyd word hulle ook deur die stygende lug boontoe gedra. Uiteindelik word die druppels egter te swaar, en val hulle uit die wolk uit. Terwyl hulle val groei hulle nog verder, deur met ander druppels te bots. 

Die vallende druppels trek die lug saam met hulle, en veroorsaak 'n afwaartse lugstroom. Wanneer hierdie lugstroom op die Aarde se oppervlak aankom, sprei hy uit en vorm hy die sterk wind wat met donderstorms gepaard gaan.

Die beweging van die lugstrome binne die wolk, en van die vallende waterdeeltjies, lei na wrywing en die opbou van statiese elektrisiteit. Wanneer die opgeboude elektriese spanning te hoog word, word die spanning deur middel van weerlig ontlaai. Die teenwoordigheid van weerlig is dan ook die kenmerkende eienskap van donderstorms.

Die bekende gerammel wat ons hoor na 'n weerligstraal, is die donderslag. Ons moet in gedagte hou dat die weerlig altyd eerste plaasvind. Teen die tyd dat ons die donderslag boor, is die weerligstraal lankal verby. Donderslae kan geen skade aanrig nie. Dit is slegs wanneer die kragtige elektriese stroom van die terug- of opwaartse straal deur 'n boom of 'n gebou beweeg dat skade deur die weerlig self aangerig word. 

Die klankgolwe van die donderslag beweeg taamlik stadig, omtrent 1 km in drie sekondes. As ons die sekondes tel tussen die weerligstraal en die eerste klank van die donderslag, kan ons dus vasstel hoe ver die weerligstraal van ons plaasgevind het. 'n Mens hoef slegs die aantal sekondes deur drie te verdeel om die antwoord in kilometer te kry. As die donderslag 18 sekondes na die weerligstraal volg, weet ons dat dit omtrent 6 km van ons af was. 

As die weerligstraal baie ver van ons af plaasvind, sal ons die donderslag glad nie hoor nie. Soms klink dit asof die donderslag vir 'n baie lang tyd aanhou. Dit gebeur wanneer die klankgolwe van verafgeleë geboue of berge teruggekaatsword in die vorm van eggo's .




</doc>
<doc id="72724" url="https://af.wikipedia.org/wiki?curid=72724" title="Wolkverwerking">
Wolkverwerking

Wolkverwerking is die gebruik van rekenaarhulpbronne (harde- en sagteware) wat oor ’n rekenaarnetwerk (tipies die Internet) as ’n diens gelewer word. Die naam kom van die gebruik van ’n wolkvormige simbool wat in stelseldiagramme as ’n abstraksie vir ingewikkelde infrastruktuur gebruik word. Wolkverwerking vertrou afstandsdienste met ’n gebruiker se data, sagteware en berekeninge toe.


</doc>
<doc id="72749" url="https://af.wikipedia.org/wiki?curid=72749" title="Georg Ostrogorsky">
Georg Ostrogorsky

Georg Ostrogorsky (Russies: Георгий Александрович Острогорский / "Georgi Alexandrowitsj Ostrogorski"; * 19 Januarie 1902 in Sint Petersburg; † 24 Oktober 1976 in Belgrado) was 'n Joego-Slawiese bisantinis van Russiese afkoms wat veral in die ekonomiese geskiedenis van die Bisantynse Ryk belang gestel het.

Gedurende die Russiese Oktoberrewolusie het Ostrogorsky se gesin na Finland geëmigreer. Hy het in Frankryk en Duitsland gestudeer, aan die Universiteit van Heidelberg gepromoveer en Duitse burgerskap verwerf. Vanaf 1928 was hy as dosent aan die Universiteit van Breslau werksaam, maar is in 1933 ontslaan. Hy het hom in Praag gevestig en is as leier van die "Seminarium Kondakovianum" aangestel wat na Belgrado verskuif is. 

Ostrogorsky het vervolgens die leerstoel in bisantinistiek aan die Universiteit van Belgrado oorgeneem en in 1948 die Instituut vir Bisantinistiek van die Serwiese Akademie van Wetenskappe en Kunste gestig. Ostrogorsky het as voorsitter van dié instituut gefungeer wat naas Parys, München en Dumbarton Oaks as een van die leidende navorsingsinstellings van sy soort beskou word. Sy hoofwerk oor die "Geskiedenis van die Bisantynse staat" is in 'n groot verskeidenheid tale vertaal en is oor 'n lang tydperk as een van die standaardwerke geag. Intussen is dit egter in baie opsigte verouderd. Ostrogorsky, wat as een van die beduidendste bisantiniste beskou word, is in 1966 met die lidmaatskap in die "Pour le Mérite"-orde vir Wetenskappe en Kunste vereer. Hy was daarnaas korresponderende lid van die Akademie van Wetenskappe te Athene en die Oostenrykse Akademie van Wetenskappe in Wene.




</doc>
<doc id="72750" url="https://af.wikipedia.org/wiki?curid=72750" title="São Gonçalo (skip)">
São Gonçalo (skip)

Die stranding van die São Gonçalo by Plettenbergbaai in 1630 het die eerste vestiging deur blankes in Suider-Afrika tot gevolg gehad.

Uit die dagboek van 'n passasier, die monnik Francisco dos Santos, het belangrike inligting oor die ramp sowel as oor die lewenswyse van die Khoi, die plantegroei en dierelewe bekend geword.
Vroeg in Maart 1630 het die São Gonçalo in konvooi met twee ander skepe die hawe van Goa in Indië op pad na Portugal verlaat. In 'n storm verloor die São Gonçalo kontak met die ander twee skepe, maar begin kwaai lek. Die skip bereik veilig die kus by die beskutte Formosabaai (“mooi baai” en vandag bekend as Plettenbergbaai) aan die mond van die Piesangrivier. 'n Honderd mense verlaat die skip en 'n 130 bly op die skip agter terwyl die noodsaaklike herstelwerk gedoen word. Na 'n 50 dae bars 'n geweldige storm los waarin die skip vergaan en al die opvarendes verdrink. Vir die eerste maal besluit skipbreukelinge in Suider-Afrika om nie op 'n staptog na veiligheid te vertrek nie. Maande lank is gewerk om uit die wrakstukke en die bome langs die kus twee bootjies te bou. Goeie betrekkinge is met die Khoi gehandhaaf. Vir huisvesting is hout hutte gebou, 'n kapel is opgerig, uit hul groentetuin is pampoene en uie geoes en koeie en skape is van die Khoi verkry. Verder leef hulle van die visvangs en jag. Een bootjie het Goa via Mosambiek bereik. Die ander bootjie het na Portugal vertrek, maar 'n verbygaande Portugese retoerskip het hulle kort na vertrek opgepik. Helaas strand hierdie skip voor die mond van die Taagrivier by Lissabon en het alle opvarendes omgekom.

In 1979 is die terrein van die vestiging toevallig deur Johan Jerling ontdek toe hy op wierook en 17de eeuse breekware waaronder Ming-porselein afgekom het. Die wrak is nog nie opgespoor nie en lê waarskynlik diep onder sand begrawe.



</doc>
<doc id="72751" url="https://af.wikipedia.org/wiki?curid=72751" title="Morganatiese huwelik">
Morganatiese huwelik

’n Morganatiese huwelik (Latyn: "matrimonium morganaticum") was ’n huwelik in veral Europa en in die besonder Duitsland waar een van die huweliksmaats, gewoonlik die vrou, van ’n laer stand as die ander was. Dit is ook ’n "huwelik met die linkerhand" genoem omdat die bruidegom die bruid se hand met sy linkerhand vasgehou het in plaas van met sy regterhand.

Morganatiese huwelike het bestaan in lande waar vereis is dat koninklikes met maats van gelyke rang trou. Dit is dikwels aangegaan omdat ’n koninklike amptelike status wou verleen aan ’n verhouding met sy minnares of, in die geval van ’n regerende monarg wat reeds kinders by sy eerste, koninklike vrou het, om ’n tweede keer te trou met wie hy wou. Ook mense wat ’n baie klein kans gehad het om die troon te bestyg het sulke huwelike aangegaan.

Die Latynse term is afgelei van die Germaanse woord "morgangeba" ("môregeskenk" of "oggendgeskenk"). Dit is die geskenk wat die bruidegom die dag ná die huwelik aan sy bruid gegee het. Omdat die vrou en kinders van so ’n huwelik nie enige aanspraak op die man se titels, regte of besittings gehad het nie, was dié "geskenk" al wat hulle ná sy dood oorgehou het as finansiële steun.

Morganatiese huwelike het nie al die wettige voordele van ’n gewone huwelik gehad nie, hoewel dit deur die staat en kerk erken is. Die kinders was wettig en het soms hoë status geniet. Hulle het egter die titel en regte van die ouer met die laagste rang gekry, dus meestal die ma. Hulle het gewoonlik niks geërf nie en was (indien van toepassing) uitgesluit van troonopvolging. Die ma het wel dikwels ’n hoër titel gekry as voor die troue.







</doc>
<doc id="72752" url="https://af.wikipedia.org/wiki?curid=72752" title="Willem-Alexander van die Nederlande">
Willem-Alexander van die Nederlande

Willem-Alexander Claus George Ferdinand, Koning van die Nederlande, Prins van Oranje-Nassau, Jonkheer van Amsberg (gebore op 27 April 1967) is sedert 30 April 2013 die koning (staatshoof) van die Koninkryk van die Nederlande (bestaan uit Aruba, Curaçao, Nederland en Sint Maarten). Hy was sedert 1980 die troonopvolger van die Koninkryk van die Nederlande. Willem-Alexander is die oudste kind van Koningin Beatrix en Prins Klaus van Amsberg en is sedert sy vader se dood in 2002 die hoof van die Huis van Amsberg.

Willem-Alexander het in die Nederlandse Koninklike Vloot gedien en geskiedenis aan die Universiteit van Leiden gestudeer. Hy is in 2002 met Máxima Zorreguieta Cerruti getroud. Hulle het drie dogters: prinses Catharina-Amalia (gebore 2003), prinses Alexia (gebore 2005) en prinses Ariane (gebore 2007).

Op 28 Januarie 2013 kondig sy moeder aan dat sy op 30 April 2013, op Koninginnedag, gaan abdikeer. Willem-Alexander het haar in die posisie as koning opgevolg. Nadat hy die troon bestyg het, het hy die eerste koning sedert die dood van sy groot-oupagrootjie, Willem III in 1890, geword.



</doc>
<doc id="72754" url="https://af.wikipedia.org/wiki?curid=72754" title="Sidovudien">
Sidovudien

Sidovudien of asidotimidien ("AZT"), behoort aan die klas geneesmiddels bekend as nukleosied analoog trutranskriptase remmers (NRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting.
AZT is 'n tipe teenretrovirale middel wat gebruik word om MIV/VIGS infeksie te behandel.

AZT was die eerste regeringsgoedgekeurde MIV-behandeling in die VSA (20 Maart 1987), voorgeskryf onder die handelsname Retrovir en Retrovis. AZT het die vermenigvuldiging van die virus in siek persone beduidend verlaag en kliniese en immunologiese verbetering van die toestand getoon. Sidovudien word ook gebruik om oordrag van MIV te verhoed, bv. moeder-na-baba na geboorte, of nadat 'n naaldprik per abuis opgedoen is. Indien dit alleen gebruik word vir pasiente met MIV-infeksie, rem AZT die vermenigvuldiging van MIV by pasiënte, maar dit dood nie die virus geheel en al nie. Dit mag die MI-virusse uitlok om mettertyd AZT-weerstandig te raak, en daarom word Sidovudien slegs in kombinasie met ander teenretrovirale middels toegedien as deel van 'n hoogs-aktiewe antiretrovirale terapie (HAART).

Die gebruik van AZT word vergemaklik deur die insluiting daarvan in 'n kombinasieproduk, bv. Combivir en Trizivir. Sidovudien is ook ingesluit in die Wêreldgesondheidsorganisasie se essensiële medisynelys, wat die minimum medisinale behoeftes vir 'n basiese gesondheidsorg-sisteem daarstel.
Sidovudien word gebruik as deel van 'n hoogs-aktiewe antiretrovirale terapie (HAART) vir die behandeling van MIV-infeksie in volwassenes.

AZT word ook gebruik as profilakse ná blootstelling aan MIV, in kombinasie met 'n ander antiretrovirale middel, Lamivudien. Dit verlaag die direkte risiko van MIV-besmetting beduidend ná 'n eerste enkele blootstelling aan die virus (bv. nadat 'n naaldprik per abuis opgedoen is, óf aanraking met bloed of liggaamsvloeistowwe van 'n persoon wat 'n draer mag wees).



</doc>
<doc id="72755" url="https://af.wikipedia.org/wiki?curid=72755" title="Baksteen">
Baksteen

'n Baksteen is 'n tipe steen wat van gebakte klei gemaak word en as boumateriaal dien, hoewel deesdae ook baksteen van vliegas vervaardig word. Die gebruik van bakstene, of ongebakte kleistene, is oeroud en dateer terug na die eerste beskawings toe. Baksteen is deur die geskiedenis gebruik om van die sterkste en langsblywende strukture te bou. Bakstene word gewoonlik bo-op mekaar geplaas en vasgemessel met sementbry of 'n ander messelbindstof, om mure en ander permanente bouwerke te vorm. Deesdae word bakstene in standaardgroottes op industriële skaal vervaardig. 

Bakstene is 'n gewilde medium vir die bou van geboue, en voorbeelde van steenwerk dateer uit die antieke geskiedenis so ver terug as die Bronstydperk. Die eerste weergawes van die baksteen was ongebakte modder- of kleistene wat in die son uitgedroog is. Sulke tipe steen is al teen 7500 v.C. in Mesopotamië en in die Indusvallei gebruik. Deur die gedroogte stene in oonde te bak, word die los kleikorreltjies tot 'n soliede stuk keramiek omvorm. Hierdie tipe steen word dan 'n baksteen genoem, en is baie sterker en meer verweerbestand as die rou ongebakte stene. Die oudste baksteen uit Mesopotamië en die Indusvallei dateer vanuit ongeveer 5000 v.C., alhoewel dit eers teen omtrent 3000 v.C. was dat dit op groot skaal as boumateriaal gebruik is. Aanvanklik is die stene met die hand gemaak en redelik onreëlmatig gevorm, maar daar is mettertyd van 'n bakvorm gebruik gemaak, wat gesorg het dat die stene almal rofweg dieselfde afmetings en vorm het.

Die vuurbaksteenaansig van die ziggoerat van antieke Dur-Kurigalzu in Irak dateer uit 1400 v.C., en die baksteengeboue van antieke Mohenjodaro in Pakistan is ongeveer in 2600 v.C. gebou. Veel ouer voorbeelde van steenwerk met gedroogde (maar nie gevuurde) bakstene is in ou plekke soos Jerigo op die Wesbank, Catal Hüyük in Anatolië, en Mehrgarh in Pakistan gevind. Hierdie strukture oorleef uit die Steentydperk tot vandag toe.

In Europa is baksteen vir die eerste keer deur die Romeine op grootskaal aangewend. Na die val van die Romeinse Ryk, raak die baksteen vervaardiging- en boutegnieke egter in onbruik in die Noorde van Europa. In die Suide, en veral in Italië was dit egter nog 'n gewilde boumetode. Dit is eers in die twaalfde eeu dat bakstene weer in die Noorde gebruik is, nadat monnike die tegnologie versprei het. In die Nederlande is daar in daardie tyd dan ook van ‘kloosterstenen’ of ‘kloostermoppen’ gepraat, terwyl daar na bakstene as 'papesteen' in Wes-Vlaandere verwys is. 

Die gebruik van baksteen neem sterk toe gedurende die laat Middeleeue, deels te danke aan die feit dat houthuise toenemend in die stede verbied is vanweë hulle brandgevaar. Deur bakstene vir kerke en ander belangrike geboue te gebruik, het die baksteengotiek tot stand gekom. Baie van hierdie kerke staan vandag nog, soos die Katedraal van Roskilde in Denemarke uit die twaalfde eeu, en die Sint-Marthinuskerk in Landshut in Duitsland. Bakstene was veral gewild in die omgewings waar daar nie natuurlike steen voorgekom het nie, soos in die Nederlande en die gebied rondom die Baltiese See. Die hoë koste van vervoer in daardie dae het beteken dat die stene so naby as moontlik aan die uiteindelike bouplek vervaardig is.

Die vervaardiging van bakstene bestaan uit 'n aantal stappe. Die klei word eers uit die grond gehaal in 'n kleiput of kleigroef, dan word dit tot die regte vorm verwerk voordat dit gedroog en uiteindelik gebak word. Die samestelling van bakstene is by benadering:

Sand en klei vorm die belangrikste grondstowwe, en die baksteenvervaardiging begin met hulle ontginning. Sand is geredelik beskikbaar, en maklik om te myn. Klei is ook volop, en word uit kleigroewe gegrawe. In die verlede is hierdie werk met die hand met pikke en grawe gedoen, maar deesdae is alles gemeganiseerd. Die sand word gewas en organiese materiaal word verwyder. Die klei word vir 'n ruk lank opgestapel en laat lê, sodat die organiese materiaal kan vergaan. Dit is belangrik dat daar geen organiese materiaal oorbly nie, aangesien sulke materiaal gasse sal vrylaat wanneer die stene gebak word, en sodoende lugborrels in die steen veroorsaak of hulle selfs laat kraak.

Die klei en sand en ander bestanddele word saamgemeng, en water word moontlik toegevoeg sodat die mengsel die regte plastisiteit verkry. Hierdie kleimengsel word dan in steenvorms gedruk om die rou kleistene te vorm. Daar is verskillende prosesse waarmee die vorming gedoen kan word. In die stywemodder proses word droërige klei deur middel van 'n draaiende skroef deur 'n reghoekige gat geforseer. Dit produseer 'n lang aaneenlopende kleistaaf, wat dan in die regte steenlengtes opgesny word. In die sagtemodder proses word nat klei in gietvorms gegiet. In die droogdruk proses word klei wat amper droog is onder groot druk in die steenvorms ingeforseer.

Dit is belangrik dat die bakstene droog is wanneer hulle gebak word, want enige water in die steen sal stoom vorm teen die hoë baktemperature, en die baksteen laat bars. In moderne steenbakkerye word die stene in droogkamers of droogtonnels oor 'n periode van 2 tot 4 dae uitgedroog. In die verlede is dit in die opelug gedoen, en dit het baie langer geneem. Dit was nie ongewoon om tot drie weke te wag nie.

Na die drogingsproses is die bakstene gereed om gebak te word. Dit is belangrik dat die temperatuur in die oond stadig styg, sodat die hele baksteen warm kan word. Indien dit nie gebeur nie kan die buitekant reeds gebak wees terwyl die binnekant steeds minimale hoeveelhede water bevat (die uitdrogingproses is nooit 100% doeltreffend nie), wat daartoe kan lei dat die baksteen ontplof weens die hoë stoomdruk binne-in. Die finale baktemperatuur is tussen 900 en 1100 grade Celsius, afhangend van die tipe kleisoort, en duur tussen 24 en 72 uur. Teen hierdie hoë temperatuur verglas die sand- en kleikorrels, en vorm hulle 'n soliede steen. Die afkoelingsproses moet ook baie stadig geskied sodat die buitekant nooit baie kouer as die binnekant van die steen is nie. As die temperatuurverskil te groot is sal daar spanning in die steen opbou wat dit kan laat kraak (dit word termiese skok genoem). 

Messelwerk is steenwerk wat deur 'n messelaar geproduseer word, deur die gebruik van bakstene en sementbry. Ry-op-ry stene - "gange" genoem - word in opeenvolgende lae bo-op mekaar gelê om baksteenmure en ander strukture te bou. Wanneer die lengtesy van die steen na buite wys, word hy 'n stryksteen genoem, en wanneer sy kort sy na buite wys word hy 'n kopsteen genoem. 
Dele van messelwerk sluit bakstene, beddens en voeë in. Die bed is die klei waarop 'n baksteen gelê word. 'n Voeg is 'n vertikale las tussen enige twee bakstene en word gewoonlik - maar nie altyd nie - opgevul met sementbry.

Die afmetings van hierdie dele word gewoonlik gekoördineer sodat twee langsmekaargeplaasde bakstene (slegs geskei deur die breedte van 'n voeg) en die totale breedte identies is aan die lengte van 'n enkele baksteen dwars bo-op hulle gelê.

'n Voorbeeld van 'n koördineringsisteem wat algemeen gebruik word vir bakstene in die Verenigde Koninkryk is soos volg:

In hierdie geval werk die koördinering van die neerlê korrek, omdat die lengte van 'n een baksteen (215 mm) gelyk is aan die totaal van die breedte van 'n baksteen (102,5 mm) plus 'n voeg (10 mm) plus die breedte van 'n tweede baksteen (102,5 mm). Daar is egter nog baie ander steengroottes wêreldwyd, en baie van hulle gebruik dieselfde koördineringsbeginsel.

'n Gelegde baksteen word klassifiseer op grond van hoe dit gelê is, en hoe dit vertoon met betrekking tot die voorkoms van die finale muur.
Messelaars se praktyk om eerder volgrootte bakstene te benut waar moontlik, gee aan steenwerk sy maksimumsterkte. In die onderstaande diagramme, is so 'n ongesnyde volgrootte baksteen soos volg gekleur:

Soms moet 'n baksteen gesny word om in 'n gegewe ruimte te pas, of om die regte vorm aan te neem om 'n spesifieke doel te vervul, soos om die oorslag aan die begin van 'n verband te vorm. In sommige gevalle word hierdie spesiale vorms of groottes vervaardig. Die onderstaande diagramme toon 'n paar snitte wat die algemeenste gebruik word vir die vorm van 'n oorslag, en is soos volg gekleur:

Ander minder dikwels gebruikte snitte is die volgende:

Die patrone waarvolgens die bakstene neergelê word om 'n muur te vorm, word die verband van die messelwerk genoem. Die verband is belangrik omdat die bakstene nie net in rye bo-op mekaar geplaas moet word nie. 'n Byna universele reël in messelwerk is dat voeë nie vertikaal in lyn mag wees in enige twee opeenvolgende rye nie, aangesien dit die muur sal verswak.

In plaas daarvan kan mens die muur baie verstewig deur 'n goeie verband te kies. Daar is klomp verskillende tipes verbande, soos die strykverband, Vlaamse verband en die Engelse verband.

'n Tweede praktyk wat veral waargeneem word in ouer voorbeelde van messelwerk, is die bou van mure wat dikker is as die wydte van enige van sy individuele bakstene. In sulke gevalle, word 'n paar van die bakstene goed saamgebind in die diepte van die muur. Byvoorbeeld, as 'n muur wat 'n oos-weslyn beskryf onder konstruksie is, dan sal bakstene wat noord-suid gerig is ingebou kan word in die breedte van die muur. Die lengte strek oor twee breedtes van baksteen en bind die messelwerk op die transversale vlak. Histories was dit die mees algemene metode vir die saamsnoer van mure se dwarskragte.




</doc>
<doc id="72756" url="https://af.wikipedia.org/wiki?curid=72756" title="Teenretrovirale middel">
Teenretrovirale middel

'n Teenretrovirale middel is enige medikasie wat gebruik word om die retrovirus MIV wat vigs veroorsaak te bestry.

Dit is 'n mengsel van verskeie teenretrovirale middels saamgevoeg in 'n enkele tablet, om as 'n een-per-dag-dosis geneem te word.

In Augustus 2012 is die verkose eerste-linie terapie in die VSA:


</doc>
<doc id="72757" url="https://af.wikipedia.org/wiki?curid=72757" title="Rooiwangnaguil">
Rooiwangnaguil

Die Rooiwangnaguil ("Caprimulgus rufigena") is 'n naguiltjie in die "Caprimulgidae" familie. Dit is 'n migreer binne Afrika en broei in die suide van die verspreidingsgebied. Dit bring die broeiseisoen in Oos-Nigerië, Kameroen, die suide van Tsjad en Soedan, die Republiek van die Kongo, die Demokratiese Republiek van die Kongo en westelike Sentraal-Afrikaanse Republiek. In die suidelike halfrond se somer word dit in Angola, Botswana, Mosambiek, Namibië, Suid-Afrika, Zambië en Zimbabwe gevind.

Die Rooiwangnaguil kom in 'n verskeidenheid van habitats voor. Dit wissel van Kalahari savanne boswêreld tot die Karoo ooptes. Dit eet uitsluitlik insekte en jag gewoonlik naby watergate teen skemer. Dit maak nes in 'n natuurlike, vlak oases in growwe grond, waar dit 1-2 eiers met 48 uur tussenposes lê. Die tweede eier is altyd groter en swaarder as die eerste. Dit broei die eiers vir 15-17 dae, waarna die kuikens uitbroei. Die kuikens word deur die mannnetjie teen skemer gevoer wat die wyfie kans gee om te jag. Die kuikens bly in die nes vir 15-17 dae.




</doc>
<doc id="72760" url="https://af.wikipedia.org/wiki?curid=72760" title="Rooihalsfraiingpoot">
Rooihalsfraiingpoot

Die Rooihalsfraiingpoot ("Phalaropus lobatus") is 'n waadvoël wat skaars is en slegs gesien word in die somer by plekke soos mere, soutpanne en rioolplase. Die voël word selde by die see gesien. In Engels staan die voël bekend as die "Red-necked phalarope".




</doc>
<doc id="72761" url="https://af.wikipedia.org/wiki?curid=72761" title="Donkernaguil">
Donkernaguil

Die onkernaguil ("Caprimulgus tristigma") is 'n voël wat deel vorm van die naguil familie (Caprimulgidae).

Die donkernaguil is 27 cm lank. Dit is 'n naguil wat van bo af relatief donker is met 'n fyn afwisselend swart en grys​​ patroon. Dit kamoefleer die donkernaguil op rotsplate.

Die donkernaguil kom versprei deur Afrika voor maar veral ten suide van die Sahara in rotsagtige gebiede in savannas.

Dit voed hoofsaaklik op kewers en motte en het die grootste bek van al die naguiltjies. Dit is in staat is om insekte van 3,5 cm lank in te sluk. Dit maak nes in natuurlike holtes in rotse waar dit eiers lê, wat vir 18-20 dae deur beide ouers uitgebroei word. Die kuikens word deur albei ouers versorg en so gekamoefleer is dat hulle met die omliggende rotse saamsmelt.



</doc>
<doc id="72763" url="https://af.wikipedia.org/wiki?curid=72763" title="Grysfraiingpoot">
Grysfraiingpoot

Die Grysfraiingpoot ("Phalaropus fulicarius") is 'n waadvoël wat redelik algemeen voorkom aan die Weskus en is seldsaam aan die suid- en ooskus. In Engels staan die voël bekend as die "Red phalarope".




</doc>
<doc id="72767" url="https://af.wikipedia.org/wiki?curid=72767" title="Ovale dryfvis">
Ovale dryfvis

Die Ovale dryfvis ("Schedophilus ovalis") is 'n vis wat voorkom aan die kontinentale bank aan die kus van Wes-Afrika en die Middellandse See. Die vis was verwar met die Swerwer-dryfvis in Suid-Afrika. In Engels staan die vis bekend as die "Imperial blackfish".




</doc>
<doc id="72768" url="https://af.wikipedia.org/wiki?curid=72768" title="NG gemeente Loerie">
NG gemeente Loerie

Loerie was kerklik deel van die gemeente van die Nederduits Gereformeerde Kerk Uitenhage. Die afstand vanaf Loerie na Uitenhage was groot en vervoer na Uitenhage was 'n ernstige probleem wat die geestelike bearbeiding in die Loerie gebied benadeel het. 

Gedurende 1897 is begin om buitedienste op Loerie te hou en dienste is toe gereeld in die huis van mnr. Dirk van Rooyen gehou. Reeds in Februarie 1903 verwittig ds. Pienaar die kerkraad van Uitenhage van 'n plan ""om een kerkgebouw in die wyk Loerie Rivier op te richten."" 
<(Smit, A.P. 1967. "Ligbaken aan die Swartkops. Nederduitse Gereformeerde Kerk Uitenhage; 1817 - 1967":189) 

Stadigaan het lidmaatgetalle in die omgewing begin toeneem en in 1903 is ŉ kerkgebou onder leiding van ds. D.J. Pienaar op die plaas Fairview van Freek van Onselen opgerig. Op 4 Augustus 1903 is hierdie eenvoudige geboutjie van hout en sink deur ds. Pienaar van Uitenhage en ds. B.B. Keet van Humansdorp ingewy. (Smit,A.P.,1967:189) Die eerste huwelik wat in hierdie kerkie voltrek is, was dié van mnr. en mev. J. Nel. (N.G.Kerk Gedenkbrosjure 1963:7)

Hierdie eerste bedehuis van die wyk Loerie Rivier het sowat 1 kilometer van die spoorwegstasie, Loerie, gestaan. Vroeg in 1904 het Broeder Andries du Preez (leke-evangelis van Uitenhage) in opdrag van die kerkraad van Uitenhage die dienste daar waargeneem. Die eerste dankfeesbasaar in die Loeriewyk is gedurende Mei 1916 gehou. (Smit, A.P., 1967:100)

Teen 1922 het die Loerie wyk al 200 huisgesinne gehad. Die werk in die wyk is in daardie jare baie gestrem deurdat die kerkgrond op die plaas Fairview nie gunstig geleë en geskik was nie. Keer op keer as voorstelle tot vergroting van hierdie kerkie voor die kerkraad gedien het, het ds. Pienaar dit teengestaan, omdat dit sy oortuiging was dat ""de kerk nog eendag te Loerie Station zal staan."" (Smit, A.P., 1967:190)

Sake het skynbaar rustig verloop totdat die kwessie ontstaan het omtrent die plek waar die kerk eintlik gebou moes word. Op 6 Oktober 1919 bied mnr. J. Nel aan om sy plaas aan die kerk te verkoop of om grond te gee vir kerk- en skooldoeleindes. Dit is nie aangeneem nie. Daarna bied mnr. Freek van Onselen nog grond aan vir die oprigting van 'n kerk. Dit is ook verwerp. Op 8 Oktober 1923 bied mnre. Jakob en George van der Watt 4 morge grond aan en op 24 November 1923 bied mnr. J.W.J. van Wyk weer sowat 25 morge grond aan teen £200. 

Oplaas het die kerkraad in April 1924 besluit om van die ou ""kerkplaats" as synde "ondoelmatig en ongerieflik"" geleë, afstand te doen en 'n ander kerkplaas wat meer geleë was, aan te koop. (Smit, A.P.,1967:190) Op 7 April 1924 het die kerkraad van Uitenhage op aandrang van brs. W.Williams, I.S. Ferreira en C.V.R. Wait besluit om die sentrale punt te vestig deur 3½ morge ""zeer gerieflyk gelegen"" grond te Loerie teen die bedrag van £150 van die broers Jakob en George 
van der Watt te koop. Hierdie stukkie grond was naby die spoorwegstasie van Loerie geleë.

Intussen het die lidmate van die Loerie-wyk gevra dat die sink en houtgebou vanaf die plaas van mnr. Freek van Onselen na die kerkterrein te Loerie verskuif sal word en só is die kerkie gedurende 1924 vanaf die plaas Fairview na Loerie verskuif en op die perseel waar die huidige kerk staan, opgerig. Deurdat probleme met die oordrag van hierdie stuk grond ondervind is, is die bou van 'n nuwe kerk daarop geruime tyd vertraag. 

Vanaf 1925 is lidmate hier plaaslik gekatkiseer en aangeneem. Vanaf 1927 is selfs die nagmaal hier gevier, nadat vorige versoeke daarvoor keer op keer deur die kerkraad afgewys is.

Vir die volgende dekade het die eenvoudige sinkkerkie as plek vir aanbidding gedien, totdat ‘n nuwe kerk in 1935 gebou is. Hierdie gebou is tans die huidige kerksaal. Die ou sink kerkie het toe as kerksaal gedien en is later in 1955 gesloop. 

Eers teen Julie 1927 was die oordrag van die kerkgrond voltooi en kon aanstaltes gemaak word vir die oprigting van 'n meer doelmatige bedehuis. Dadelik is begin met die maak van stene en op 17 September 1927 is deur die kerkraad besluit om 'n kerk te bou met 450 sitplekke, konsistorie, dopelingkamer en die nodige private teen die bedrag van £1,300. Dit moes so na as moontlik aan die huidige pad wees met die oog op 'n selfstandige kerk, wanneer Loerie wyk vanaf Uitenhage gemeente sou afstig as 'n selfstandige gemeente. 

Maar toe volg die een vertraging na die ander. Eers is die bouplanne deur die argitek afgekeur en moes 'n nuwe plan opgetrek word. Toe weer volg die bou van ŉ nuwe kerk op Uitenhage wat alle aandag en geld-middele in beslag geneem het. Pas was dit klaar, of die ekonomiese depressie druk so swaar dat die kerkraad in Maart 1931 besluit het om met die bou van die Loerie-kerk te wag totdat omstandig-hede verbeter.

Nog het dit gesloer tot Maart 1935 voordat die tender van D. de Bruyn en Roodt vir sowat £1,335 aanvaar is. Oplaas het die bouery begin, maar na drie maande het die scriba-kassier, P.J. Olivier (van die Uitenhage-gemeente wat ook as werksopsigter opgetree het), rapporteer dat die werk "baie vertraag is deur die swaar reën van die afgelope twee maande. Die mure is deur en deur nat en daar word gevrees dat dit nadelige gevolge kan hê." Dit het darem nie gehad nie. 

Op 27 April 1935 is die hoeksteen deur ds. P.M. van Heerden gelê. 

Op 21 September 1935 is die kerk op Loerie einde ten laaste ingewy deur die ringsvoorsitter, ds. J.A. van der Merwe. 

Voor die afstigting moes die predikant van Uitenhage ook hierdie wyk bearbei. Die bevolking van die bosbounedersettings van Otterford, Loerie en Longmore het so uitgebrei dat die Kerkraad genoodsaak was om ŉ hulpleraar net vir hierdie wyk aan te stel. Finansiële bystand van die Algemene Armesorgkommissie het dit moontlik gemaak. Die eerste hulpleraar was prop. C.J. van Lill wat vanaf April tot Desember 1936 hier gearbei het. (Smit, A.P.,1967:132) 

Op 22 Januarie 1937 is 'n petisie deur 355 inwoners van die Loerie-wyk onderteken om te versoek dat Loerie-wyk afgestig sal word tot 'n selfstandige gemeente. Die kerkraad van Uitenhage het nie sy weg oopgesien om die versoek vir afstigting goed te keur nie. Hierdie saak het egter gedurig na vore gekom en op 27 November 1937 is besluit om 'n tweede hulpprediker te kry met die oog op die Loerie-wyk. Prop. J.J.S. Botha van Oudtshoorn is gevra om so spoedig moontlik oor te kom.

In Januarie 1938 kon ‘n hulpleraar vir Loerie bekom word in die persoon van prop. J.J.S. Botha wat toe op 30 April 1938 bevestig is. Ds. Botha het tydelik saam met sy gade in die konsistoriekamer gewoon tot die huidige pastorie in 1938 teen die bedrag van £700 gebou is.

Onder leiding van ds. Botha is Loerie gereed gemaak vir afstigting. Afstigting was nou 'n praktiese moontlikheid en op 10 November 1938 het Loerie-wyk 'n selfstandige gemeente met 535 belydende lidmate en 684 kinders, geword.

Die grenslyne is as volg vasgestel: Die oostelike grens was vanaf die see langs die Van Stadensrivier tot by die bergketting. Die noordelike grens was langs die bergketting oor Heuningkloof, Kleinfontein en Klein-rivier tot aan die grenslyne tussen Uitenhage en tot by Humansdorp. Die westelike grens het gebly soos die grens oorspronklik tussen Uitenhage en Humansdorp was en die suidelike grens het langs die Gamtoosrivier tot by die see gestrek. (N.G.Kerk Loeie, Gedenk-brosjure 1963:14)

Die Kerkraad van Uitenhage het al drie geboue, nl. die kerkgebou, pastorie en kerk-saaltjie onbe-swaard afgestaan sonder skuld.

Tydens ‘n Kerkraadsvergadering van 1 Desember 1945 het die eerste gedagtes ontstaan met betrekking tot die bou van ‘n nuwe kerk. Op 16 Augustus 1947 het die Kerkraad £15 (R30) van mej. Martha Williams vir die kerkboufonds ontvang en op 21 Augustus weer £100 (R200) van die CJV van Kleinrivier. (Gedenkbrosjure 1963:14)

Nadat die 1935-kerk gedurende 1953 in ŉ saal verander is, was die gemeente daartoe verbind om eendag ‘n nuwe kerkgebou op te rig. Op 9 Februarie 1962 is die saak van kerkbou weer geopper toe die bedrag van R200 uit die boedel van wyle mev. Sally Wait ontvang is. 

Die tyd wat die kerkbou voorafgegaan het, was soms maar stormagtig soos dit uit die notules blyk. Op 16 November 1962 is kennis gegee van 'n voorstel dat begin sou word met die bou van 'n nuwe kerk en is ŉ Boukommissie gekies wat bestaan het die volgende lede: ds. C.L. Greyvensteyn, ouderling P.J. Kock, ouderling W.J. Rankin, diaken W.P.P. Anker en diaken S.E.J. Terblanche. 
Die eerste sooi word gespit deur Tant Sannie van der Watt 25 Jan. 1964.

Nadat die argitek, W. De W. Bronkhorst, die plan vir die nuwe kerkgebou opgestel het, kon die bouery amptelik begin. Die eerste sooi vir Loerie se vierde kerk is gespit op 25 Januarie 1964. By hierdie geleentheid het die oudste lidmaat Tant Sannie van der Watt ook aan die seremonie deelgeneem. Nou was die proses van kerkbou vol aan die gang en het die gemeente uitgesien na die voltooiing van die projek.

Die hoeksteenlegging is op 4 Julie 1964 deur ds. Greyvensteyn waargeneem. Gelukkig was dit nie net moeilike dae en stormagtige vergaderings wat aan die orde van die dag was nie, maar ook ligter oomblike waarvan die gemeente nie altyd geweet het nie. 

Die klok vir die nuwe kerk is in Mei 1964 van C.F. Wagner gekoop teen die bedrag van R640.00 en op 18 November 1964 om 15 minute voor 11, het die klok van die nuwe kerk vir die eerste keer gelui. (Marx, F.G.F. (Sors),:Onge-publiseerde aantekeninge)

Die nuwe kerk te Loerie is teen die koste van R40,377 deur die Ferreira Broers van Patensie gebou en is op 21 November 1964 deur ds. G.J.U. Rothmann ingewy. 

Op Sondag 22 November 1964 om 10 vm. is die Nagmaalsdiens deur ds. G.J.U. Rothmann gelei en die middag om 3.30 nm het die dankseggingsdiens en doop-bediening plaasgevind. 

Die huidige pyporrel is na die inwyding van die kerk in 1964 deur S.A. Orrelbouers (Edms) Bpk. geïnstalleer. Die totale koste het R3,974 beloop en is in paaiemente as volg betaal: Mei 1964 R1,326.00, November 1964 R1326.00, April 1965 R1128.00 en Junie 1965 R200.00. 

Gereelde buitedienste is ook gehou en die kerk se jaarprogram verwys soos volg na die program vir buitedienste: Longmore, elke tweede Sondag om 3.30 nm; Loerie-plantasie, elke derde Sondag om 3.30 nm; Otterford, elke vierde Sondag om 3.30 nm; Kleinrivier, elke vyfde Sondag om 3.30 nm; en Gamtoos, elke vyfde Sondag om 7 nm. (Jaarprogram 1975 NG Kerk Loerie)

Predikante wat die gemeente bedien het:

In Januarie 1938 het Prop. J.J.S. Botha as ‘n hulpleraar na Loerie gekom en hy is op 30 April 1938 bevestig. Ds. Botha het tydelik saam met sy gade in die konsistoriekamer gewoon totdat die pastorie in 1938 voltooi is. 

Ds. Botha is later na NG gemeente Steytlerville beroep en het sy laaste doop-plegtigheid waargeneem op Sondag 7 November 1943 en sy afskeidsrede was op 13 November 1943.

Prop. C.L.Greyvensteyn is op 9 Desember 1944 as leraar in die gemeente georden, waar hy na baie jare in die bediening van hierdie gemeente sou aftree.

Na sowat 39 jaar in die bediening het ds. Greyvensteyn afgetree en het sy emeritaat op Sondag 11 Desember 1983, aanvaar. 
Ds. & mev. Greyvensteyn het hulle toe in Port Elizabeth gaan vestig. 

Hierdie gemeente staan as ‘n monument vir sy harde arbeid en al die opofferings en ontberings wat hy moes trotseer – al die lief en leed wat hy saam met sy vrou en gesin moes deel. Ds. Greyvensteyn het in die rype ouderdom van 83 jaar gesterf en is in die begraafplaas op Loerie ter ruste gelê. “"HY HET GELEEF SOOS GOD DIT WOU.”"

Na die aftrede van ds. Greyvensteyn is prop. J.P. Bekker (Kapelaan in Port Elizabeth) op 16 Februarie 1984 na Loerie beroep en is hy deur ds. F.J. Mostert op Saterdag, 31 Maart 1984 bevestig. Ds. Bekker het sy intreepreek op Sondag 1 April 1984 gelewer en het sy eerste doopdiens op Sondag, 8 April 1984 waargeneem. 

Op Sondag 29 November 2009 neem die Loerie-gemeente na ongeveer 26 jaar afskeid van Ds. Kobie Bekker. Hy tree as gevolg van gesondheidsredes uit die voltydse bediening en die egpaar gaan vestig hulle in Jeffreysbaai.

Op Sondagaand 31 Januarie 2010 word Ds. Jasper Johannes Louw deur Ds. Evert de Kock as die vierde predikant van die Loerie-gemeente bevestig. 

Ds. Louw is in Boksburg gebore en het sy studies aan die Universiteit van Pretoria in 1979 voltooi. Hy het behalwe as voltydse predikant in Suikerbos, Vereeniging ook as Moderator van die Sinode van die Wes-Transvaal opgetree.(N.G. Kerk Loerie: Program by Ontvangs en Bevestiging van Ds. J.J. Louw)

‘n Tak van die Vrouesendingbond (VSB) van die NG gemeente Uitenhage het op Loerie bestaan. In 1938 ná afstigting, is die VSB-tak van die gemeente Loerie formeel gestig. Sendingywer het in die Loerie gemeente so toegeneem sodat daar in 1943 besluit is om 'n Evangelis aan te stel vir die werk onder die swartmense. Op 19 Junie 1943 is besluit om grond aan te koop met die oog op huisvesting van die Evangelis wat in Januarie 1944 sou begin. 

Die eerste Evangelis wat hier begin het, was Evangelis A. Golinyati en hy het tot 1955 diens gedoen. Vordering in gemeentegroei was maar stadig en teen Julie 1949 het die sendinggemeente uit 6 lidmate bestaan, naamlik 2 Nyasas, 2 Basoetoes in Otterford en die Evangelis en sy vrou.

Die Kerk was vir 'n geruime tyd sedert 1946 besig om 'n fonds op te bou vir 'n sendingkerk en daar is op 12 Februarie 1955 by die Kerkraad aansoek gedoen vir 'n stukkie van die kerkplaas om 'n sendingkerk op te rig. Op 'n gemeentevergadering is toe versoek om die deel van die kerkplaas aan die bokant van die pad vir sendingdoeleindes te reserveer- “ …as die Kerkraad gewillig is; as die huidige huurder (Kerkmeester) gewillig is; en as die gemeente gewillig is, dat die grond geskenk sal word.” Daar is toe besluit “dat die stukkie grond aan die bokant van die pad van die plaas van die Loeriegemeente by Loerie Hoogte gereserveer word vir die sendingwerk van die gemeente.” (NGK notule 13 Mei 1955)

Die ou blik kerksaaltjie was teen 1954 nie meer in gebruik nie en ‘n voorstel om dit af te breek en as ‘n Sendingkerk te gebruik, kon ongelukkig nie realiseer nie vanweë die geweldige teenkanting wat teen die voorstel ervaar is. (Kerkraad notule 13 Maart 1954)

Op 12 Februarie 1955 het die Kerkraad wel besluit om 8 banke van die klein saaltjie aan die Sendingbond vir die voorgenome sendingkerk te skenk. Dit was egter eers drie jaar later in 1958 dat die Manne Sendingbond en Vroue Sendingbond die Sendingkerk vir swartmense op die aangewese stuk grond kon bou. 

Die MSB en VSB het die Kerkraad in 1957 versoek om die balans van die nodige fondse beskikbaar te stel, aangesien hulle nie oor genoeg fondse beskik het nie. (NGK notule 23 November 1957) Dit het nie geblyk of die Kerkraad gretig was om te help nie en op 8 Februarie 1958 het die Voorsitter aan die Kerkraad rapporteer dat die MSB die uitstaande bedrag wat vir die bou van die kerk gekort het, geskenk het. Die totale koste van die bou van die kerk was + £473 s9 d5 (R946.95c) en die gebou is op 15 Maart 1958 in gebruik geneem. (VSB notule 1 Desember 1957)

Die vreugde van ‘n eie kerk was van korte duur toe “die Kommissaris van Naturelle sake verklaar dat die Sendingkerk tydelik gebruik kan word totdat die Regering se beleid van reservate toegepas word.” (Kerkraad notule 23 Mei 1959)

Evangelis Gabriël Mowali was sedert 1957 tot 1960 hier in die bediening. Dit het maar moeilik gegaan om die Evangelis se salaris te betaal en sedert Junie 1959 kon die VSB nie meer tot die Evangelis se salaris bydra nie. (VSB notule 7 Junie 1959)

Op 5 Junie 1960 is kennis gegee dat Evangelis Gabriël Mowali na Botrivier sou gaan om daar onder die groot aantal Nyassas te werk. ŉ Afskeid is toe op die eerste Sondag van September 1960 vir hom gegee.

In die afwesigheid van ‘n Evangelis het Piet Brekvis as prediker opgetree. Die dienste is maar swak bygewoon met ‘n gemiddelde opkoms van sowat 32 tot ‘n maksimum van 62 tydens Nagmaal. Daar is ook maar net 10 lidmate wat Nagmaal gebruik het en 20 kinders het die Sondagskool bygewoon. Bidure is ook by Melon en Gamtoos gehou. (MSB notule 1 Desember 1963) Klagtes is egter oor die lekeprediker ontvang en die MSB “besluit dat indien hy nie onberispelik lewe nie, hy nie bevoeg kan wees om tot ander te preek nie.” (MSB notule 5 April 1964)

In Junie 1965 is gerapporteer dat daar nog steeds nie ŉ Evangelis was nie en geen dienste is gehou nie, behalwe vir die paar Nyassas in Longmore. 

Aangesien die Kerkraad reeds kennis gekry het dat die grond as "Blankegebied" verklaar sou word en daar ook nie meer ‘n Evangelis beskikbaar is om dienste te hou nie, het 'n privaat persoon op 1 Februrie 1966 aansoek gedoen om die Sendingkerk teen 'n bedrag van R700 te koop. Op 14 Mei 1966 is 'n verdere aanbod van R800 vir die koop van die grond ontvang en word daar toestemming verleen om die grond en die kerkgebou vir die bedrag van R800 te verkoop. 

Teen Februarie 1967 het die kerk vir swart lidmate nie meer bestaan nie (MSB notule 5 Februarie 1967) en so het die era van die Sendingkerk vir Xhosa-sprekendes in Loerie tot ‘n einde gekom. Die kerkgebou is in 'n woonhuis verander waarna dit sedertdien 'n paar keer van eienaar verander het.



</doc>
<doc id="72776" url="https://af.wikipedia.org/wiki?curid=72776" title="Teleostei">
Teleostei

Teleostei is die dominante visse van vandag. Hulle ontstaan in die Mesosoïkum-periode, en sluit 20,000 lewende spesies in.

Hulle is, in volgorde van evolusie: gewerweldes (vertebrata), kaakdier-visse (Gnathostomata), beenvisse (Osteichthyes) en straalvinvisse (Actinopterygii).

Die visse het beweegbare kake met aangepaste kaakspiere. Hierdie aanpassing laat hulle toe om die kake uit die mond na buite te steek. Dit help hulle om vinnig bewegende prooi te kan gryp.

Visse in hierdie infraklas kan in 12 superordes en 42 ordes onderverdeel word:


</doc>
<doc id="72777" url="https://af.wikipedia.org/wiki?curid=72777" title="Aanvalle op 11 September 2001">
Aanvalle op 11 September 2001

Die aanvalle op 11 September 2001, afgekort as nege-elf of 9/11, was 'n reeks van vier tereuraanvalle wat die oggend van 11 September 2001 in die VSA gepleeg is. Vier groepe ekstremistiese terroriste, elk met 'n opgeleide vlieënier, het passasiersvliegtuie gekaap en dit direk in bekende bakens vasgevlieg. Hierdie teikens was die Pentagon en die Wêreldhandelsentrum se tweelingtorings in New York Stad. Die vierde vliegtuig het neergestort voordat dit sy teiken in Washington, D.C. kon bereik. Byna 3 000 mense sterf tydens die gebeure. Die meeste slagoffers was burgers van die Verenigde State, maar meer as 300 mense van ander lande, soos die Verenigde Koninkryk, Indië en Kanada het ook hiertydens omgekom. Na afloop van die gebeurtenis het die regering van die VSA gesê dat die aanvallers bande met die Al-Kaïda-terroristegroep het. 


</doc>
<doc id="72781" url="https://af.wikipedia.org/wiki?curid=72781" title="The Oval (Belfast)">
The Oval (Belfast)

The Oval is 'n sokkerstadion in Belfast, Noord-Ierland. Dit is die tuisstadion van Glentoran FC.


</doc>
<doc id="72785" url="https://af.wikipedia.org/wiki?curid=72785" title="Nossa Senhora de Belem (skip)">
Nossa Senhora de Belem (skip)

Die vragskip Nossa Senhora de Belém het in Julie 1635 aan die kus van Pondoland net noord van die mond van die Umzimkulurivier gestrand. Waarskynlik omdat dit een van die weinige Portugese skepe in die 16de en 17de eeu was wat nie oorlaai is nie, het niemand tydens die stranding sy lewe verloor nie.

Op 4 Februarie 1635 het die Belém belaai met o.a. Ming-porselien en peper die hawe van Goa in Indië in die geselskap van 'n ander skip onderweg na Lissabon vertrek. Na 'n paar dae op see het die Belém erg begin lek, die meeste matrose was siek of swak, die winterstorms het losgebars en gevolglik is kontak met die ander skip verloor. En die nat peper het die pompe knaend verstop. Toe onverwags land in sig kom, is die Belém toegelaat om te strand. Tydelike skuilings is gebou. Die meerderheid wou oop 'n staptog na redding begin, maar die kaptein het uit verhale van vorige strandings geweet dat dit onwys sou wees en het die skipbreukelinge oorgehaal om liewer twee bote uit die wrakstukke en die bome van die kusstreek te bou. Alhoewel hulle beeste van die swartmense verkry het, was die verhoudinge tussen die Portugese en die inwoners van die kusgebied nie na goed nie.

Op 20 Januarie 1636 het die skepies vertrek. Van een is nooit weer gehoor nie. Die ander een het Algoabaai en later Angola bereik.



</doc>
<doc id="72791" url="https://af.wikipedia.org/wiki?curid=72791" title="Witkruisvleivalk">
Witkruisvleivalk

Die witkruisvleivalk ("Circus maurus") is 'n medium-grootte (ongeveer 46 cm lank) roofvoël wat in Suid-Afrika, Botswana en Namibië voorkom.

Wanneer hierdie voël sit, vertoon dit swart. In vlug is die wit kruisvere sigbaar. Sy liggaamsbou is vergelykbaar met dié van ander vleivalke. Dit het 'n skraal liggaam, smal vlerke en 'n lang stert. Manlike en vroulike voëls lyk eenders, maar mannetjies het gryser primêre vere en steenkoolswarter vere. Onvolwasse voëls het dofgeel maagvere en kolle op die bors.

Soos ander vleivalke bou dit neste op die grond in hoë plantegroei, veral naby stroompies. Die wyfie lê een tot vyf eiers (meestal drie) en neem 35 dae om dit uit te broei.

Die witkruisvleivalk eet hoofsaaklik klein knaagdiere, voëls en soms reptiele. Hulle jag prooi deur laag oor die grond te vlieg.

Die meeste broeipare word in die Wes-Kaap provinsie in Suid-Afrika aangetref. Teling in Namibië word vermoed, maar is nie bevestig nie.

Die kuikens word vir die eerste paar weke van hulle lewens deur die wyfie versorg. Op vier weke begin die kuikens om in die plantegroei rondom die nes weg te kruip. Hulle verlaat die nes op ongeveer 36-41 dae en is twee weke later volledig onafhanklik.

Die witkruisvleivalk-bevolking het in die afgelope jaar tot minder as 1 000 gedaal. Dit word nou deur die IUBN geklassifiseer as 'n kwesbare spesie. Dit is as gevolg van die vernietiging van sy oorspronklike broeihabitat, Suid-Afrika se natuurlike struikveld, die fynbos.




</doc>
<doc id="72794" url="https://af.wikipedia.org/wiki?curid=72794" title="Pondoland">
Pondoland

Pondoland is 'n historiese landstreek en natuurgebied aan die Suid-Afrikaanse kus langs die Indiese Oseaan in die Oos-Kaap. Die gebied is die voormalige Pondo Koninkryk en die tradisionele gebied van die Pondo, een van die Xhosa-groepe. Die belangrikste sentrum is die voormalige hawe van Port St. Johns by die monding van die Umzimvuburivier (Xhosa vir "Seekoeirivier").


</doc>
<doc id="72795" url="https://af.wikipedia.org/wiki?curid=72795" title="Pierre Simond">
Pierre Simond

Pierre Simond (1651, Nyon, provinsie Dauphiné, Frankryk – ná 1713, waarskynlik België) was 'n vroeë leraar in wat die Nederduitse Gereformeerde Kerk sou word en staan bekend as die Hugenote-predikant.

Simond het in die teologie studeer waarna hy predikant in Montjoux geword het en in 1684 te Embrun. Ná die herroeping van die Edik van Nantes in 1685 het hy na Nederland uitgewyk en in die jaar daarop bevind hy hom saam met verskeie ander Franse vlugtelinge in Zierikzee. Die Raad van die Stad het op 11 Februarie 1686 bepaal dat 'n insameling van geld gehou moet word sodat een of meer Franse predikante vir die uitgewekenes daar gekry kon word. Die opbrengs was sodanig dat die Raad reeds 'n week later twee predikante aangestel het, van wie Pierre Simond een was.

Op 6 Oktober 1687 het die Here XVII van die Oos-Indiese Kompanjie besluit om 'n Franse predikant saam met die Hugenote na die Kaap te stuur en reeds op 28 Oktober is Pierre Simond daarvoor benoem. Hy is in Februarie 1688 eers nog getroud met Anna de Berault uit Aigle in Normandië en twee maande later, op 22 April, het hy en sy vrou met die skip Suijdbeveland na die Kaap vertrek waar hulle op 19 Augustus aangekom het.

Nadat hy 'n paar weke in die hoofplaas (NG gemeente Kaapstad) vertoef het, is hy die binneland in na Drakenstein (later NG gemeente Paarl), toe nog deel van die gemeente Stellenbosch, om daar die geestelike versorger van die Franse te wees. Twee timmerlui is met hom saamgestuur om vir hom 'n huis te hou, 'n taamlike ruim gebou, maar deur oponthoud het dit eers in 1689 klaargekom. Hy het ook twee plase gekry waarop hy geboer het en aangesien hy blykbaar oor kontantgeld beskik het, kon hy vee en slawe aanskaf. Sy salaris was f90 per maand en in 1695 is dit tot f100 verhoog. Die opbrings van sy plase was voldoende om van te leef en van 1695 word byna sy hele traktement jaarliks na Holland gestuur.

Pierre Simond het hom nie net die geestelike versorging van sy gemeente ter harte geneem nie, maar het ook die maatskaplike aangeleenthede van die vlugtelinge bevorder. In 1689 het by selfs 'n paar keer na die kerkraad van Batavia deftige Latynse briewe geskryf waarin hy 'n beroep gedoen het om geldelike ondersteuning vir dié Franse wat hulp nodig gehad het.

In 1690 het die twiste tussen Simond en Jaques de Savoye uitgebreek en dit het 'n paar jaar lank aangehou. Simond het De Savoye daaroor aangespreek dat hy vroeër in Europa bankrot sou gespeel het, en wou hom nie aan die Avondmaal laat gaan en as doopgetuie by die doop van sy kleinseun laat staan nie. De Savoye was baie kortvas en heetgebakerd en Simond het ook die Franse emosionele temperament in sterk mate gehad.

De Savoye het hom later selfs voor die gereg gedaag en hom daarvan beskuldig dat hy 'n "banoond" wou daarstel, d.w.s. 'n meule en 'n oond waar die mense verplig was om hul koring te maal en hul brood te bak en dat hy tiendes hiervoor wou hef, alles ten behoewe van die Kerk, soos hulle dit in Frankryk ten behoewe van die landheer gedoen het; verder dat hy niemand goed genoeg geag het as ouderling nie, net om self pous te kan speel; dat by kabaal opskop en twiste veroorsaak; dat sy vrou allerhande goed verkoop en dus handel dryf.

Die goewerneur en Politieke Raad het vergeefs probeer om hulle met mekaar te versoen. Dit het in die gemeente sy reperkussies gehad. Eenkeer, op 19 November 1690, toe die twiste nog in die beginstadium was, het die familie De Savoye in die kerk onder die diens losgebars in 'n stortvloed van beskimpings en Simond uitgeskel vir 'n huigelaar, 'n skynheilige, 'n Jesuïet, 'n Judas, 'n kaffer (wat destyds ongelowige beteken het), 'n valse herder en nog meer. Die verstandige en geleerde De Grevenbroek wat sy bes gedoen het om die twistendes met mekaar te versoen, skryf die mislukkings aan balorigheid toe. En in 'n uitgaande brief van 29 Junie 1691 sê hy: "" 't is vreemd dat die luyden dewelke om hun geloov so veel geleden, en alles ten gevalle van 't selve verlaten hebben, soo weinig rekkelijk en redelijk zijn, dat se selvs tot ergernis deser ingesetenen hun balorigen en wrevelmoedigen aard hier niet hebben konnen beteugelen"".

Hoewel ds. Simond na die Kaap gekom het met die voorneme om sy tyd daar uit te dien, het die dinge vir hom te magtig geword en wou hy weg. Hy het dan ook in November 1700 aansoek gedoen om na Holland terug te gaan en was so haastig om weg te kom dat hy die antwoord nie eers afgewag het nie, maar hals oor kop sy goed verkoop en selfs sy afskeidspreek gelewer het. Toe die antwoord kom, het dit gelui dat die versoek afgewys is en dit nogal op aandrang van die gemeente.

Hy het hierdeur in 'n baie groot ongeleentheid geraak, maar het sy versoek om weg te gaan herhaal in 1701 en weer in 1702. Hy het daarop gewys hoe dit hom sal ruïneer as hy sy huis opnuut moet gaan inrig en verder het hy 'n nuwe rede opgenoem: Hy het 'n nuwe psalm-beryming geskep en wou dit in Holland aan die Franse Kerk gaan aanbied. Eindelik het hy dit reggekry en kon in April 1702 met sy familie vertrek, nadat hy op die 9de nog vir oulaas in die Kaap gepreek het.

Hy moes die reis vir hom en sy vrou en vyf kinders self betaal. Maar nieteenstaande hy hom voorgedoen het asof hy arm was, kom prof. Franken (in die "Huisgenoot" van 2 April, 30 April en 7 Mei 1926 en weer 15 September 1939) op grond van allerlei gegewens tot die gevolgtrekking dat sy besittings in 1701 die nie geringe bedrag van ruim f18 063 bedra het: In 1709 sê hy in Holland in 'n skrywe aan die State-Generaal dat hy die Kaap verlaat het weens die wanorde wat daar geheers het. Franken vermoed ten onregte dat hy hier sou verwys na die woelinge in W.A. van der Stel se tydperk. Volgens prof. S.P. Engelbrecht is dit onjuis, want in 1700, toe hy vir die eerste keer aansoek gedoen het om na Holland terug te gaan, was die woelinge nog nie daar nie, net so min as in 1702 toe hy weg is.

Ds. Petrus Kalden, wat ds. Simond aan die Kaap goed geken het, noem op bl. 58 van sy "Afgeperste Verweering" as oorsaak: "De Heer Simond Predikant tot Drakensteyn onder de Fransen, wierd het daar soo bang gemaakt, alle hoon en smaatheden aangedaan, voor de Vierschaar aan de Caab gesleept, en met alle lastertaal beladen, dat hem ook eyndelijck heeft doen besluyten, om die plaats te verlaten, na 't Vaderland te keren; … 't hooft van die belhamels en vervolgers was Jacobus de Savoye, die selve, die nu woonachtig aan de Caab en daar Litmaat, zijn oude gewoonte weder tegen den Verweerder (nl. ds. Kalden) opvolgt, om Predikanten te lasteren.

"Dus handelt men met den predikant Bek (Henricus Beck), bescheyden aan Stellenbosch, die men met alle lastertaal in schrijven doorhaalt, alle boon en smaatheyd aandoet, zijn Kerk laat ledig staan, van 't Avondmaal afblyft, ja waar door men zin kinderen niet wil laten doopen. Soo is den Secretaris en Krankbesoeker Jan Mahieu van eenige aan Stellenbosch mishandelt, die zijn muur met gewelt hebben om ver geworpen, zijn Vrouw ten uytersten swanger met de armen ten huyse uyt gesleept, en andere baldadigheden meer: En men kan naulijks de brieven nu overgekomen lesen sonder tranen, hoe dat men sonder paal of maat brood dronken uytspat tegen een yder, die haar maar in de weg is".

Ds. Simond het in Mei 1703 sy psalmberyming voor die Waalse Sinode te Utrecht gelê, maar dit is afgewys. Hy het hom in Amsterdam gevestig waar hy van 26 Desember tot Junie 1705 telkens gepreek het. In 1704 het hy by die Stategeneraal aansoek gedoen om 'n pensioen, maar dit is hom geweier. In 1706 het hy in Haarlem gewoon en het daar van die Waalse gemeente 'n pensioen geniet.

In Augustus 1708 was Simond met sy vrou weer in Amsterdam en hy, wat eenmaal in Stellenbosch De Savoye onder sensuur gestel het omdat hy in Europa bankrot gespeel het, raak nou self bankrot. In 1709 het hy tweede predikant te Ryssel (Lille) geword. Dit is nie bekend wanneer hy oorlede is nie. Sy weduwee was in Februarie 1726 in Londen.

Franken tipeer hom as volg: "Sonder om sy goeie bedoelings in twyfel te trek, skyn dit ons toe dat hy nie vry te pleit was van heerssug nie. Sy ywer het soms ontaard in bemoeisug, sy vasberadenheid in halsstarrigheid, sy beginselvastheid in bekrompenheid, en oorleg het by hom, wanneer die geleentheid dit eis, geword tot berekening. Hy was nie minder oplopend van aard as party van sy landgenote nie. Sy selfbeheersing en wellewendheid het hom soms wanneer sy wil gedwarsboom is, in die steek gelaat … Sy deugde het egter sy tekortkominge ver oortref. Hy het belangeloos in die bres gespring vir die welsyn van sy kudde en trots miskenning en verongelyking sy taak volvoer."




</doc>
<doc id="72796" url="https://af.wikipedia.org/wiki?curid=72796" title="Pompano-dorade">
Pompano-dorade

Die Pompano-dorade ("Coryphaena equiselis") is 'n vis wat wêreldwyd voorkom in tropiese en subtropiese waters. In Engels staan die vis bekend as die "Pompano dolfinfish".

Die vis lyk baie soos die Dorade en mag voorkom in Suider-Afrikaanse water noordwaarts van Namibië en Tanzanië.





</doc>
<doc id="72800" url="https://af.wikipedia.org/wiki?curid=72800" title="NG gemeente Waterford">
NG gemeente Waterford

Die NG gemeente Waterford is 'n besonder klein gemeente van die Nederduitse Gereformeerde Kerk in die sinodale gebied van Oos-Kaapland. 

Omstreeks 1850 is daar 'n klein buitekerkie op die oewers van die Sondagsrivier in die distrik en gemeente Jansenville gebou. Hierdie plekkie het later die sentrum van die gemeente Waterford geword. In 1919 is die gemeente Waterford toe van die moedergemeente van Jansenville afgestig. Twee groot wyke van die NG gemeente Somerset-Oos het ook hul gewig by Waterford ingegooi, en dan is daar ook 'n paar gesinne uit die gemeente Pearston aan Waterford afgegee.

Hierdie gemeente is met oor die 800 lidmate afgestig. In die jaar 1920 ontvang Waterford sy eerste leraar in die persoon van prop. P.S. van der Westhuizen. Daar was nog geen pastorie nie en dadelik is planne gemaak om 'n pastorie te bou. Die jong leraar kon toe later in 'n pragtige gebou sy intrek neem. In 1922 neem ds. Van der Westhuizen 'n beroep aan na Steytlerville. In dieselfde jaar word ds. C.G. Ochse in die gemeente bevestig. Hy arbei tot 1945, toe hy sy emeritaat aanvaar het. 

In die depressiejare van 1931-'32 het die gemeente veral swaargekry wat sy geldsake betref, want dit was die tyd toe boere feitlik geen prys vir hul produkte kon kry nie. Die gemeente Waterford het destyds vir ongeveer 90 persent uit plaasboere bestaan. In hierdie jare was dit dan ook 'n hulpbehoewende gemeente, maar teen die jare vyftig het hy op eie bene gestaan en was die gemeenskap redelik welvarend.

In 1946 is ds. J. Claassen van Calvinia in die gemeente verwelkom. In hierdie tyd word sowel 'n kerkboufonds as 'n orrelfonds van stapel gestuur. In 1949 verlaat ds. Claassen die gemeente. In dieselfde jaar word ds. P.F. de Wet van Kokstad in die gemeente verwelkom. In Julie 1949 is die nuwe orrel in gebruik geneem. 

Tydens die gemeente se eerste kwarteeu het hy twee keer die ervaring gehad om 'n tydelike gemeenskap in sy midde te hê. In 1918 word 'n begin gemaak met die bou van die Mentzmeer (die huidige Darlingtondam), en weer in 1946 word die walle van die dam met 32 voet verhoog. 




</doc>
<doc id="72802" url="https://af.wikipedia.org/wiki?curid=72802" title="NG gemeente Rietbron">
NG gemeente Rietbron

Die NG gemeente Rietbron is een van die kleinste gemeentes van die Nederduitse Gereformeerde Kerk se Oos-Kaaplandse Sinode.

Die dorpie Rietbron, wat sy ontstaan aan die stigting van dié gemeente te danke het, lê min of meer halfpad tussen Beaufort-Wes en Willowmore op die uitgestrekte Karoovlaktes. In die ou dae was dit bekend as Kaalplaas, later as Morriston, en vanaf die aanbou van die eerste kerkie onder die huidige naam, wat sy oorsprong ontleen aan die natuurlike bron met riete (waarvan die oorblyfsels nog sigbaar is).

Die eerste openbare vergadering om die aanbou van 'n kerk te bespreek, het op 24 Februarie 1910 onder ds. Johannes Rudolf Albertyn van die NG gemeente Willowmore plaasgevind. Op 22 Julie 1910 is die hoeksteen deur ds. Albertyn gelê. Hierdie gebou moes reeds in 1914 vergroot word. Dit het toe sitplek aan sowat 500 mense gebied. 'n Kommissie van die Ring van George het op 22 Februarie 1913 die plegtige stigting van die NG gemeente Rietbron behartig. By hierdie geleentheid is die grense vasgestel. Die kommissie het die eerste kerkraadslede benoem, met ds. J.R. Albertyn as konsulent. 

Ná enkele vrugtelose beroepe, is prop. J. R. Alheit op 18 April 1914 as eerste leraar georden en bevestig. Die jong leraar was, blykens die notule van sy eerste kerkraadsvergadering op 20 April, diep onder die indruk van die verantwoordelikhede wat 'n pas gestigte gemeente oplewer. Die volgende jaar is met die bou van 'n pastorie begin wat op 8 Julie 1916 in gebruik geneem is.

In die ses jaar van sy bediening het ds. Alheit 'n hegte fondament gelê waarop sy opvolgers kon voortbou. Di. J.A. van Z. le Roux, J.D. Strydom en R.P.B. Erasmus het elk waardevolle bydraes tot die opbou van die gemeente gelewer. Tydens ds. T.I. van Wyk se tyd beleef die gemeente een van sy hoogtepunte met die bou van 'n nuwe kerk. Die boufonds is in ds. Erasmus se bediening gestig.

In die beginjare het die gemeente moeilike tye deurgemaak. 'n Seuns- en 'n meisieskoshuis is deur die kerk opgerig; in noue samewerking met die kerk het die dagskool 'n belangrike rol in die gemeenskap gespeel. Die A.C.V.V.-tak wat in die vroeë twintigerjare gestig is, het nie alleen noodleniging behartig nie, maar deur die bou van de netjiese en doeltreffende A.C.V.V.-saal in 1925 'n kulturele daad verrig, wat 'n dankbare gemeenskap altyd aan die deursettingsvermoë en ondernemingsgees van die vroue sal herinner.

Met die stigting van die dorp het die dorpsgrond aan die kerkraad behoort wat die mag gehad het om erwe te verkoop op voorwaardes wat hulle gestel het. Een hiervan was dat niemand die reg sou hê om drank binne die dorpsgrond te verkoop nie sonder die skriftelike toestemming van die kerkraad.

Die gemeente het in 1949, toe plase veel digter bewoon is as vandag, 'n volle 515 belydende en 399 dooplidmate gehad. In 1960 was dit nog 482 en 320. In 1972 was hier 220 belydende en 82 dooplidmate. Daarna het afneem tot onderskeidelik 189 en 57 in 1985, 131 en 69 in 2000, 98 en 32 in 2010 en 95 en 25 in 2015.





</doc>
<doc id="72806" url="https://af.wikipedia.org/wiki?curid=72806" title="Dis lekker om te lewe">
Dis lekker om te lewe

Dis Lekker om te Lewe is 'n swart en wit Afrikaanse rolprent wat op 17 Junie 1957 vrygestel is.

Die rolprent is 'n komedie. Dit het geen ouderdomsperk nie en is goeie gesinsvermaak. 


Die rolprent handel oor twee swape (natuurlik Al Debbo en Frederik Burgers) wat hul lyf soldaat probeer hou. Die twee vriende besluit om by die leër aan te sluit om 'n bietjie geld te verdien. Tydens hul opleiding sien hulle twee rekrute wat oral loop en foto's neem en hulle ruik onraad. Hulle besluit om die boewe uit te vang voordat hulle die leër se "geheime wapen" ontdek, maar intussen is hulle sulke hopelose soldate dat hul bevelvoerders nie kan wag om van hulle ontslae te raak nie.



</doc>
<doc id="72807" url="https://af.wikipedia.org/wiki?curid=72807" title="Yvonne Theron">
Yvonne Theron

Yvonne Theron was 'n Suid-Afrikaanse aktrise.



</doc>
<doc id="72808" url="https://af.wikipedia.org/wiki?curid=72808" title="Taffie Kikillus">
Taffie Kikillus

Taffie Kikillus (soms ook Taffy Kikillus) was 'n Suid-Afrikaanse akteur, musikant en komponis. 

Kikillus het vanaf sy derde lewensjaar klavier speel en het op veertien begin om musiek te komponeer. Hy het sy eie orkes by die Universiteit van Stellenbosch gehad. Hy was ook verantwoordelik vir die eerste klavier-langspeelplaat in Suid-Afrika, genaamd "Taffie plays for you". 

Kikillus het in verskeie Afrikaanse rolprente opgetree. Hy is veral bekend vir sy rol in films soos "Gevaarlike Spel" (1962), "Fratse in die Vloot" (1958) en "Donker Afrika" (1957).

Hy is op 22 September 2014 op 87-jarige ouderdom aan komplikasies ná ’n beroerte in die Mediclinic Milnerton oorlede. Hy laat sy vrou, Rhona en 3 seuns, Marais, Karl en Igon agter.

As akteur:

As komponis:

As homself: 


</doc>
<doc id="72811" url="https://af.wikipedia.org/wiki?curid=72811" title="Jan Cronjé">
Jan Cronjé

Jan Cronjé (1921-1997) was 'n gewilde Suid-Afrikaanse uitsaaier, radio-aanbieder en akteur. Hy was ’n adjunkdirekteur van die destydse Transvaalse Raad vir die Uitvoerende Kunste (Truk), asook ’n dosent aan die voormalige Randse Afrikaanse Universiteit (RAU). Cronjé het die held in die eerste Afrikaanse radio-sepies op Springbokradio gespeel, in "Liefdeslied" en "Verbode Liefde". Daarnaas het hy 28 jaar lank die radioprogram "So maak mens" saam met Esmé Euvrard op dié stasie aangebied. Hierdie program is vir die laaste keer op 31 Maart 1986 uitgesaai. Hy was ook in rolprente soos En die vonke spat (1961) en Oupa en die plaasnooientjie (1945) te sien gewees.



</doc>
<doc id="72813" url="https://af.wikipedia.org/wiki?curid=72813" title="Kristo Pienaar">
Kristo Pienaar

Rolprente waarin hy as akteur opgetree het:

Van die boeke wat hy geskryf het:


</doc>
<doc id="72814" url="https://af.wikipedia.org/wiki?curid=72814" title="Gevaarlike spel">
Gevaarlike spel

Gevaarlike Spel is 'n Afrikaanse rolprent wat op 29 Oktober 1962 vrygestel is. Al Debbo was die regisseur en is ook een van die hoofkarakters in die film.

Die rolprent is 'n komiese drama.


Diamantspeurder, Sersant Koen, kry die moeilike opdrag om vir Reg Gallow, 'n nagklubeienaar en diamantsmokkelaar, vas te trek. Gallow is egter 'n uitgeslape kalant en die arme speurder misluk keer op keer. Stuur Gallow 'n boodskap dat hy op soek is na 'n blou diamant vir sy meisie, 'n sangeres in sy nagklub. 'n Reisende verkoopsman (Koen) lewer die goedere en die transaksie vind plaas, maar toe Koen die arrestasie wil uitvoer is die diamant soek. Hy is weereens uitoorlê! Koen kry uiteindelik sy kans om Gallow op heterdaad te betrap toe hy niksvermoedend 'n groot transaksie in Mosambiek beklink.



</doc>
<doc id="72816" url="https://af.wikipedia.org/wiki?curid=72816" title="Basilius I die Masedoniër">
Basilius I die Masedoniër

Basilius I of Basilius die Masedoniër (Grieks: Βασίλειος ὁ Μακεδών; 830/835 – 29 Augustus 886) was die Bisantynse keiser van 867 tot 886. Hy was waarskynlik van Armeense afkoms.

Hy het opgang in die hof gemaak en eindelik keiser Michael III se bewind oorgeneem. Ondanks sy nederige herkoms uit ’n boeregesin het hy die staatsake doeltreffend hanteer en die ryk gelei tot ’n renaissance van Bisantynse kuns. Die Masedoniese Dinastie wat hy gestig het, het oor Bisantium geheers in wat as sy mees glorieryke en vooruitstrewende tydperk beskou word.

Basilius is in laat 811 (of volgens sommige hostorici iewers in die 830's) gebore as die seun van boere. Thracië is in dié tyd deur verskeie volke bewoon, maar daar word geglo hy was van Armeense afkoms. As ’n bedrewe perdetemmer en wenner van ’n stoeigeveg teen ’n Bulgaarse kampioen het hy die aandag getrek van keiser Michael III. Hy het gou die keiser se vertroueling en lyfwag geword.

Op bevel van Michael het Basilius omstreek 865 van sy eerste vrou, Maria, geskei en met Michael se minnares, Eudokia Ingerina, getrou. Tydens ’n ekspedisie teen die Arabiere in 866 het Basilius Michael daarvan oortuig dat sy oom Bardas teen hom saamsweer en hy is toegelaat om Bardas te vermoor. Hy het toe die mees vooraanstaande howeling geword en in Bardas se plek "caesar" geword. Op 26 Mei 866 is hy as medekeiser gekroon. Michael het daarna die veel ouer man aangeneem. Daar word algemeen geglo dit was omdat Basilius se seun Leo die Wyse eintlik Michael se seun was en sy troonopvolging so verseker is.

Toe Michael III begin voorkeur gee aan ’n ander howeling, Basiliskianus, en hom ook tot medekeiser verhef, het Basilius besluit sy posisie word ondermyn en hy het Michael in die nag van 23/24 September 867 laat vermoor. Omdat hy klaar medekeiser was, het Basilius toe outomaties keiser geword.

In die tyd van die Masedoniese Dinastie wat Basilius gestig het, is die ryk se grondgebied uitgebrei en het dit die magtigste staat in Europa en die oostelike Mediterreense gebied geword. Dit is merkwaardig dat Basilius ’n doeltreffende en gerespekteerde heerser geword het sonder dat hy enige formele onderwys of ondervinding in militêre en administratiewe sake gehad het.

Om sy kinders se plek op die troon te verseker het hy sy oudste twee seuns, Konstantyn en Leo, tot medekeisers verhef. Op regsgebied het hy baie uitgerig en sy wette is saamgevat in die "Basilika" van 60 boeke en ’n kleiner versameling, die "Eisagoge". Leo VI het later die werke voltooi. Die Basilika het die wette van die ryk gebly tot met sy oorname deur die Ottomaanse Ryk.

Op godsdienstige gebied het Basilius goeie betrekkinge met Rome gehandhaaf. Een van sy eerste take as keiser was om die patriarg van Konstantinopel af te dank en te vervang met een wat deur pous Adrianus II gesteun is. Daar was egter ook probleme met Rome. Die besluit van Boris I van Bulgarye om die Bulgaarse Kerk in lyn te bring met dié van Konstantinopel, was ’n groot slag vir Rome. Ná die dood van die nuwe patriarg was daar ook ’n breuk met Rome – dit was een van die gebeure wat gelei het tot die Oos-Wes-skisma waardeur die Katolieke Kerk geskeur het in twee kerke: die Rooms-Katolieke en die Oosters-Ortodokse Kerk.

Op buitelandse gebied is Basilius se bewind gekenmerk deur ’n voortslepende oorlog teen die heidense Paulisiane wat gerebelleer en hulle by die Arabiere geskaar het. Hulle het daarna Efese oorgeneem. In 872 is die Paulisiane verslaan en ná die dood van hul leier, Chrysocheir, is hulle finaal onderwerp. In Klein-Asië was daar steeds oorlog teen die Arabiere aan die Bisantynse grens, maar die oosgrens is versterk. Die eiland Siprus is herower, maar net vir sewe jaar. Basilius het ook probeer om die ryk se mag in die ou Wes-Romeinse Ryk te hervestig. Ná aanvanklike suksesse het dit egter misluk. Tog het die ryk sy teenwoordigheid op die Italiaanse Skiereiland hervestig en ’n sterk teenwoordigheid in die Mediterreense gebied gehandhaaf.

In 879 is Basilius se oudste seun, Konstantyn, oorlede. Basilius het nie van sy tweede oudste seun, Leo, gehou nie – waarskynlik omdat hy vermoed het Leo is Michael III se seun. Later het die verhouding verder verslag toe Basilius vermoed het Leo wou Michael se dood wreek. Leo is later gevange geneem en dit het tot openbare onluste gelei. Leo is eindelik ná drie jaar vrygelaat. Basilius is op 29 Augustus 886 dood weens koors ná ’n jagongeluk.

Een van Leo se eerste dade as nuwe keiser was om Michael III se oorskot op ’n groot seremonie in die keiserlike mausoleum te laat herbegrawe. Dit het die openbare mening versterk dat Leo homself as Michael se seun beskou het.

By sy eerste vrou, Maria, het Basilius verskeie kinders gehad, onder andere Bardas, Anastasia en Konstantyn (medekeiser van 6 Januarie 868 tot 3 September 879).

By sy tweede vrou, Eudokia Ingerina, het hy amptelik die volgende kinders gehad:



</doc>
<doc id="72818" url="https://af.wikipedia.org/wiki?curid=72818" title="The Power of Four">
The Power of Four

The Power of Four (Afrikaans: Die krag van vier) is 'n gesamentlike volkslied vir die Britse en Ierse Leeus. Dit is deur Neil Myers gekomponeer.


</doc>
<doc id="72819" url="https://af.wikipedia.org/wiki?curid=72819" title="Boerboel de Wet">
Boerboel de Wet

Boerboel de Wet is 'n swart en wit Afrikaanse rolprent wat op 27 November 1961 vrygestel is. Al Debbo was die regisseur en is ook een van die hoofkarakters in die film.

Die rolprent is 'n aksiebelaaide komedie. Dit het geen ouderdomsperk nie en is goeie gesinsvermaak. 


Septimus Ignatius de Wet, ook bekend as Boerboel de Wet, die private speurder, red 'n kenner van antieke artefakte en word ryklik deur die eienaar van 'n groot juwelewinkel, Mevrou Weissman daarvoor beloon. Dit stel hom in staat om nuwe kantore te betrek en nuwe sake aan te neem. Marie Pieterse, die dogter van die antieke kenner wat hy gered het, vra hom om die verdwyning van 'n kosbare beeldjie uit die provinsiale museum te ondersoek, en daarmee saam die diefstal van juwele uit die vertoonkaste van Mevrou Weissman. Boerboel se ondersoek bring hom in aanraking met verskeie mense, onder meer met 'n Egiptiese professor wat eintlik die baasbrein agter die diefstal van die beeldjie en die juwele is. Maar dit vind Boerboel eers uit toe dit amper te laat is. Gelukkig is daar die mooie Marie om hom te help – dis nou wanneer hy haar nie uit die kloue van die misdadigers moet red nie.



</doc>
<doc id="72821" url="https://af.wikipedia.org/wiki?curid=72821" title="Leo VI van Bisantium">
Leo VI van Bisantium

Leo VI of Leo die Wyse (Grieks: Λέων ΣΤ΄ ὁ Σοφός, "Leōn VI ho Sophos"; 19 September 866 – 11 Mei 912) was die Bisantynse keiser van 886 tot 912. Hy was die tweede heerser van die Masedoniese Dinastie, hoewel sy afkoms onseker is. Hy was goed belese, vandaar sy bynaam.

Tydens sy bewind is die renaissance van die kunste wat onder sy pa begin het, voortgesit, maar die ryk het verskeie militêre nederlae gely in die Balkan teen Bulgarye en teen die Arabiere in Sisilië en aan die Egeïese See.

Hy was die seun van keiserin Eudokia Ingerina, en sy pa was óf Basilius I óf Michael III. Eudokia was Michael III se minnares en Basilius I se vrou. In 867 het Basilius Michael laat vermoor en hom as keiser opgevolg. As tweede oudste seun van die keiser was Leo saam met sy broer, Konstantyn, medekeiser. Hy het die troonopvolger geword ná Konstantyn se dood in 879. Basilius en Leo het egter nie langs dieselfde vuur gesit nie, en die verhouding het versleg ná Eudokia se dood toe Leo, wat ongelukkig getroud was met Theophano Martiniake, ’n minnares, Zoe Zaoutzaina, kry. Basilius het Zoe laat trou met ’n onbelangrike offisier en het Leo later amper laat verblind toe hy vermoed dat hy teen hom saamsweer. Op 29 Augustus is Basilius in ’n jagongeluk dood en het Leo keiser geword.

Een van Leo se eerste dade as nuwe keiser was om Michael III se oorskot op ’n groot seremonie in die keiserlike mausoleum te laat herbegrawe. Dit het die openbare mening versterk dat Leo homself as Michael se seun beskou het.

Leo het die steun van die amptenare in Konstantinopel gewen en homself omring deur burokrate soos Stylianos Zaoutzes, die pa van sy minnares, Zoe Zaoutzaina en die eunug Samonas. Sy pogings om die aristokratiese families van Bisantium soos die Phokas- en die Doukai-familie, te beheer het soms tot groot konflik gelei. Hy het ook probeer om die kerk te beheer deur sy aanstellings van patriarge.

Leo het die Griekse weergawe van die wetboek "Basilika", wat deur sy pa begin is, voltooi. Dit was die wette van Justinianus I en is terselfdertyd bygewerk en aangepas.

In oorloë het Leo gemengde sukses gehad. In ’n oorlog teen Bulgarye is die Bisantyne verslaan, maar Leo het die Magjare omgekoop om Bulgarye uit die noorde aan te val en so het hy in 895 indirek sukses teen die Bulgare behaal. In 896 het hy egter die Slag van Boulgarophygon verloor en daarna moes hy belasting aan die Bulgare betaal. Hoewel hy ’n oorlog teen die Emiraat van Tarsus in 900 gewen het waarin die Arabiese leër verwoes en die emir self gevange geneem is, het die Emiraat van Sisilië in die weste die stad Taormina, die laaste Bisantynse pos op die eiland Sisilië, in 902 verower. Tog het hy in die ooste geslaag met aanvalle teen die Arabiere, Armenië en Theodosiopolis.

In 904 het die afvallige Leo van Tripolis en sy seerowers Thessalonika geplunder terwyl ’n grootskaalse ekspedisie in 911–912 om die Emiraat van Kreta te herower, klaaglik misluk het. In 907 is Konstantinopel aangeval deur Kiëf-Roes onder grootprins Oleg, wat ’n gunstige handelsverdrag met die Bisantyne wou sluit. Leo het hulle afgekoop, maar hulle het weer in 911 aangeval en ’n handelsooreenkoms is eindelik geteken.

Leo VI het ’n groot skandaal veroorsaak met al sy huwelike in ’n poging om ’n erfgenaam te hê. Sy eerste vrou, met wie sy pa hom gedwing het om te trou, is in 897 dood en hy het met sy minnares Zoe Zaoutzaina getrou, maar sy is ook dood, in 899. ’n Derde huwelik was tegnies onwettig, maar hy het tog weer getrou, dié keer met Eudokia Baïana. Sy is egter in 901 dood. ’n Vierde huwelik was buite die kwessie en is deur die kerk as ’n groot sonde beskou, en daarom het Leo ’n minnares, Zoe Karbonopsina, gekry. Toe sy vir hom ’n seun gee, is hy in 905 met haar getroud, maar die patriarg het dit sterk afgekeur. Leo het hom toe vervang en die nuwe patriarg het die huwelik erken, op voorwaarde van ’n lang boetedoening en dat Leo alle toekomstige vierde huwelike verbied.

Om sy buite-egtelike seun se posisie as erfgenaam te versterk, het Leo hom op 15 Mei 908 as medekeiser gekroon, toe hy net twee jaar oud was. Leo is op 11 Mei 912 dood. Hy is opgevolg deur sy jonger broer Alexander, wat sedert 879 saam met eers sy pa en toe sy broer regeer het.

By sy eerste vrou, Theophano, het hy ’n dogter gehad:
By sy tweede vrou, Zoe Zaoutzaina, het hy nog ’n dogter gehad:
By sy derde vrou, Eudokia Baïana, het hy ’n seun gehad:
By sy vierde vrou, Zoe Karbonopsina, het hy twee kinders gehad:




</doc>
<doc id="72822" url="https://af.wikipedia.org/wiki?curid=72822" title="Alexander van Bisantium">
Alexander van Bisantium

Alexander (Grieks: Αλέξανδρος; 19 September 866 – 6 Junie 913) was die Bisantynse keiser van 912–913. Hy word soms Alexander III genoem. Hy was die derde seun van keiser Basilius I en Eudokia Ingerina. Anders as met sy twee ouer broers, word daar nie gegis dat Michael III dalk sy pa was nie, want hy is ’n paar jaar ná Michael se dood gebore.

Alexander is omstreeks 879 deur sy pa as medekeiser gekroon. Ná die dood van sy broer op 11 Mei 912 het Alexander senior keiser geword saam met Leo se jong seun, Konstantyn VII. Hy was die eerste Bisantynse keiser wat die woord "outokrator" (Grieks: αὐτοκράτωρ πιστὸς εὑσεβὴς βασιλεὺς) op munte laat aanbring het om die einde van sy 33 jaar as medekeiser te vier. Alexander het dadelik ontslae geraak van al sy pa se raadgewers en aanstellings, insluitende sy admiraal, patriarg en keiserin Zoe Karbonopsina, die ma van Konstantyn. Hy het haar in ’n klooster laat opsluit. Tydens sy kort bewind is die ryk aangeval deur die Abbasidiese Kalifaat in die ooste en het hy ’n oorlog ontlok met Simeon I van Bulgarye omdat hy geweier het om die tradisionele heffing te stuur met sy troonbestyging. Alexander is op 6 Junie 913 van uitputting dood ná ’n soort polospel.

Bronne beeld Alexander ongunstig uit – as lui, wellustig en venynig. Daar is ook ’n gerug dat hy die jong Konstantyn VII wou laat kastreer om hom so van die troonopvolging uit te sluit. Dit het nie gebeur nie, maar Alexander het aan sy opvolger ’n vyandiggesinde regent nagelaat, asook die begin van ’n lang oorlog teen Bulgarye. Hy word ook daarvan beskuldig dat hy heidense offerande aan die standbeeld van ’n goue beer in die Hippodroom gebring het om sy impotensie te genees.

 Hierdie artikel is vertaal uit die 


</doc>
<doc id="72823" url="https://af.wikipedia.org/wiki?curid=72823" title="José Fontana (sokkerspeler)">
José Fontana (sokkerspeler)

José Fontana (19 Maart 1912 – 3 April 1986), beter bekend as Rei, is 'n Brasiliaanse sokkerspeler. Hy speel onder meer vir Coritiba en Vasco da Gama.





</doc>
<doc id="72825" url="https://af.wikipedia.org/wiki?curid=72825" title="Dirceu Krüger">
Dirceu Krüger

Dirceu Krüger (11 April 1945) is 'n Brasiliaanse sokkerspeler. Hy speel onder meer vir Britânia en Coritiba. 




</doc>
<doc id="72827" url="https://af.wikipedia.org/wiki?curid=72827" title="Oberdan Nazareno Vilain">
Oberdan Nazareno Vilain

Oberdan Nazareno Vilain (11 April 1945), beter bekend as Oberdan, is 'n Brasiliaanse sokkerspeler. Hy speel onder meer vir Coritiba, Santos en Grêmio.






</doc>
<doc id="72830" url="https://af.wikipedia.org/wiki?curid=72830" title="HMS Iron Duke">
HMS Iron Duke

Die HMS "Iron Duke" was 'n slagskip van die Britse Vloot en het diens gedoen tydens die Eerste Wêreldoorlog. Hy was die vlagskip van die Britse Vloot vanaf 1914 tot 1916. Die "Iron Duke" was 'n ware slagskip: swaar gewapen en swaar gepantser. Hy het 'n 13-duim laag pantser gehad en was toegerus met tien 13,5 duim kanonne. Sy verplasing was 25 000 ton. Hy het ook sekondêre kanonne gedra, wel twaalf 6-duim kanonne, en ook toegerus met vier 21-duim torpedobuise. Verder was hy toegerus met twee 3-duim lugafweerkanonne, die eerste skip wat met sodanige kanonne toegerus was. Hy het beïndruk met sy akkurate skietwerk tydens die Slag van Jutland en het onder andere die SMS König getref.

Hy was toegerus met vier stoomturbines wat 29 000 skeepsperdekrag gelewer het en wat 'n spoed van 21 knope verseker het.



</doc>
<doc id="72834" url="https://af.wikipedia.org/wiki?curid=72834" title="HMS Lion">
HMS Lion

Die HMS "Lion" was 'n slagskip van die Britse Vloot en het gedien as vlagskip tydens die Slag van Jutland. Hier het hy egter amper gesink nadat hy getref is en een van sy ammunisiekamers ontplof het. Sy pantser was slegs 9-duim dik. Hy het 26,350 ton water verplaas en was toegerus met agt 13,5-duim, sestien 4-duim kanonne en twee 21-duim torpedobuise.

Dit was toegerus met vier stoomturbines wat 70 000 skeepsperdekrag gelewer het en die skip kon aandryf teen 28 knope.



</doc>
<doc id="72835" url="https://af.wikipedia.org/wiki?curid=72835" title="Pistool M1911A1">
Pistool M1911A1

Die M1911A1 pistool, kaliber 0.45, was die standaardhandwapen wat deur die Amerikaanse Gewapende Magte gedra is tydens die Eerste Wêreldoorlog. Toe was die wapen nog bekend as die M1911. 

Na verdere ontwikkelingswerk is die M1911A1 in 1923 bekendgestel. Tussen 1937 en 1945 is daar 19 miljoen van die pistole deur Colt, Ithaca en Remington vervaardig. Die wapen is semi-outomaties en die magasyn kan sewe rondtes hou.




</doc>
<doc id="72836" url="https://af.wikipedia.org/wiki?curid=72836" title="Slag van die Falkland-eilande">
Slag van die Falkland-eilande

Die Slag van die Falkland-eilande het plaasgevind op 8 Desember 1914 tydens die Eerste Wêreldoorlog, suidoos van die Falkland-eilande.

Na die Slag van Coronel op 1 November het die Duitse Admiraal, Von Spee, nog 'n maand lank in die Stille Oseaan vertoef voor hy om Kaap Hoorn gevaar het. Op pad terug na die Atlantiese Oseaan besluit hy om ook 'n aanval te loods op die Falkland-eilande. Na Coronel het die Britse opperbevel versterkings, die "HMS Invincible" en die "HMS Inflexible", na die area te stuur. Die twee skepe vertrek op 11 November vanaf Devonport, Engeland en arriveer by die Falkland-eilande op 7 Desember. Hier ontmoet hulle die kruisers "HMS Carnavon", "HMS Kent" en "HMS Cornwall" en ligte kruisers "HMS Glasgow" en "HMS Bristol".

Tydens die oggend van 8 Desember word die Britse bevelvoeder, Vise-Admiraal Frederick Sturdee ingelig dat die Duitse vloot die eilande nader. Hy gee die bevel om die Duitse skepe te jaag. Hulle kelder die "Scharnhorst", "Gneisenau", "Nurnberg" en die "Leipzig" terwyl die "Dresden" ontsnap.



</doc>
<doc id="72837" url="https://af.wikipedia.org/wiki?curid=72837" title="Paulo Roberto Vecchio">
Paulo Roberto Vecchio

Paulo Roberto Vecchio (30 Januarie 1943), beter bekend as Paulo Vecchio, is 'n Brasiliaanse sokkerspeler. Hy speel onder meer vir Internacional, Londrina, Ferroviário, Metrol, Coritiba en Londrina. 








</doc>
<doc id="72838" url="https://af.wikipedia.org/wiki?curid=72838" title="The Oval">
The Oval

The Oval kan na een van die volgende verwys:



</doc>
<doc id="72839" url="https://af.wikipedia.org/wiki?curid=72839" title="Dirceu José Guimarães">
Dirceu José Guimarães

Dirceu José Guimarães (Portugees: [dʒiʁˈsew]; 15 Junie 1952, Curitiba – 15 September 1995, Rio de Janeiro), beter bekend as Dirceu, was 'n Brasiliaanse sokkerspeler. Hy het onder meer vir Coritiba, Botafogo, Fluminense, Vasco da Gama, Club América (Meksiko), Atlético de Madrid (Spanje), Hellas Verona (Italië), Napoli (Italië), Ascoli (Italië), Como (Italië), Avellino (Italië), Vasco da Gama, Miami Sharks (VSA), Bangu, Harvey Bologna (Italië), ASCD Ebolitana 1925 (Italië), Benevento Calcio (Italië), Giampaoli Ancona (Italië), Ankaragücü (Turkye) en Atlético Yucatán (Meksiko) gespeel.






</doc>
<doc id="72840" url="https://af.wikipedia.org/wiki?curid=72840" title="The Oval (Londen)">
The Oval (Londen)

The Oval, ook genoem die "Kia Oval" weens borgskapredes, is 'n bekende internasionale krieketstadion in Kennington, in Londen, Engeland. Dit het ook voorheen as "Kennington Oval" bekend gestaan.
"The Oval" is die tuisveld van die Surrey County Cricket Club. "The Oval" was die eerste veld in Engeland en die tweede ter wêreld (ná die Melbourne-krieketveld in Australië) om toetskrieket aan te bied. Engeland se nederlaag teen Australië op 29 Augustus 1882 en die spottende reaksie van Australië het tot inrigting van Die As-kompetisie tussen albei nasionale krieketspanne gelei, wat sedertdien twee keer per jaar beslis word. The Oval is al tydens vyf krieketwêreldbekers vir wedstryde ingespan: 1975, 1979, 1983, 1999 en 2019.


</doc>
<doc id="72841" url="https://af.wikipedia.org/wiki?curid=72841" title="Jairo do Nascimento">
Jairo do Nascimento

Jairo do Nascimento (Joinville, 23 Oktober 1946), beter bekend as Pantera, is 'n Brasiliaanse sokkerspeler. Hy speel onder meer vir Caxias, Fluminense, Coritiba (1971-1977 en 1984-1987), Corinthians, Naútico, Atlético de Três Corações en Trespontano.







</doc>
<doc id="72842" url="https://af.wikipedia.org/wiki?curid=72842" title="José Hidalgo Neto">
José Hidalgo Neto

José Hidalgo Neto (São Paulo, 3 November 1943), beter bekend as Capitão Hidalgo, is 'n Brasiliaanse sokkerspeler. Hy speel onder meer vir Juventus, XV de Piracicaba, Atlético Mineiro, Santos en Coritiba.






</doc>
<doc id="72843" url="https://af.wikipedia.org/wiki?curid=72843" title="Aladim Luciano">
Aladim Luciano

Aladim Luciano (Barra Mansa, 10 Oktober 1946), beter bekend as Aladim, is 'n Brasiliaanse sokkerspeler. Hy speel onder meer vir Bangu, Corinthians, Coritiba (1973-1977; 1979-1980; 1983-1985), Atlético-PR en Colorado.







</doc>
<doc id="72846" url="https://af.wikipedia.org/wiki?curid=72846" title="Kim Il-sung">
Kim Il-sung

Kim Il-sung (Koreaans: 김일성; 15 April 1912 – 8 Julie 1994) was die eerste leier en stigter van Noord-Korea se Kommunistiese Party en die land self. Sy dood, op die ouderdom van 82 is op staatstelevisie aangekondig. Volgens die grondwet van Noord-Korea beklee hy sedert sy dood die amp as "Ewige President van die Republiek".



</doc>
<doc id="72848" url="https://af.wikipedia.org/wiki?curid=72848" title="Kim Jong-oen">
Kim Jong-oen

Kim Jong-oen (Koreaans: 김정은; * 8 Januarie 1983– ) is die leier van Noord-Korea se Kommunistiese Party en die land self. Hy beklee sedert Desember 2011 die titel van "Hoogste Leier van Noord-Korea" nadat sy pa Kim Jong-il op 17 Desember 2011 gesterf het. Sy oorlede oupa, , was die eerste leier van Noord-Korea.

Daar is nie baie oor sy persoonlikheid en gewoontes bekend nie, afgesien dat hy van basketbal hou. Kim het sy opvoeding in die Weste ontvang. Hy het van 1998 tot 2000 'n staatskool in Switserland bygewoon en homself as 'n diplomaat se seun, genaamd Pak Un, voorgedoen. Kim het na berig word later die Kim Il-sung Militêre Universiteit in Pyongyang bygewoon. Toe sy ma in 2004 aan kanker oorlede is, het hy hom aan drank en kos vergryp. Sy gewig het tot byna 200 pond opgeskiet. Hy is in 2009 met Ri Sol-ju getroud en hulle het in 2010 'n dogter ryker geword. Hy is die wêreld se jongste staatshoof.



</doc>
<doc id="72849" url="https://af.wikipedia.org/wiki?curid=72849" title="Pedro Rocha">
Pedro Rocha

Pedro Virgilio Rocha Franchetti (Spaans: [ˈpeðɾo ˈrotʃa]; 3 Desember 1942, Salto – 2 Desember 2013, São Paulo), beter bekend as Pedro Rocha, was 'n Uruguaanse sokkerspeler. Hy het onder meer vir Peñarol (Uruguay), São Paulo, Coritiba, Palmeira, Bangu en Monterrey (Meksiko) gespeel.










</doc>
<doc id="72850" url="https://af.wikipedia.org/wiki?curid=72850" title="Britse Vloot">
Britse Vloot

Die Koninklike Britse Vloot (Engels: "Royal Navy", afgekort RN) is die militêre vloot van die Verenigde Koninkryk. Dit is die oudste deel van die Britse krygsmagte, en word daarom ook die "Seniordiens" genoem. Vanaf die 18de eeu tot die Tweede Wêreldoorlog was dit die grootste en sterkste vloot ter wêreld. Die Britse Vloot het 'n belangrike rol gespeel om Brittanje tot die supermoondheid van daardie tyd te verhef.

Al die skepe van die Britse Vloot word "Haar Majesteit se Skip" (afgekort as HMS) genoem omdat die grondwet bepaal dat die koningin die skepe besit en bevel oor hulle uitvoer. In tye van 'n manlike monarg word "Haar" met "Sy" (in Engels "His") vervang. Die Engelse afkorting bly egter dieselfde.

Die Britse Vloot is een van die grootste vlote in die wêreld gemeet aan die bruto tonnemaat (massa en grootte van al hul skepe). Die Britse Vloot en die Britse Vloot se hulpdienste het ongeveer 98 skepe, insluitend vliegdekskepe, duikbote, mynveërs en patrollie-vaartuie.



</doc>
<doc id="72851" url="https://af.wikipedia.org/wiki?curid=72851" title="Britse Lugmag">
Britse Lugmag

Die Britse Koninklike Lugmag (Engels: "Royal Air Force", afgekort RAF) is die lugmag van die Verenigde Koninkryk. Die lugmag is in 1918 gestig deur die samesmelting van die Koninklike Vliegkorps en die Britse Vloot se lugdiens. Dit is die oudste lugmag ter wêreld. Die eerste hoof van die Britse Lugmag was Hugh Trenchard. 

Die Britse Lugmag beskik oor verskeie basisse oor die wêreld, insluitende in die Verenigde Koninkryk, Falkland-eilande, Siprus en Gibraltar. Hierdie basisse het gewoonlik 'n voorvoegsel 'RAF' wat staan vir ""Royal Air Force"". Voorbeelde van hierdie basisse is: "RAF Lossiemouth" in Skotland, "RAF Valley" in Wallis, "RAF Aldergrove" in Noord-Ierland en "RAF Linton-on Ouse" in Engeland.

Die Britse Lugmag beskik oor moderne vliegtuie soos die Eurofighter Typhoon, Panavia Tornado en die BAE Hawk. Die "Hawk" word gebruik om vlieëniers van snelbewegende vliegtuie op te lei.



</doc>
<doc id="72856" url="https://af.wikipedia.org/wiki?curid=72856" title="Lugmag">
Lugmag

'n Lugmag is die deel van 'n land se militêre krygsmag wat in die lug vlieg. 'n Lugmag gebruik vliegtuie soos vegters, bomwerpers, helikopters en vragvliegtuie. Die doel van 'n lugmag is om teikens op die grond aan te val, ander lande se vliegtuie te vernietig voordat hulle jou land kan aanval en om spioenasie-vlugte te onderneem. 'n Lugmag kan ook militêre personeel, toerusting en voorraad vervoer.

Vliegtuie van 'n lugmag vlieg soms in formasies. Verskeie formasies kan gevorm en verander word deur in sekere patrone te vlieg.

Die grootste lugmag ter wêreld is die lugmag van die Verenigde State van Amerika.



</doc>
<doc id="72859" url="https://af.wikipedia.org/wiki?curid=72859" title="Konstantyn VII van Bisantium">
Konstantyn VII van Bisantium

Konstantyn VII of Konstantyn Porphyrogennetos (Grieks: Κωνσταντῖνος Ζ΄ Πορφυρογέννητος; 2 September 905 – 9 November 959) was die vierde Bisantynse keiser van die Masedoniese Dinastie en het van 913 tot 959 regeer. Hy was die seun van keiser Leo die Wyse en sy vierde vrou, Zoe Karbonopsina.

Die grootste deel van sy bewind was onder ’n regentskap, van 913 tot 919 dié van sy ma, Zoe, en van 920 tot 945 het hy die troon gedeel met Romanos Lekapenos, met wie se dogter hy getrou het, en dié se seuns. Konstantyn VII is die beste bekend vir sy vier boeke, "De Administrando Imperio", "De Ceremoniis", "De Thematibus" en "Vita Basilii".

Die naam Porphyrogennetos beteken "in die purper" of "koninklik geborene" en verwys na die Purper Kamer van die paleis waar die wettige kinders van regerende keisers gewoonlik gebore is en wat met porfier versier was. Konstantyn is ook hier gebore, al is sy ma eers ná sy geboorte met Leo getroud. Die naam het hom egter in staat gestel om sy posisie as wettige erfgenaam te beklemtoon, in teenstelling met die ander wat in sy tyd aanspraak op die troon gemaak het. Seuns wat gebore is terwyl ’n keiser regeer het, het voorkeur geniet bo ouer seuns wat nie "in die purpur" gebore is nie.

Konstantyn was net twee jaar oud toe sy pa op 15 Mei 908 sterf en sy oom, Alexander, keiser word. Ná Alexander se dood in 913 het hy op sewe jaar keiser geword onder die regentskap van die patriarg van Konstantinopel, Nicholas Mystikos.

Sy regent was verplig om vrede te maak met Simeon I van Bulgarye, wat hy teen sy sin as Bulgaarse keiser erken het. Weens dié ongewilde stap is die patrarg uit die regentskap gedwing deur Konstantyn se ma, Zoe.

Sy het nie veel beter gevaar nie en in 1917 is haar generaal Leo Phokas deur die Bulgare verslaan. In 919 is Zoe as regent vervang met admiraal Romanos Lekapenos, wat Konstantyn met sy dogter laat trou het. Hy het sy posisie gebruik om homself in Mei 919 tot "basileopatōr" (letterlik vader van die keiser) te verklaar, in September 920 tot "caesar" en eindelik in Desember van dié jaar as medekeiser en dus senior heerser. Hy het sy drie seuns, Christopher, Stephen en Konstantyn, as medekeisers aangestel.

Konstantyn was ’n baie intelligente man met baie belangstellings en het die jare wat hy deur Romanos en sy seuns oorheers is, gebruik om die hof se seremonies te bestudeer.

Romanos het die mag behou tot in 944, toe sy bewind deur sy jongste twee seuns omvergewerp is. Hy het sy laaste jare in bannelingskap op die eiland Prote deurgebring as monnik en het op 15 Junie 948 daar gesterf. Met die hulp van sy vrou, Helena, het Konstantyn sy swaers van die troon afgeskop en op 27 Januarie 945 het hy, toe 39, alleenheerser geword. ’n Paar maande later het hy sy seun, Romanos, as medekeiser gekroon. Hy het die res van sy lewe aan sy studies gewy en die regering aan sy generaals en vrou oorgelaat.

In 949 het Konstantyn ’n nuwe vloot van 100 skepe gestuur om Kreta van die Arabiere terug te neem, maar nes sy pa se poging in 911 het syne misluk. Aan die oosgrens het hy groter, maar wisselende sukses behaal: in 949 het die Bisantyne Germanicea verower en in 952 die Bo-Eufraat oorgesteek. In 953 het die Arabiere Germanicea egter herower en die keiserlike gebied binnegeval.

In die herfs van 957 is Konstantinopel besoek deur grootprinses Olga van Kiëf. Die rede vir dié besoek is nooit opgeklaar nie, maar sy is as ’n Christen gedoop met die naam Helena en het Chritelike sendelinge gesoek om haar heidense volk te oortuig om Christene te word.

Konstantyn is in November 959 dood en is opgevolg deur sy seun, Romanos II. Daar was gerugte dat hy deur sy seun en skoondogter, Theophano, vergiftig is.

Konstantyn en sy vrou, Helena, dogter van keiser Romanos I, het verskeie kinders gehad, onder andere:




</doc>
<doc id="72861" url="https://af.wikipedia.org/wiki?curid=72861" title="Trok">
Trok

'n Trok (ook soms lorrie) is 'n tipe vragmotor wat gebruik word om goedere op paaie te vervoer. Die meeste trokke het dieselenjins wat diesel as brandstof gebruik. Die woord "trok" kom van die Griekse woord "trochos", wat "wiel" beteken.

"Ligte trokke" is trokke wat min of meer so groot soos karre is. Hulle word deur individue en maatskappye gebruik om kleiner voorwerpe te vervoer. In die Verenigde State van Amerika word 'n trok as 'n ligte trok geklassifiseer as dit minder as 6 300 kg (13 000 pond) weeg.

"Medium trokke" is swaarder as ligte trokke, maar ligter as swaar trokke. Die tipe trokke word gewoonlik gebruik vir plaaslike aflewerings en publieke dienste (soos afvalverwydering). In die Verenigde State word 'n trok as 'n medium trok geklassifiseer as dit tussen 6 300 kg (13 000 pond) en 15 000 kg (33 000 pond) weeg.

"Swaar trokke" is die swaarste trokke wat op paaie toegelaat word. Hulle staan ook as lorries bekend. Meeste swaar trokke is sleeptrokke, waarvan die kopstuk van die sleepwa afgehaak kan word. Die enjin is in die kopstuk, terwyl die sleepwa sy eie wiele het, maar nie oor 'n enjin beskik nie.


</doc>
<doc id="72863" url="https://af.wikipedia.org/wiki?curid=72863" title="Romanos I van Bisantium">
Romanos I van Bisantium

Romanos I of Romanos Lekapenos (Grieks: Ρωμανός Α΄ Λακαπήνος, Armeens: Ռոմանոս Ա Լակապենոս; omstreeks 870 – 15 Junie 948) was die Bisantynse keiser van 920 tot met sy afsetting op 16 Desember 944.

Hy is omstreeks 870 gebore in Lakape (vandaar sy bynaam) as die seun van Armeense boere. Sy pa, Theophylaktos Abstartos, het keiser Basilius I se lewe tydens ’n veldslag gered en lid van die keiserlike wag geword. Romanos het vinnig opgang gemaak in die leër tydens die tyd van keiser Leo VI.

Romanos het al hoe belangrike geword aan die hof en toe Konstantyn VII keiser word onder regentskap van sy ma, Zoe, het hy die regentskap in 919 oorgeneem. Hy het Konstantyn met sy dogter, Helena, laat trou. Hy het sy posisie gebruik om homself in Mei 919 tot "basileopatōr" (letterlik vader van die keiser) te verklaar, in September 920 tot "caesar" en eindelik in Desember van dié jaar as medekeiser en dus senior heerser. Hy het sy drie seuns, Christopher, Stephen en Konstantyn, as medekeisers aangestel.

Die eerste uitdaging vir die nuwe heerser was die oorlog teen Bulgarye, wat weer tydens Zoe se regentskap opgevlam het. Die eerste vier jaar van sy bewind het hy teen Simeon I geveg. Hoewel Simeon eindelik die oorhand gekry het, kon hy Konstantinopel nie binneval nie vanweë die ondeurdringbaarheid van die stad se sterk verdedigingsmure. In 924, toe Simeon weer geslaag het met ’n beleg van die hoofstad, het Romanos samesprekings met hom gevoer en hom, sonder om dit reguit te sê, erken as keiser van sy land. Daar was daarna steeds onenigheid, maar die vrede tussen die twee state is gehandhaaf.

Romanos het die bekwame generaal John Kourkouas as leëraanvoerder in die ooste aangestel en hy het groot sukses daar behaal. Hy het in 934 veral ’n belangrike oorwinning by Melitene behaal – dit word beskou as die eerste groot Bisantynse sukses in die herwinning van grondgebied van die Moslems.

In 941, toe die grootste deel van die leër onder Kourkouas in die ooste was, moes ’n vloot van 15 ou skepe onder Theophanes Konstantinopel verdedig teen ’n aanval uit Kiëf-Roes. Laasgenoemde is ter see verslaan en later weer op land deur die terugkerende leër van Kourkouas. In 944 het Romanos ’n verdrag gesluit met grootprins Igor I van Kiëf.

Romanos se oudste en mees bekwame seun, Christopher, is in 931 dood en Romanos het nie sy ander twee seuns ten koste van Konstantyn VII bevorder nie. Uit vrees dat Konstantyn VII hul pa sal opvolg, het die jonger seuns, Stephen en Konstantyn, hul pa in Desember 944 gevange geneem en hom na die Prinse-eilande gestuur waar hy gedwing is om ’n monnik te word.

Die volk het egter in opstand gekom. Konstantyn VII het sy swaers van die troon afgeskop en op 27 Januarie 945 het hy, toe 39, alleenheerser geword. Romanos is op 15 Junie 948 in bannelingskap dood.

Romanos en sy vrou, Theodora, het ses kinders gehad:
Romanos het ook ’n buite-egtelike kind gehad: die eunug Basil, wat groot invloed aan die hof gehad het, veral van 976 tot 985.



</doc>
<doc id="72866" url="https://af.wikipedia.org/wiki?curid=72866" title="Romanos II van Bisantium">
Romanos II van Bisantium

Romanos II (Grieks: Ρωμανός Β΄; omstreeks 938 – 15 Maart 963) was die Bisantynse keiser van 959 tot met sy skielike dood in 963.

Romanos II was die seun van keiser Konstantyn VII en Helena Lekapenos, die dogter van keiser Romanos I. Hy is as kind laat trou met Bertha, die buite-egtelike dogter van ’n Italiaanse koning, wat haar naam ná die troue na Eudokia verander het.

Op 6 April 945, ’n paar maande nadat Konstantyn sy Lekapenos-swaers van die troon afgesit het, het hy Romanos as medekeiser gekroon. Bertha is in 949 dood en Romanos het in 956 getrou met Anastaso, ’n herbergier se dogter, wat ná die troue bekend was as Theophano.

In November 959 het Romanos sy pa opgevolg te midde van gerugte dat hy of sy vrou Konstantyn vergiftig het. Romanos het sy pa se howelinge met sy en sy vrou se vriende vervang. Een van die mense wat haar posisie aan die hof verloor het, was Helena, Romanos se ma, en haar dogters, wat almal na ’n klooster gestuur is.

Die pretliewende keiser se nuwe howeling het hulle goed van taak gekwyt en hy het die militêre sake in die hande van bekwame generaals gelaat, veral die broers Leo en Nikephoros Phokas. In 960 is Nikephoros met ’n vloot van duisende bote gestuur om Kreta van die Moslems te herower. Ná ’n moeilike veldtog en die nege maande lange beleg van Chandax het Nikephoros in 961 Bisantynse beheer oor die hele eiland herstel.

Daarna is Nikephoros na die oosgrens gestuur, waar die emir van Aleppo gereeld die Bisantynse Anatolië binnegeval het. Nikephoros het Cilicia en selfs Aleppo in 962 bevry en die emir se paleis geplunder. Intussen het Leo Phokas en Marianos Argyros Magjaarse invalle in die Balkan gekeer.

Ná ’n lang jagtog het Romanos II siek geword en op 15 Maart 963 gesterf. Ná sy dood het Theophano, wat nou die regent vir haar twee minderjarige seuns was, getrou met generaal Nikephoros Phokas, terwyl sy ’n ander generaal, Johannes Tzimiskes, as minnaar geneem het. Sy het albei mans verhef tot troonopvolgers. Die regte van haar seuns was egter veilig en nadat Tzimiskes dood is, het haar oudste seun keiser Basilius II geword.

Romanos II se eerste huwelik met Bertha (later Eudokia) is waarskynlik nooit voltrek nie.

By sy tweede vrou, Theophano, het hy twee kinders gehad:



</doc>
<doc id="72867" url="https://af.wikipedia.org/wiki?curid=72867" title="Supermoondheid">
Supermoondheid

'n Supermoondheid is 'n land wat as een van die sterkste lande ter wêreld beskou word. 'n Supermoondheid is in staat om wêreldgeskiedenis in 'n meerdere of mindere mate te beïnvloed. Daar was verskeie supermoonthede met die eeue, onder meer die Antieke Egipte en die Romeinse Ryk.

Die Verenigde Nasies is in die jare ná die Tweede Wêreldoorlog gevorm. Die vyf lande wat later atoombomme sou hê, en gevolglik 'n kernoorlog kon begin, het almal 'n permanent setel in die veiligheidsraad gekry. Dit beteken dat hulle onbepaald in die veiligheidsraad dien. Hulle het ook almal gelyke vetoregte oor besluite in die veiligheidsraad. Hierdie vyf lande was: die Verenigde State van Amerika, die Verenigde Koninkryk, die Volksrepubliek China (tot 25 Oktober 1971 die Republiek China), Frankryk en die Sowjetunie.

Nadat die Sowjetunie in 1991 in 'n aantal kleiner lande verdeel is, het Rusland, wat die meeste van die Sowjetunie se kernwapens ontvang het, 'n permanente setel op die veiligheidsraad verkry. 'n Paar ander lande het daarna kernwapens bekom, en is daarom ook tot kernoorlogvoering in staat, maar is nie permanente lede met vetoregte nie. Die Republiek van Indië en Pakistan is twee van hierdie lande.


</doc>
<doc id="72871" url="https://af.wikipedia.org/wiki?curid=72871" title="SuperSport-park">
SuperSport-park

SuperSport-park, so genoem weens borgskapredes, is 'n internasionale krieketstadion in Centurion, aan die suidekant van Pretoria, Suid-Afrika. Dit het voorheen "Centurion Park" geheet, en is gebou vir die Noord-Transvaalse Krieketunie nadat Bereapark in die middestad van Pretoria te beknop geraak en in onbruik geval het.

"SuperSport-park" is die tuisveld van die Titane, voorheen bekend as Noord-Transvaal. Die stadion kan 'n totaal van 22 000 toeskouers huisves. Die eerste kriekettoets hier is op 16 November 1995 teen Engeland gespeel, waartydens 'n inheemse riviervaderlandswilg aangeplant is om die geleentheid te vier. SuperSport-park is tydens die Krieketwêreldbeker 2003 vir vyf wedstryde ingespan.








</doc>
<doc id="72872" url="https://af.wikipedia.org/wiki?curid=72872" title="Wanderersstadion">
Wanderersstadion

Wanderersstadion, vir borgskapredes ook "BIDVest Wanderers" genoem, is 'n beroemde internasionale krieketstadion in Illovo, Sandton, aan die noordekant van Johannesburg, Suid-Afrika.

Die Wanderers is die tuisveld van die Hoëveld Lions, voorheen bekend as Transvaal. Die stadion kan 'n totaal van 34 000 toeskouers op verskeie pawiljoene huisves. Dit is tydens die Krieketwêreldbeker 2003 ingespan en het onder ander die eindstryd gehuisves.










</doc>
<doc id="72875" url="https://af.wikipedia.org/wiki?curid=72875" title="Vragvoertuig">
Vragvoertuig

'n Vragvoertuig is 'n tipe voertuig wat ontwerp is om 'n vrag (gewoonlik goedere of lewende hawe) te vervoer. Vragvoertuie is 'n noodsaaklike element van moderne ekonomieë, waar goedere van vervaardigers na store en uiteindelik na verbruikers geneem word. So moet brandstof van raffinaderye na petrolstasies vervoer word, en winkels se voorraad moet voortdurend aangevul word.

Daar is verskeie tipes vragvoertuie. Die beste metode van vervoer word gewoonlik bepaal deur die kostes verbonde, asook afstande, terrein en infrastruktuur wat tussen die vervoerpunte beskikbaar is. Voorbeelde van vragvoertuie sluit in:


</doc>
<doc id="72877" url="https://af.wikipedia.org/wiki?curid=72877" title="Kruiwa">
Kruiwa

'n Kruiwa is 'n tipe vragvoertuig wat ontwerp is om goedere op te laai en rond te stoot. 'n Kruiwa is handig om goedere wat te swaar is om gedra te word tussen punte te verskuif. Dit word meestal in tuine, pakhuise en op boupersele asook plase gebruik.

Meeste kruiwaens het slegs een wiel, maar mens kry ook tipes met twee of meer wiele. Kruiwaens is gewoonlik van twee handvatsels voorsien wat opgelig en dan vorentoe of agtertoe gestoot word. Sodra dit neergesit word druk die pote in die grond in om die kruiwa te rem.

Kruiwaens word ook soms tydens boeresport vir kruiwaresies gebruik.




</doc>
<doc id="72883" url="https://af.wikipedia.org/wiki?curid=72883" title="NG gemeente Lichtenburg">
NG gemeente Lichtenburg

Die NG gemeente Lichtenburg is een van die eerste gemeentes van die Nederduitse Gereformeerde Kerk in die destydse Wes-Transvaal.

Die dorpie Lichtenburg is in 1868 uitgegee deur H.A. Greeff, die skoonvader van genl. Koos de la Rey. Aanvanklik het die inwoners kerklik onder die Nederduitsch Hervormde gemeente Zeerust of die NG gemeente Jacobsdal (op die plaas wat bekendgestaan het as Vergenoeg No. 46) in die distrik Marico geval.

Maar eers in 1885, ná die Eerste Vryheidsoorlog en ná die vereniging van die NH en NG Kerk, toe ds. H.J.L. du Toit die werk by ds. Jooste kom oorneem, dat die indertydse Nederduitse Hervormde of Gereformeerde Kerk (die Verenigde Kerk) oorgaan tot die stigting van 'n gemeente hier, waarvan die verste punt sowat 110 km gemeet en die ledetal maar 'n skrale 300 getel het. Die eerste kerkraadsvergadering is op 10 Junie 1885 gehou en word ds. Du Toit tot konsulent benoem en die eerste Nagmaal vir Augustus daardie jaar bepaal. Die nuwe gemeente ontvang van weduwee H.A. Greeff die kerkplein en 'n erf vir die pastorie, 'n geskenk van haar oorlede eggenoot aan die kerk.

Die gemeente se eerste herder en leraar was dan ook die konsulent, ds. H.J.L. du Toit. Hy is hier bevestig op 23 April 1886. Ná sy groot en veelsydige werk in die gemeente verlaat hy Lichtenburg op 26 November 1904 om die NG gemeente Richmond in die teenswoordige Noord-Kaapse Sinode te gaan help, waar hy bly tot 1930. Die gemeente se tweede leraar was ds. J.A. Beyers, wat hier bevestig is op 25 Maart 1904. Hy verlaat die gemeente op 8 Desember 1912 om die breuke wat daar in die gemeente George ontstaan het, te gaan heel.

As Lichtenburg se derde NG leraar word ds. J.G. Perold op 11 April 1912 bevestig.

In 1878 het die eerste kerkie onder die leiding van die konsulent, ds. J. P. Jooste van die NG gemeente Potchefstroom, verrys en 13 jaar later het die ywer van ds. Du Toit dit sover gebring dat 'n nuwe Godshuis van klip ingewy kon word en wel in Januarie 1891. Die donker oorlogswolke van die Anglo-Boereoorlog het ook oor Lichtenburg swaar gehang. Die eerste pastorie, waaraan bouwerk al in 1885 begin is, moes tydens die Tweede Vryheidsoorlog as hoofkwartier van die Engelse soldate dien. Dié gebou is onder ds. Beyers met 'n nuwe vervang.

Tydens ds. Beyers se bediening is die noordelike gewel aan die kerkgebou aangebring, terwyl ds. Perold, wat hier gestaan het tot 1919, gesorg het vir die innerlike verfraaiing van die kerk deur galerye en nuwe banke aan te bring, en onder ds. P. du Toit (1920-'30), later Armesorg-sekretaris van die Kaapse Kerk, is die kerkgebou van sy statige toring met uurwerk en 'n pragtige orrel voorsien.

Dit was onder hierdie leraar dat Lichtenburg geweldige veranderinge ondergaan het. Die delwerye, sowat 20 km noord van die dorp, het in 1926 oopgegaan en tienduisende mense saamgetrek. In 'n oogwink het die nood, geestelik en finansieel, hoog gestyg. Selfs die Sinodale Armesorgkommissie moes finansieel die hand uitsteek, terwyl leraars van die omliggende gemeentes hulle die geestelike nood aangetrek en gehelp het. Permanente arbeiders soos di. P.L. Lourens en D.N.J. du Toit, bygestaan deur mes. Cillié en Kotze, het hulle hande meer as vol gehad met die geestelike bearbeiding. Kerkgeboue van sink is oral opgerig en alles was spoedig onder beheer. Maar so snel as wat die toestroming was, so vinnig het die ontvolking weer plaasgevind toe die delwerye uitgewerk raak sodat daar selfs al teen 1950 nouliks 300 gevestigde delwers oorgebly het.

Intussen het ook ander dinge snel ontwikkel, soos veral die opvoeding en onderwys. Twee groot koshuise vir seuns en dogters het verrys. Twee groot en gerieflike kerksale kon in 1920 en 1926 respektiewelik ingewy word. Ná ds. P. du Toit het ds. T.D. Potgieter die gemeente meer as 16 jaar bedien. Toe hy die gemeente in 1947 verlaat, het di. S. T. Potgieter reeds twee jaar aan sy sy gestaan as medeleraar. Intussen het ook ds. G. F. Gerber die gemeente twee jaar as medeleraar bedien.

Die dorp Lichtenburg het tot vroeg in 2011 'n volle vyf NG gemeente gehad, waarna dit deur 'n samesmelting tot vier afgeneem het. Die eerste plaaslike afstigting van die moedergemeente was Lichtenburg-Wes in 1950 en kort daarna Lichtenburg-Oos in 1952. In 1962 kom Lichtenburg-Noord aan die beurt, maar omdat die lidmate van die Wes- en Noord-gemeente mettertyd te min geword het om sinvol afsonderlik voort te bestaan, smelt dié twee gemeentes op 1 Maart 2011 saam as die NG gemeente Lig en Lewe. Die gemeente Sederpark is in 1974 afgestig.

Buiten die drie NG gemeentes, het Lichtenburg ook nog vier gemeentes van die sogenaamde susterkerke. Die Lichtenburgse gemeente van die Nederduitsch Hervormde Kerk is op 10 Oktober 1891 gestig en dié kerkverband se gemeente Lichtenburg-Oos op 13 September 1958. Die Gereformeerde Kerk se gemeente Lichtenburg is in 1893 gestig en sluit buiten Lichtenburg en omgewing, ook Coligny en Kieserville in. Die plaaslike gemeente van die Afrikaanse Protestantse Kerk is reeds in die eerste jaar van dié kerkverband se bestaan gestig en wel op 2 Julie 1987. 

Die statistiek van dié vier gereformeerde kerke se gemeentes op Lichtenburg vir enkele, beskikbare jare lyk as volg (totaal vir doop- en belydende lidmate):



</doc>
<doc id="72884" url="https://af.wikipedia.org/wiki?curid=72884" title="Kruiser">
Kruiser

'n Kruiser is 'n vinnig varende oorlogskip. Hulle word gewoonlik aangewend ter bekamping van vyandige oorlogskepe, die patrollering van handelsroetes, verkenningstake en ter versterking van aanvalstuie. Die vaartuie kan groot afstande relatief vinnig aflê. Omdat missies lank kan neem, moet hulle ook goed ingerig wees om die bemanning te kan ondersteun.

Kruisers kan as volg geklassifiseer word:


Enkele voorbeelde van kruisers:


</doc>
<doc id="72887" url="https://af.wikipedia.org/wiki?curid=72887" title="Fregat">
Fregat

'n Fregat is 'n meestal kleinerige, lig bewapende, maar vinnige en ratse tipe oorlogskip. Die tipe skepe kom in verskeie groottes en het verskeie rolle oor die eeue vervul.

Tydens die era van seilskepe was fregatte klein, ratse skepe wat op groot skaal tydens die Amerikaanse Vryheidsoorlog, en later teen die Britte gebruik is. Hulle hoofdoel was om 'n kusstrook te verdedig.

Moderne fregatte dek 'n wye verskeidenheid van skepe. 'n Fregat is gewoonlik tussen 100 en 150 meter in lengte, het 'n bemanning van ongeveer 150-300 matrose en 'n waterverplasing van sowat 2000 tot 6000 ton. Hulle word gewoonlik ingespan ter bestryding van duikbote (onder die water), die beskerming van konvooie (op die water) en lugverdediging (bo die water). Fregatte is, meer as ander skepe, die werkesels van 'n vloot.


</doc>
<doc id="72888" url="https://af.wikipedia.org/wiki?curid=72888" title="First Canadian Place">
First Canadian Place

First Canadian Place (voorheen bekend as First Bank Building) is 'n 72-verdieping hoë wolkekrabber in Toronto, Kanada. Met 'n hoogte van 298 meter is dit tans die hoogste gebou in Kanada. Die gebou is in 1975 voltooi.


</doc>
<doc id="72891" url="https://af.wikipedia.org/wiki?curid=72891" title="Eduardo Francisco Dreyer">
Eduardo Francisco Dreyer

Eduardo Francisco Dreyer (Córdova, 14 Mei 1948), beter bekend as Dreyer, is 'n Argentynse sokkerspeler. Hy speel onder meer vir River Plate, Coritiba, Atlético-PR, Colorado, Londrina en Centenário.






</doc>
<doc id="72892" url="https://af.wikipedia.org/wiki?curid=72892" title="Duílio Dias Júnior">
Duílio Dias Júnior

Duílio Dias Júnior (Curitiba, 13 Maart 1957), beter bekend as Dreyer, is 'n voormalige Brasiliaanse sokkerspeler. Hy speel onder meer vir Coritiba, Portuguesa, America, Fluminense, Sporting, Estrela Amadora, Ovarense en Portimonense.







</doc>
<doc id="72893" url="https://af.wikipedia.org/wiki?curid=72893" title="Meso-Amerika">
Meso-Amerika

Meso-Amerika (Spaans: "Mesoamérica"; letterlik "Sentraal-Amerika" in Grieks) is 'n historiese kultuurlandskap in die huidige Sentraal-Amerika, waar vergelykbare beskawings tot die ontdekking van Amerika deur Christophorus Columbus in 1492 en die daaropvolgende Spaanse verowering in die 15de en 16de eeu bestaan het.
Hierdie beskawings sluit in die Nahua (Asteke, Tlaxcalteke en Tolteke), Boruca, Chichimeke, Huaxteke, Huichole, Maja (Lacandone), Mayangna, Mazateke, Mixe, Mixteke, Olmeke, Otomí, Purépecha, Totonake en Zapoteke.

Die gebied van Meso-Amerika maak deel uit van die huidige lande Meksiko, Belize, Guatemala, El Salvador, Honduras, Nicaragua en die noorde van Costa Rica.

Volgens die OESO se definisie is Meso-Amerika in ekonomiese opsigte 'n multinasionale streek in Sentraal-Amerika, wat uit die lande Belize, Costa Rica, El Salvador, Guatemala, Honduras, Nicaragua en Panama, asook die nege suidoostelike Meksikaanse deelstate Campeche, Chiapas, Guerrero, Oaxaca, Puebla, Quintana Roo, Tabasco, Veracruz en Yucatán bestaan.




</doc>
<doc id="72896" url="https://af.wikipedia.org/wiki?curid=72896" title="HMS Invincible (1907)">
HMS Invincible (1907)

Die HMS Invincible was 'n slagkruiser van die Britse Vloot tydens die Eerste Wêreldoorlog. Hy was ontwerp as 'n pantserkruiser maar later herklassifiseer as 'n slagkruiser. Hy het dieselfde slaankrag gehad as 'n slagskip - amper dieselfde as die "HMS Dreadnought" - maar het minder pantser gehad om sy spoed te vermeerder. Die ontwerp was nie suksesvol nie en hy en die susterskepe kon nie die straf verduur tydens die Slag van Jutland nie - drie skepe insluitende die "Invincible" ontplof tydens die slag met groot lewensverlies. Sy hoogtepunt was tydens die Slag van die Falkland-eilande.

Die skip het 17 250 ton water verplaas en was aangedryf deur vier stoomturbines wat 41,000 skeepsperdekrag gelewer het en het 'n topspoed van 25,5 knope verseker. Hy was toegerus met agt 12-duim-, sestien 4-duim kanonne en vier 18-duim torpedobuise.



</doc>
<doc id="72897" url="https://af.wikipedia.org/wiki?curid=72897" title="Rafael Cammarota">
Rafael Cammarota

Rafael Cammarota (São Paulo, 7 Januarie 1954), beter bekend as Rafael, is 'n Brasiliaanse sokkerspeler. Hy speel onder meer vir Corinthians, Coritiba, Grêmio Maringá, Atlético-PR, São José-SP, Sport, Fortaleza, Santo André en Ferroviária.







</doc>
<doc id="72898" url="https://af.wikipedia.org/wiki?curid=72898" title="SMS Stettin">
SMS Stettin

Die SMS Stettin was 'n ligte kruiser van die Duitse Vloot tydens die Eerste Wêreldoorlog en was die susterskip van die "SMS Nürnberg". Sy het 3,550 ton water verplaas en toegerus met tien 4.1-duim kanonne en twee 18-duim torpedobuise. Sy was aangedryf deur vier stoomturbines van 21,000 skeepsperdekrag en kon 25 knope behaal.



</doc>
<doc id="72899" url="https://af.wikipedia.org/wiki?curid=72899" title="Slag van Doggersbank">
Slag van Doggersbank

Die Slag van Doggersbank het plaasgevind op 24 Januarie 1915 tussen die Britse en die Duitse Vloot. Die slag was 'n Britse oorwinning en hulle het die Duitse skip "SMS Blücher" gekelder. Al die aksie het plaasgevind naby die Doggersbank in die Noordsee.




</doc>
<doc id="72901" url="https://af.wikipedia.org/wiki?curid=72901" title="Paaltjiewagter">
Paaltjiewagter

Die paaltjiewagter is 'n veldwerkposisie in krieketspel. Die rol van die paaltjiewagter is in krieketwet nr. 40 beskryf.

Die paaltjiewagter is 'n spesialisveldwerker van die boul- en veldwerkspan wat direk agter die paaltjies plek inneem, en is die enigste speler wat verantwoordelik is om ál die balle wat geboul word af te keer (of te vang) indien die kolwer nie 'n hou met die kolf kon/wou uitvoer nie.

Dit kom verder daarop neer dat die paaltjiewagter in 'n posisie is om die meeste vangskote van enige veldwerker waar te neem, aangesien hy direk in die vlug van die bal staan (of hurk) wanneer dit deurskiet van, of moontlik skrams gereflekteer word (Engels: "nicked") deur die kolwer voor die paaltjies.

Die paaltjiewagter moet ook sorg dat die teenstander-kolwer altyd binne sy kolfkampie bly, deur te dreig om 'n stonkpoging uit te voer wanneer die kolwer "ronddwaal" buite die kampie, nadat hy die bouler se aflewering agter gevang het.

'n Verdere belangrike taak van 'n paaltjiewagter is om, wanneer 'n dryfhou deur die kolwer uitgevoer is, direk by die paaltjies aan sy kant stelling in te neem. Hy doen dit in afwagting van die bal wat deur 'n medespanlid (veldwerker) teruggegooi sal word na die paaltjies toe van bv. die dekveld of die grens af. Indien hy die bal vroeg terug ontvang, kan hy die kolwer uithardloop deur sy paaltjies om te gooi. Aangesien hy die enigste veldwerker is wat handskoene mag dra, is dit die veiligste opsie om die bal na hóm in te gooi, eerder as na die bouler (aan die ander kant), wie se hande beseer kan word deur 'n harde ingooi.

Die paaltjiewagter is ook die enigste veldwerker wat beenskutte dra, alhoewel hulle deesdae korter en ligter is as kolfbeenskutte.

Uit bostaande kan afgelei word dat die paaltjiewagter 'n spesialisposisie op die veld is.


</doc>
<doc id="72904" url="https://af.wikipedia.org/wiki?curid=72904" title="Marco Aurélio Morais dos Santos">
Marco Aurélio Morais dos Santos

Marco Aurélio Morais dos Santos (Ponta Grossa, 6 Oktober 1965), beter bekend as Dida, is 'n Brasiliaanse sokkerspeler. Hy speel onder meer vir Colorado, Coritiba (1985-1986; 1994-1995), Corinthians, Palmeiras, Flamengo, Grêmio, Cerro Porteño, XV de Jaú, Ponte Preta en Pensacola.







</doc>
<doc id="72905" url="https://af.wikipedia.org/wiki?curid=72905" title="Luís Antônio Fernandes">
Luís Antônio Fernandes

Luís Antônio Fernandes (Ponta Grossa, 6 November 1957), beter bekend as Tostão, is 'n Brasiliaanse sokkerspeler. Hy speel onder meer vir Catanduvense, Santos, Goiás, Goianiense, Mixto, Cruzeiro, Coritiba (1986-1987;1989-1992), Inter de Limeira, Caldense, Internacional-SC, Rio Branco en Foz do Iguaçu.








</doc>
<doc id="72906" url="https://af.wikipedia.org/wiki?curid=72906" title="Reinaldo Felisbino">
Reinaldo Felisbino

Reinaldo Felisbino (Bauru, 17 April 1962), beter bekend as Lela, is 'n Brasiliaanse sokkerspeler. Hy speel onder meer vir Noroeste, Inter de Limeira, Santo André, Fluminense, Coritiba, Sampaio Corrêa, Noroeste, Central (PE), Lençoense (SP) en Palmares.




</doc>
<doc id="72911" url="https://af.wikipedia.org/wiki?curid=72911" title="Francisco Carlos Martins Vidal">
Francisco Carlos Martins Vidal

Francisco Carlos Martins Vidal (4 September 1962), beter bekend as Chicão, is 'n voormalige Brasiliaanse sokkerspeler. Hy speel onder meer vir Ponte Petra, Santo, Coritiba, Botafogo, Bragantino, Santa Cruz, Atlético-PR, Vitória, Remo, Atlético Sorocaba, Ituana en Portuguesa.




</doc>
<doc id="72912" url="https://af.wikipedia.org/wiki?curid=72912" title="Ademir Bernardes de Alcântara">
Ademir Bernardes de Alcântara

Ademir Bernardes de Alcântera (17 Desember 1962), beter bekend as Ademir Alcântera, is 'n voormalige Brasiliaanse sokkerspeler. Hy speel onder meer vir Cianorte, Pinheiros, Pelotas, Internacional, Vitória de Guimarães, Benfica, Boavista, Marítimo, Mogi Mirim en Coritiba.



</doc>
<doc id="72914" url="https://af.wikipedia.org/wiki?curid=72914" title="Edwald Yurk">
Edwald Yurk

Edwald Yurk (Guaratuba, 16 Mei 1962), beter bekend as Vavá, is 'n Brasiliaanse sokkerspeler. Hy speel onder meer vir Coritiba, Goiás, Palmeiras, Náutico, Avaí en Rio Branco-PR.





</doc>
<doc id="72916" url="https://af.wikipedia.org/wiki?curid=72916" title="Eriélton Carlos Pacheco">
Eriélton Carlos Pacheco

Eriélton Carlos Pacheco (Ponta Grossa, 26 September 1970), beter bekend as Pachequinho, is 'n voormalige Brasiliaanse sokkerspeler. Hy speel onder meer vir Ponte Petra, Santo, Coritiba, Bahia, Atlético-PR, Matonense en Paraná.



</doc>
<doc id="72918" url="https://af.wikipedia.org/wiki?curid=72918" title="Alexsandro de Souza">
Alexsandro de Souza

Alexsandro de Souza (Curitiba, 14 September 1977), beter bekend as Alex, is voormalige 'n Brasiliaanse sokkerspeler. Hy het onder meer vir Coritiba (1995–1997; 2013–2014), Palmeiras (1997–2000; 2001 en 2002), Flamengo, Cruzeiro (2001; 2002–2004), Parma en Fenerbahçe.
















</doc>
<doc id="72921" url="https://af.wikipedia.org/wiki?curid=72921" title="Rooiwangmuisvoël">
Rooiwangmuisvoël

Die Rooiwangmuisvoël ("Urocolius indicus") is 'n standvoël wat feitlik dwarsoor Suider-Afrika voorkom. In Engels staan die voël bekend as die "Red-faced mousebird".

Die voël is blougrys met 'n rooi gesigsvel en 'n dofgeelkaneel tint oor die gesig, bors en ondervlerke. Die bene is rooierig. Die jong voëls het 'n groenerige gesigsvel. Die voël word tot 34 cm lank en weeg 40-70 gram.

Die voël maak 'n "tsie-tie-tie"-fluit.

Hulle leef in savanne, boomveld, laaglandfynbos en tuine.




</doc>
<doc id="72922" url="https://af.wikipedia.org/wiki?curid=72922" title="Witkruismuisvoël">
Witkruismuisvoël

Die Witkruismuisvoël ("Colius colius") is 'n standvoël wat voorkom in Namibië - uitgesonder die noordooste en Caprivistrook - die Wes-Kaap, Noord-Kaap en die weste van Noordwes en die Vrystaat. In Engels staan die voël bekend as "White-backed mousebird".

Die voël is ligter as die Gevlekte muisvoël. Die snawel is blouwit met 'n swart punt en die bene is pienk. Die voël word tot 31 cm lank en weeg tussen 30 tot 55 gram.




</doc>
<doc id="72929" url="https://af.wikipedia.org/wiki?curid=72929" title="Bruinwipstert">
Bruinwipstert

Die Bruinwipstert ("Cercotrichas signata") is 'n standvoël wat voorkom aan die ooskus en onmiddellike binneland van Suider-Afrika vanaf Port Elizabeth tot by Maputo. In Engels staan die voël bekend as die "Brown scrub robin".

Die voël word 16–18 cm lank en weeg 33-42 gram. Die voël is donkergrys aan die rugkant.




</doc>
<doc id="72930" url="https://af.wikipedia.org/wiki?curid=72930" title="Baardwipstert">
Baardwipstert

Die baardwipstert ("Cercotrichas quadrivirgata") is 'n standvoël wat voorkom in die Laeveld, suid en sentraal Mosambiek en wes, oos en noord Zimbabwe. In Engels staan die voël bekend as die "Bearded scrub robin".

Die voël word 14–16 cm lank en weeg 22-31 gram. Die voël is donkergrys aan die rugkant en het 'n geeloranje borsrand en sye.





</doc>
<doc id="72931" url="https://af.wikipedia.org/wiki?curid=72931" title="Slangverklikker">
Slangverklikker

Die Slangverklikker ("Cercotrichas coryphaeus") is 'n standvoël wat voorkom in die Wes-Kaap, Oos-Kaap, suidelike gedeelte van die Noord-Kaap en suidoos-Namibië. In Engels staan die voël bekend as die "Karoo scrub robin".

Die voël word 14–16 cm lank en weeg 18-23 gram. Die voël is grysbruin met die wipstert wat donkerder is. Die keel is ligter.




</doc>
<doc id="72933" url="https://af.wikipedia.org/wiki?curid=72933" title="Bonttobie">
Bonttobie

Die Bonttobie ("Haematopus ostralegus") is 'n swerwer wat soms aan die kus en riviermondings voorkom. In Engels staan die voël bekend as "Eurasian oystercatcher".

Die voël is swart op die rug met 'n wit borskant en daar is witstrepe op die vlerke, rug en kruis sigbaar in vlug.




</doc>
<doc id="72934" url="https://af.wikipedia.org/wiki?curid=72934" title="Wespedief">
Wespedief

Die Wespedief ("Pernis apivorus") is somerbesoeker-voël aan Suider-Afrika en word gesien vanaf November tot April. In Engels staan die voël bekend as "European honey buzzard".




</doc>
<doc id="72935" url="https://af.wikipedia.org/wiki?curid=72935" title="Watertrapper">
Watertrapper

Die Watertrapper ("Podica senegalensis") is 'n water standvoël wat voorkom aan die suid- en ooskus van Suid-Afrika, Gauteng, Limpopo, Mpumalanga, Zimbabwe en suidwes Mosambiek. In Engels staan die voël bekend as "African finfoot".

Watertrappers is watervoëls wat heelwat ooreenkoms met die slanghalsvoëls vertoon, maar 'n korter en stewiger nek en snawel het. Hulle word meestal op klein, dig begroeide riviere aangetref en is besonder sku. Watertrappers leef van klein waterdiertjies wat hulle vang terwyl hulle swem of duik. 

As watertrappers skrik, hardloop hulle soos bleshoenders op die water en soek so gou moontlik skuiling in digte plantegroei. Die nes word gewoonlik op 'n tak net bo die water gebou. Dit bestaan uit stokke en is met riete, gras en blare uitgevoer. Net 2 eiers word meestal in die lente gelê.





</doc>
<doc id="72937" url="https://af.wikipedia.org/wiki?curid=72937" title="Cléber Eduardo Arado">
Cléber Eduardo Arado

Cléber Eduardo Arado (São José do Rio Preto, 11 Oktober 1954), beter bekend as Cléber, is 'n voormalige Brasiliaanse sokkerspeler. Hy speel onder meer vir América, Mogi Mirim, Kyoto Sanga, Coritiba (1997; 1998–2000), Mérida, Atlético-PR, Portuguesa, Guarani, Avaí, Etti Jundiaí, Ceará en Rio Preto.






</doc>
<doc id="72938" url="https://af.wikipedia.org/wiki?curid=72938" title="Torpedojaer">
Torpedojaer

Die Torpedojaer is 'n tipe skip wat ontstaan het na die suksesvolle ontwikkeling van die torpedo tydens die laat 1800's.

Voor die ontwikkeling van die selfaangedrewe torpedo was see-oorloë beslis deur die nasie wat die skepe met die grootste kanonne gehad het. Die slagskip was die grootste vaartuig op see en van die grootstes het 21-duim kanonne gedra. Die skepe was ook goed gepantser om aanvalle van ander skepe te kon weerstaan. Die pantser was hoofsaaklik op die dek – tot 13-duim dik – en langs die skip bo die waterlyn. Met 'n torpedo kon so 'n slagskip egter gesink word deur 'n baie kleiner vaartuig omrede die topedo die slagskip onder die waterlyn kon tref. Die Franse het dit besef en torpedobote gebou om die mag van die Britse Vloot te neutraliseer. Die torpedobote was klein en baie vinnig (40 knope) en kon naby genoeg kom om torpedo's af te vuur sonder dat die slagskip dit kon keer. Soos die reikafstand van die torpedo's verbeter het, het die probleem groter geword.

Om die probleem die hoof te bied is die "Torpedobootjagter" (Engels: "Torpedo boat destoyers" afgekort na "Destroyers") en in Afrikaans Torpedojaer genoem, gebou om die torpedobote te vernietig. Die torpedojaer was groter as die torpedoboot en het self ook torpedo's gedra en kon snelhede van tot 36 knope en selfs vinniger haal. Wanneer vlote mekaar dus nader is die torpedojaers vooruitgestuur om die vyand se torpedobote te vernietig en ook selfs om torpedoaanvalle te loods. Hulle is ook gebruik om verkenningswerk te doen weens hul hoë snelheid.

Die koms van die vliegtuig het die rol van torpedojaers drasties verander. Slagskepe, en enige skip, was weerloos teen vliegtuie. Om hulself te beskerm is skepe en ook torpedojaers toegerus met lugafweerkanonne. Met hulle hoër snelheid het torpedojaers aan die kantsye van konvooie gevaar om 'n "sambreel" oor dié skepe te vorm in 'n poging om vliegtuie af te keer. Dit was nie werklik suksesvol nie. Die koms van missiele het die balans tussen skip en vliegtuig weer herstel.

Die effektiewe gebruik van duikbote het daartoe gelei dat torpedojaers ook gebruik is om duikbote te jag en konvooie te beskerm – 'n rol waarvoor hulle nie ontwerp was nie. Die fregat het later die rol as duikbootjagter oorgeneem.



</doc>
<doc id="72945" url="https://af.wikipedia.org/wiki?curid=72945" title="Doggersbank">
Doggersbank

Die Doggersbank is 'n groot, langwerpige sandbank in die suide van die Noordsee en begrens die Duitse Baai in die noordweste. In die weste is die kus van Groot-Brittanje en in die ooste die kus van Denemarke. Die Doggersbank het 'n lengte van tussen 300 en 350 kilometer van wes na oos, 'n breedte van sowat 120 kilometer en 'n oppervlakte van 17 600 km². Terwyl die Noordsee 'n gemiddelde diepte van 94 m het, is die Doggersbank gemiddeld net 30 m diep en 13 m op sy vlakste.

Die Doggersbank is veral bekend vir twee seeslae:


</doc>
<doc id="72947" url="https://af.wikipedia.org/wiki?curid=72947" title="Major Antônio Couto Pereira">
Major Antônio Couto Pereira

Major Antônio Couto Pereira, beter bekend as Couto Pereira is 'n sokkerstadion in Curitiba, Brasilië. Dit is die tuisstadion van Coritiba.


</doc>
<doc id="72949" url="https://af.wikipedia.org/wiki?curid=72949" title="Lys van Suid-Afrikaanse voëls (gegroepeer)">
Lys van Suid-Afrikaanse voëls (gegroepeer)

Hier volg 'n lys van Suid-Afrikaanse voëls gegroepeer volgens hulle Afrikaanse name. Hierdie lys groepeer alle voëls wat 'n deel van hulle naam deel saam. So, byvoorbeld, word alle Aasvoëls onder "Aasvoël" gelys. Dieselfde voëls word hier in suiwer alfabetiese volgorde gelys.

Die wetenskaplike naam van elke voël word ook aangedui. Dieselfde voël kan meer as een maal in die lys voorkom indien dit meer as een Afrikaanse naam het. Duplikaat Afrikaanse name van voëls kan nageslaan word deur die wetenskaplike naamlys van voëls te gebruik. 
























</doc>
<doc id="72955" url="https://af.wikipedia.org/wiki?curid=72955" title="Marquinhos Santos">
Marquinhos Santos

Marcos Vinícius dos Santos Gonçalves, beter bekend as Marquinhos Santos is 'n Brasiliaanse sokkerafrigter. Marquinhos Santor bestuur tans Coritiba.



</doc>
<doc id="72959" url="https://af.wikipedia.org/wiki?curid=72959" title="Kaalwangkatlagter">
Kaalwangkatlagter

Die Kaalwangkatlagter ("Turdoides gymnogenys") is 'n standvoël wat voorkom in noordwes Namibië. In Engels staan die voël bekend as "Bare-cheeked babbler".

Die voël is hoofsaaklik wit, die rug is bruin, die agternek is rooibruin en die vlerke is bruin.




</doc>
<doc id="72962" url="https://af.wikipedia.org/wiki?curid=72962" title="Witkatlagter">
Witkatlagter

Die Witkatlagter ("Turdoides bicolor") is 'n endemiese standvoël wat voorkom in sentraal en noordoos Namibië, Botswana, suidwes Zimbabwe en noordwes Suid-Afrika . In Engels staan die voël bekend as "South pied babbler".

Die voël is hoofsaaklik wit en swart. Die volwasse voël het swarterige vlerke en 'n ongemerket wit kop en rug. Die jong voël is ligbruin en word mettertyd witter. Die voël word 23–26 cm groot weeg 70-84 gram.




</doc>
<doc id="72964" url="https://af.wikipedia.org/wiki?curid=72964" title="Witkruiskatlagter">
Witkruiskatlagter

Die Witkruiskatlagter ("Turdoides hartlaubii") is 'n standvoël wat voorkom in die Kunenerivier-vallei, die Caprivistrook en die Okavangodelta. In Engels staan die voël bekend as "Hartlaub's babbler".




</doc>
<doc id="72967" url="https://af.wikipedia.org/wiki?curid=72967" title="Migrasie van voëls">
Migrasie van voëls

Die migrasie van voëls is die jaarlikse seisoenale migrasie wat verskeie voëls onderneem. Hulle broei gewoonlik op een plek, maar oorwinter elders. Die voordeel hiervan is dat hulle die gunstige weer en beskikbaarheid van voedsel in hul oorwinteringsgebied kan benut, veral as die broeigebied se winters te koud of as die dae te kort is. Voëls wat jaarliks trek, word trekvoëls genoemd, voëls wat die hele jaar op een plek deurbring word standvoëls genoem.

Die mens was al van vroeg af bewus van swaeltjies wat gedurende die winter "verdwyn" en betyds terugkeer vir die somer. Eers gedurende die 19e eeu is daar besef dat voëls migreer in plaas van hiberneer, soos vroeër gemeen is. 

Die Europese grysborsseeswaels ("Sterna paradisaea") migreer twee keer per jaar agter die somer aan. In Desember word die voel in die Antarktiese gebied en gedurende Julie in die Noordpoolgebied aangetref. 

Die voël vlieg jaarliks dus tot 40 000 km suid om te oorwinter en noord om te broei. Aanvanklik het die begrip migrasie slegs die periodieke en dramatiese omvangbeweging van voëls omvat, maar wetenskaplikes het in die loop van die 20e eeu ontdek dat baie meer organismes gedragspatrone toon wat as migrasie beskou kan word.

Op grond van voëls se trekgewoontes is daar vroeër ŉ onderskeid gemaak tussen trekvoëls en standvoëls. Die huidige beskouing is dat so 'n duidelike onderskeid nie gemaak kan word nie, aangesien groepe van party spesies migreer, terwyl ander groepe van dieselfde spesie die hele jaar op dieselfde plek deurbring. 

ŉ Voorbeeld hiervan is die Europese spreeu ("Sturnus vulgaris"). Lede van hierdie spesie wat in Oos-Europa hou, is volwaardige trekvoëls omdat die winter te straf is. Voëls van dieselfde spesie wat in die westelike dele van Europa hou, is slegs gedeeltelik trekvoëls. Die wintertemperature in Brittanje is nie so laag as in byvoorbeeld Moskou nie en die voëls het in die weste 'n beter kans op oorlewing. Migrasie verg ŉ groot hoeveelheid energie en 'n voel kan miskien minder energie gebruik en tog die winter oorleef deur op dieselfde plek te bly. 

Daar is onlangs gevind dat sommige voëls 'n nomadiese lewenswyse kan volg. Dit is gewoonlik voëls wat in ŉ ongunstige habitat hou, soos die rand van 'n woestyn, en gevolglik agter beskikbare voedselbronne aan trek. Voëls kan verskeie maniere van beweging gebruik om te trek. Die hoenderagtiges, soos tarentale, fisante en patryse, asook volstruise sal na hulle bestemming loop. 

Seevoëls, soos die pikkewyne, sal oor lang afstande swem om by hul bestemmings uit te kom. Die algemeenste manier van trek is egter om te vlieg. Die vlerke van vlieënde trekvoëls is gewoonlik lank en bale goed ontwikkel. Party voëls is klein, vaartbelyn en sterk vlieërs, soos swaeltjies, terwyl ander, soos die ooievaars, relatief groot en lomp is. 

Die swaeltjies is aktiewe vlieërs met die bykomende voordeel dat hulle hul prooi kan vang terwyl hulle vlieg. Hulle kan dus hul vlugte in ŉ klein aantal lang skofte onderneem omdat hulle nie hoef te land om te eet nie en hulle hoef ook nie soveel voedselreserwes soos die ander migrante op te berg nie. Voëls soos ooievaars is te groot om lang afstande aktief te vlieg en moet dus op gunstige lugstrome wag om tot by hul bestemming te sweef. Die meeste migrante pak hulle tog aan in swerms van wisselende grootte. 

Die algemeenste migrasierigting is van noord na suid en omgekeerd. Hierdie migrasies geskied gewoonlik tussen die kontinente van Europa en Afrika en is seisoensgebonde. Wat opvallend is, is dat die meerderheid van die migrante insekte-etend is. Hulle migreer voor die winter omdat hulle voedselbron, insekte, gedurende die winter baie skaars is. Deur agter die somer aan te vlieg, ervaar insekte-etende voëls 2 voordele: hulle hoef hulle nie aan te pas by uiterste klimaatsveranderinge nie omdat hulle altyd in warm klimate is, en hulle is altyd van 'n voldoende voedselvoorraad verseker omdat die insekte se rustyd gewoonlik verby is wanneer die voëls hul bestemming bereik. 

Eksperimente waarin voëls met ringe gemerk is, het bewys dat trekvoëls jaar vir jaar na ŉ spesifieke plek terugkeer. Hulle sal dus ook spesifieke trekroetes volg. Die voëls vermy grotendeels die Saharawoestyn en die Middellandse See en kom Afrika hoofsaaklik oor die Straat van Gibraltar en by die Midde-Ooste binne. Hulle kan nou met die Nylrivier en die Skeurvallei langs vlieg totdat hulle verder suid uitsprei. Daar is egter min oor die trekroetes in Afrika bekend. Hierdie noord-suid-migrante oorwinter gewoonlik in Afrika, maar keer betyds terug vir die Europese somer om daar te broei. 

'n Tweede soort migrasie is ŉ oos-wes- en omgekeerde migrasie, wat gewoonlik oor kort afstande geskied om agter reën of ŉ seisoenale beskikbaarheid van kos aan te trek. Voëls migreer oor lang afstande omdat hul ledemate hulle daartoe in staat stel. Migrasie maak dit vir voëls moontlik om 'n habitat te soek wat op 'n bepaalde tydstip aan hulle behoeftes voldoen.

Trekvoëls is voëls, soos die swaeltjie, wat elke jaar na warmer lande trek. As dit koud raak in Suid-Afrika vlieg swaeltjies byvoorbeeld na Europa, waar dit dan somer is. Trekvoëls kom elke keer na dieselfde plek, soms dieselfde nes terug.

Standvoëls is voëls wat somer en winter op dieselfde plek bly, soos die mossie.

Die roek is soms ‘n standvoël, maar ook soms ‘n trekvoël. Hoe verder na die ooste, hoe meer raak hulle trekvoëls. Wes-Europese roeke is grotendeels standvoëls.

Omgekeerde migrasie is die fenomeen waar voëls 180 grade in die verkeerde rigting vanuit hulle broeigebied vlieg. Dit kom veral by sangvoëls voor, waar die trekinstink geneties bepaal is. Omgekeerde migrasie word dikwels as verklaring gegee vir die dwaalgaste vanuit Sentraal-Asië wat in Europa opdaag, maar wat normaalweg in Suidoos-Asië oorwinter.




</doc>
<doc id="72972" url="https://af.wikipedia.org/wiki?curid=72972" title="Okkerneut">
Okkerneut

'n Okkerneut is die eetbare saad van enige boom van die genus "Juglans", maar veral van die egte okkerneut, "Juglans regia". Gebreekte neutvrug van die Oostelike swartokkerneut "Juglans nigra" is ook in kleinmaat in die handel beskikbaar, soos tewens voedsel wat uit die neutvrug van die botterneut "Juglans cinerea" berei word.

Okkerneutsade bevat 'n hoë konsentrasie voedingstowwe, veral proteïene en noodsaaklike vetsure. Okkerneute, soos ander boomneute, moet behandel en sorgsaam gestoor word. Gebrekkige berging stel okkerneute bloot aan insek- en swambesmettings, waar laasgenoemde aflatoksien vrystel - 'n potente karsinogeen. 'n Swambesmette okkerneutbesending behoort nie ondersoek en dan benut te word nie; die volle besending is ongeskik vir verbruik.
Okkerneute is die geronde, enkelsadige steenvrugte van 'n okkerneutboom. Die okkerneutvrug word omhul deur 'n groen, leeragtige, vlesige huls. Die huls is oneetbaar. Na die vrugoes sal die verwydering van die huls die geplooide okkerneutdop blootstel, wat uit twee helftes bestaan. Hierdie dop is hard en omvat die vrugkern, wat ook uit twee helftes bestaan wat deur 'n partisie van mekaar geskei word. Die saadkerne - algemeen beskikbaar as dopokkerneute - is gehul in 'n bruin saadmantel wat antioksidante bevat. Die antioksidante beskerm die olieryke saad teen atmosferiese suurstof en gevolglike bederf.

Die twee soorte wat mees algemeen vir hul sade verbou word is die egte okkerneut en swartokkerneut. Die egte okkerneut ("J. regia") het sy ontstaan in Persië, en die swartokkerneut ("J. nigra") is inheems aan oostelike Noord-Amerika. Die swartokkerneut is ryk gegeurd, maar weens die harde dop en morsige onthulsingsproses is dit nie van groot kommersiële waarde in neutverbouing nie. Die handelsvariëteite is byna almal kruisings van die egte okkerneut.

Ander spesies sluit in "J. californica", die Kaliforniese swartokkerneut (dikwels aangewend as 'n onderstam vir kommersiële verbouing van "J. regia"), "J. cinerea" (botterneute), en "J. major", die Arizona-okkerneut.

Okkerneute bring hul loof laat voort, tipies nie voor die latere helfte van die lenteseisoen nie. Hulle stel ook chemikalië in die grond vry wat mededingende plantegroei belemmer. Gevolglik moet blom- of groentetuine nie te naby aan hierdie bome aangelê word nie.

Die huls van 'n okkerneut bevat 'n sap wat geredelik enigiets bevlek waarmee dit in aanraking kom. Dit is al as 'n kleurstof vir tekstielware aangewend.


</doc>
<doc id="72974" url="https://af.wikipedia.org/wiki?curid=72974" title="Mungarra-kragstasie">
Mungarra-kragstasie

Die Mungarra-kragstasie is 'n kragsentrale 50 km suid-oos van Geraldton in Wes-Australië. Dit word deur natuurlike gas aangedryf. Drie gasturbines word ingespan om 'n totale uitset van 112 MW se elektrisiteit te lewer.

Die stasie is in 1990 in bedryf gestel.



</doc>
<doc id="72983" url="https://af.wikipedia.org/wiki?curid=72983" title="Rooikol-bokvis">
Rooikol-bokvis

Die rooikol-bokvis ("Parupeneus heptacanthus") is 'n vis wat in die Indiese-Pasifiese area, die Rooisee en aan die ooskus van Afrika vanaf die Persiese Golf tot by die Oos-Kaap voorkom. In Engels staan die vis bekend as die "Redspot goatfish".

Die vis is goudkleurig tot pienk op die rugkant en daar is dowwe horisontale strepe op die lyf. Die skubbe onder die dorsalevin het ligblou kolle op en daar is 'n rooi kol net onder, agter die dorsale vin.





</doc>
<doc id="72988" url="https://af.wikipedia.org/wiki?curid=72988" title="ISSN">
ISSN

'n ISSN (Engelse afkorting vir "International Standard Serial Number") is 'n unieke nommer wat gebruik word om periodiese publikasies te identifiseer. Dit word gebruik om tydskrifte, dagblaaie, asook weeklikse en jaarlikse publikasies te identifiseer, maar kan ook vir ander tipes media, soos 'n periodiese disket of laserskyf gebruik word. As dieselfde periodiese publikasie in beide gedrukte en elektroniese formate beskikbaar is, kan dit moontlik twee ISSN-kodes hê - 'n p-ISSN ("print" of gedrukte ISSN) en 'n e-ISSN (elektroniese ISSN).

'n ISSN het agt syfers wat uit twee groepe van 4 syfers bestaan en deur 'n strepie geskei word. Die laaste syfer is 'n kontrolesyfer, maak kan ook 'n 'X' wees. 'n Voorbeeld van so 'n kode is: "ISSN 1240-2346".

Dit is in 1975 geskep as ISO-standaard 3297. ISO-subkomitee "TC 46/SC 9" is vir die standaard verantwoordelik.


</doc>
<doc id="73064" url="https://af.wikipedia.org/wiki?curid=73064" title="Norman Davies">
Norman Davies

Ivor Norman Richard Davies (* 8 Junie 1939) is 'n Brits-Poolse geskiedkundige van Walliese afkoms wat met sy werke oor die geskiedenis van Europa, Pole en die Verenigde Koninkryk internasionale bekendheid verwerf het.

Davies is as seun van Richard en Elizabeth Davies in Bolton, Lancashire gebore. Hy het sy akademiese opleiding tussen 1957 en 1958 in Grenoble, Frankryk en daarna onder A. J. P. Taylor aan die Magdalen-kollege te Oxford ontvang waar hy in 1962 die graad B.A. in Geskiedenis verwerf het. Vier jaar later het Davies die graad M.A. aan die Universiteit van Sussex ontvang en daarnaas ook in Perugia, Italië gestudeer. Hy was daarna van voorneme om akademiese opleiding vir die graad Ph.D. in die Sowjetunie te volg, maar nadat sy aansoek om 'n visum nie goedgekeur is nie, het hy sy studies aan die Jagielloniese Universiteit te Kraków, Pole voortgesit waar hy navorsing oor die Pools-Sowjet-Russiese Oorlog gedoen het. Aangesien hierdie oorlog in die destydse amptelike Poolse historiografie geïgnoreer is, was Davies genoodsaak om die titel van sy afhandeling na "Die Britse buitelandse beleid teenoor Pole, 1919-20" te wysig. Nadat die graad Ph.D. in Kraków in 1968 aan Davies toegeken is, het die Engelse weergawe van die teks in 1972 onder die titel "White Eagle, Red Star. The Polish-Soviet War 1919-20" verskyn. 

Vanaf 1971 het Davies Poolse geskiedenis by die Skool vir Slawiese en Oos-Europese Studies aan die Universiteit van Londen gedoseer waar hy in 1985 as professor aangewys is. Hy het hierdie pos tot en met sy aftreding in 1996 beklee. Hy was vervolgens tussen 1997 en 2006 'n "Supernumerary Fellow" by die Wolfson-kollege in Oxford. Tydens sy loopbaan het Davies in 'n verskeidenheid lande gedoseer, waaronder die Verenigde State, Kanada, Australië, Japan, die Volksrepubliek China, Pole en die meeste ander Europese lande.

Norman Davies is getroud met Maria Korzeniewicz, 'n Poolse dosent en boorling van Dąbrowa Tarnowska. Uit die huwelik is twee seuns gebore. Norman Davies woon tans in Oxford en Kraków. In Julie 2014 het Davies Poolse burgerskap aanvaar.



</doc>
<doc id="73066" url="https://af.wikipedia.org/wiki?curid=73066" title="Mostar">
Mostar

Mostar (Cyrilliese alfabet: Мостар) is 'n etnies verdeelde stad in suidelike Bosnië-Herzegowina met ongeveer 110 000 inwoners. Die stad is die vyfde grootste in die land en is een van die belangrikste nedersettings in die gebied Herzegowina. Die "Ou-brug" ("Stari Most") in die historiese stadskern van Mostar is in 2005 deur UNESCO as wêrelderfenisgebied gelys.



</doc>
<doc id="73080" url="https://af.wikipedia.org/wiki?curid=73080" title="Langstertkoekoek">
Langstertkoekoek

Die Langstertkoekoek ("Cercococcyx montanus") is 'n koekoek spesie in die Cuculidae familie. Dit is heelwat kleiner as die Afrikaanse of Europese koekoek maar het 'n besondere lang dun stert.

Dit kom voor in Burundi, Demokratiese Republiek van die Kongo, Kenia, Malawi, Mosambiek, Rwanda, Tanzania, Uganda, Zambia, and Zimbabwe.

Die voël is 'n broeiparasiet maar die gashere is onbekend.





</doc>
<doc id="73082" url="https://af.wikipedia.org/wiki?curid=73082" title="Kwesbare spesie">
Kwesbare spesie

’n Kwesbare spesie is ’n spesie wat op die IUBN-rooilys, die Internasionale Unie vir die Bewaring van die Natuur en Natuurlike Hulpbronne se lys van bewaringstatus, aangedui word as waarskynlik om uit te sterf tensy die omstandighede verbeter wat sy voortbestaan en voortplanting bedreig. Daar is tans 4 728 diere en 4 914 plante wat as "Kwesbaar" geklassifiseer is, in vergelyking met 1998 se syfers van 2 815 en 3 222 onderskeidelik.

Kwesbaarheid word gewoonlik veroorsaak deur die verlies of vernietiging van die spesie se habitat. So ’n spesie is nie bedreig of kritiek bedreig nie, maar uitwissing staar dit op medium termyn in die gesig. 



</doc>
<doc id="73083" url="https://af.wikipedia.org/wiki?curid=73083" title="Reis">
Reis

Die term reis verwys in die vervoerekonomie na die voortbeweging van een of meer persone oor 'n langer tydperk, sy dit te voet of per voertuig, om 'n bepaalde bestemming te bereik en daarna weer na die vertrekpunt terug te keer. Dit sluit nie pendelaarritte in nie. In toerisme behels die term sowel die reis self asook die verblyf by die bestemmingsplek.

Die woord "reis", afgelei van die ouer Germaanse werkwoord "reisa" ("rys, verrys"), kom vir die eerste keer in 9de eeuse Duitse tekste voor en het destyds na 'n tog of trek verwys. Reise as vakansies was onbekend. Middeleeuse mense, wat 'n reis onderneem het, was gewoonlik by oorlogstogte betrokke. Hiervan afgelei is die middeleeuse woorde "reisec" ("berede") en "reisiger" wat na 'n berede soldaat verwys het. 'n Ander soort reis was pelgrimstogte, byvoorbeeld op die Jakobsweg na Santiago de Compostela in Spanje. Ook besigheidsreise is aanvanklik veral langs pelgrims- of seeroete onderneem. Reise na vreemde lande het baie gevare ingehou, terwyl landkaarte of atlasse nouliks beskikbaar was, en daar was hoë koste aan sulke togte verbonde.

In die 16de en 17de eeu het Europese adellikes begin om sogenaamde kavaliersreise of "Grand Tours" om opvoedkundige redes te onderneem. Later het ook welvarende burgerlikes geesdrif vir kulturele reise getoon. Vakansiereise soos ons dit vandag ken is eers vanaf die 19de eeu onderneem. Georganiseerde reise of reispakkette het danksy die baanbrekerswerk van Thomas Cook in die Verenigde Koninkryk gewild geraak. Moderne vervoermiddels soos treine, stoomskepe en later ook motors, busse en vliegtuie het die tydperk van massatoerisme ingelui wat danksy stygende reële inkomste vir steeds groter lae van die bevolking bekostigbaar geword het. Die toerismebedryf is tans een van die belangrikste dienstesektore.


</doc>
<doc id="73084" url="https://af.wikipedia.org/wiki?curid=73084" title="Kritiek bedreigde spesie">
Kritiek bedreigde spesie

’n Kritiek bedreigde spesie is ’n spesie wat op die IUBN-rooilys, die Internasionale Unie vir die Bewaring van die Natuur en Natuurlike Hulpbronne se lys van bewaringstatus, aangedui word as hoogs waarskynlik om in die natuur uit te sterf. Daar is tans 2 129 diere en 1 821 plante wat as "Kritiek bedreig" geklassifiseer is, in vergelyking met 1998 se syfers van 854 en 909 onderskeidelik.

Omdat die rooilys nie ’n spesie as "Uitgestorwe" klassifiseer voordat uitgebreide opnames gedoen is nie, kan plante en diere op die lys van kritiek bedreigde spesies reeds uitgestorwe wees. ’n Nuwe kategorie, "Moontlik uitgestorwe", is al voorgestel vir sulke spesies.



</doc>
<doc id="73085" url="https://af.wikipedia.org/wiki?curid=73085" title="Uitgestorwe in die natuur">
Uitgestorwe in die natuur

Uitgestorwe in die natuur is 'n kategorie op die IUBN-rooilys, die Internasionale Unie vir die Bewaring van die Natuur en Natuurlike Hulpbronne se lys van bewaringstatus, vir spesies wat net in aanhouding oorleef het of in 'n gebied aangehou word buite hul historiese habitat.

Nie alle diere en plante wat dus in dié kategorie val, is noodwendig uitgestorwe of selfs skaars nie. "Ameca splendens" is byvoorbeeld in die natuur uitgestorwe, maar was 'n ruk lank 'n gewilde vis onder akwariste. Die visse is nou minder in aanvraag en hul voortbestaan word tans bedreig.
Van die reuse-Galápagos-skilpad ("Geochelone nigra abingdoni") was net een oor, 'n mannetjie met die naam 'Eensame George', tot met sy dood in Junie 2012. Daar is geglo die skilpad het heeltemal uitgesterf totdat 'n Hongaarse weekdierkundige Eensame George op 1 Desember 1971 op die Galápagos-eiland Pinta gesien het. Hy was sedertdien 'n simbool van bewaringspogings in die algemeen en die Galápagos-eilande in die besonder. Toe hy op 24 Junie 2012 dood is, is weer geglo die spesie het uitgesterf. Kort daarna is 17 hibridiese Galápagos-skilpaaie gevind en daar word nou probeer om die subspesie terug te teel in 'n suiwer vorm. As dit slaag, sal dit die eerste keer wees dat 'n spesie weer voortbestaan nadat dit as "Uitgestorwe" geklassifiseer is.



</doc>
<doc id="73086" url="https://af.wikipedia.org/wiki?curid=73086" title="Byna-bedreigde spesie">
Byna-bedreigde spesie

’n Byna-bedreigde spesie is ’n spesie op die IUBN-rooilys, die Internasionale Unie vir die Bewaring van die Natuur en Natuurlike Hulpbronne se lys van bewaringstatus, wat bedreig word deur moontlike uitsterwing in die nabye toekoms, hoewel dit nie tans kwalifiseer vir bedreigde status nie. Die IUBN glo dis belangrik dat dié status van tyd tot tyd hersien word.

Die eienskappe van byna-bedreigde spesies is min of meer dieselfde as vir kwesbare spesies, soos die bedreiging van hul voortbestaan en voortplanting. Vanaf 2001 sluit dit ook spesies in wat afhanklik is van bewaringspogings om te keer dat hulle bedreigde status verwerf.


</doc>
<doc id="73087" url="https://af.wikipedia.org/wiki?curid=73087" title="Veilige spesie">
Veilige spesie

’n Veilige spesie is ’n kategorie op die IUBN-rooilys, die Internasionale Unie vir die Bewaring van die Natuur en Natuurlike Hulpbronne se lys van bewaringstatus, vir diere en plante wat nie kwalifiseer vir enige ander status soos bedreig, byna-bedreig of kritiek bedreig nie. 

’n Spesie behoort nie in dié kategorie geplaas te word sonder deeglike evaluering van sy bevolking nie. Genoegsame inligting is dus nodig om te bepaal dat geen bedreiging die spesie in die gesig staar nie.
Hoewel die IUBN "Veilige spesies" nie beskou as ’n ware rooilyskategorie nie, val 15 636 spesies nog in dié kategorie (soos in 2006). Dit sluit in 14 033 diere, wat verskeie ongespesifiseerde spesies insluit soos ’n padda van die genus "Philautus". Daar is ook 101 dieresubspesies en 1 500 plante (1 410 spesies, 55 subspesies en 35 variëteite). 

Die mens is in 2008 amptelik geëvalueer en val ook in dié kategorie. 



</doc>
<doc id="73089" url="https://af.wikipedia.org/wiki?curid=73089" title="Grysrugkwêkwêvoël">
Grysrugkwêkwêvoël

Die Grysrugkwêkwêvoël ("Camaroptera brevicaudata") is 'n klein voëltjie in die Cisticolidae familie. Die voël kom in Afrika suid van die Sahara voor. Onlangse studies dui daarop hierdie spesie en die Groenrugkwêkwêvoël moontlik dieselfde spesie is.

Hierdie skugter voëltjie word tipies laag in digte dekking gevind. Die Grysrugkwêkwêvoël bind groot blare onder in 'n bos saam en bou 'n ​​grasnessie in die blare. Dit broei normaalweg op twee tot drie eiers.

Hierdie voël het 'n grys rugkant en 'n grys kort skewe stert. Die vlerke is olyfkleurig en die onderkant witterige grys. Die geslagte lyk eenders, maar jong voëltjies is ligter geel op die bors.

Soos die meeste sangers is die Grysrugkwêkwêvoël insekvretende. Die voël se roep is 'n huil "sheee ... sheee" en dit fluit 'n skerp "twik twik twik twik twik".





</doc>
<doc id="73091" url="https://af.wikipedia.org/wiki?curid=73091" title="Groenrugkwêkwêvoël">
Groenrugkwêkwêvoël

Die Groenrugkwêkwêvoël ("Camaroptera brachyura") is 'n klein voëltjie in die Cisticolidae familie. Die voël kom in Afrika suid van die Sahara voor. Onlangse studies dui daarop hierdie spesie en die Grysrugkwêkwêvoël moontlik dieselfde spesie is.

Hierdie skugter voëltjie word tipies laag in digte dekking gevind. Die Groenrugkwêkwêvoël bind groot blare onder in 'n bos saam en bou 'n ​​grasnessie in die blare. Dit broei normaalweg op twee tot drie eiers.

Hierdie voël het 'n grys rugkant en 'n grys kort skewe stert. Die vlerke is olyfkleurig en die onderkant witterige grys. Die geslagte lyk eenders, maar jong voëltjies is ligter geel op die bors.

Soos die meeste sangers is die Groenrugkwêkwêvoël insekvretende. Die voël se roep is 'n huil "sheee ... sheee" en dit fluit 'n skerp "twik twik twik twik twik".

Die mooimeisie, 'n broeiparasiet, gebruik hierdie voël as broeigasheer vir sy kleintjies.





</doc>
<doc id="73093" url="https://af.wikipedia.org/wiki?curid=73093" title="Uitsterwing">
Uitsterwing

Uitsterwing in biologie en ekologie is die einde van ’n organisme of groep organismes (takson), gewoonlik ’n spesie. Die oomblik van uitsterwing word gewoonlik beskou as die dood van die laaste lid van die spesie, hoewel die vermoë om aan te teel waarskynlik vroeër reeds verloor is. Omdat die gebied waarin ’n spesie voorkom moontlik baie groot is, is dit moeilik om die presiese oomblik vas te stel en word dit gewoonlik in terugskou gedoen. Soms gebeur dit dat ’n spesie wat as uitgesterf beskou word, "weer sy verskyning maak".

Deur evolusie maak nuwe spesies hul verskyning wanneer ’n nuwe variëteit van ’n organisme ’n ekologiese nis kan vind en tot sy voordeel gebruik, en spesies sterf uit wanneer hulle nie meer in veranderende omstandighede of weens sterker kompetisie kan oorleef nie. Die verhouding tussen ’n dier en sy ekologiese nis is goed aangeteken. ’n Tipiese spesie sterf uit binne 10 miljoen jaar ná sy eerste verskyning, hoewel sommige spesies honderdmiljoene jare lank feitlik onveranderd kan voortleef.

Die meeste spesies het uitgesterf voor die mens sy verskyning gemaak het; daar word voorspel dat 99,9% van alle spesies wat ooit op aarde bestaan het, reeds uitgestorwe is.

Massa-uitsterwings is relatief skaars, hoewel geïsoleerde uitsterwings algemeen voorkom. Uitsterwings is van redelik onlangs af eers aangeteken en wetenskaplikes is bekommerd oor die tempo waarmee spesies uitsterf. Baie spesies wat uitsterf, is nooit wetenskaplik gedokumenteer nie. Sommige wetenskaplikes glo tot die helfte van alle spesies wat tans bestaan, kan teen die jaar 2100 uitgesterf wees.

’n Spesie sterf uit wanneer die laaste lid doodgaan. Uitsterwing is dus ’n voldonge feit wanneer daar geen oorlewende lede is wat kan voortplant en ’n nuwe generasie skep nie. ’n Spesie kan funksioneel uitgestorwe wees as daar net ’n paar lede bestaan wat weens onder meer swak gesondheid, ouderdom, yl verspreiding oor ’n groot gebied of te min lede van albei geslagte nie kan voortplant nie.
Om ’n spesie as uitgestorwe te verklaar, moet daar ’n duidelike definisie van die spesie wees. Dit moet duidelik onderskei kan word van enige ouer- of dogterspesie, of enige verwante spesies.

Soms word die woord "uitgestorwe" in ekologie gebruik om te verwys na plaaslike uitsterwing, waar ’n spesie nie meer in ’n sekere gebied bestaan nie, maar wel nog elders. Die verskynsel is ook bekend as uitroeiing. Dit kan beveg word deur lede van die spesie van elders na die spesifieke gebied te bring. Spesies wat nie uitgestorwe is nie, maar deur uitsterwing bedreig word, word geklassifiseer as bedreig, byna bedreig of krities bedreig.

’n Belangrike aspek van uitsterwing tans is pogings deur die mens om spesies wat op die Internasionale Unie vir die Bewaring van die Natuur en Natuurlike Hulpbronne se rooilys voorkom, te bewaar. Dit is spesies wat nie meer in hul historiese habitat voorkom nie, maar net in aanhouding of in ’n beheerde gebied in die natuur. Van dié spesies is funksioneel uitgestorwe, aangesien hulle nie meer deel van hul natuurlike habitat is nie en dit onwaarskynlik is dat hulle weer in die natuur vrygelaat kan word.

Die uitsterwing van een spesie kan ook ’n kettingreaksie tot gevolg hê wat kan lei tot die uitsterwing van ander spesies. Dit kom veral voor waar ’n spesie ’n buitengewoon groot invloed op sy omgewing het.

Soms is daar afstammelinge van ’n uitgestorwe spesie en soms nie. Dogterspesies kan uit ouerspesies ontstaan wat die meeste van laasgenoemde se gene dra en hoewel die ouerspesie uitgesterf het, bly die dogterspesie voortbestaan. Dit word pseudo-uitsterwing genoem.

Pseudo-uitsterwing is moeilik om te bevestig tensy ’n mens sterk bewyse het wat ’n bestaande spesie aan ’n uitgestorwe spesie koppel. Daar word byvoorbeeld soms beweer dat die uitgestorwe "Hyracotherium", ’n vroeë perd, pseodo-uitgestorwe is eerder as uitgestorwe, omdat daar verskeie bestaande spesies van "Equus" is, onder meer die sebra en donkie. Omdat fossielspesies gewoonlik geen genetiese materiaal bevat nie, is dit onmoontlik om vas te stel of "Hyracotherium" in moderne perdspesies ontwikkel het en of dit bloot ’n voorsaat met moderne perde deel.

So lank as wat nuwe spesies ontstaan, het ander spesies uitgesterf. Na raming is meer as 99,9% van alle spesies wat al op aarde geleef het, uitgestorwe. Die gemiddelde leeftyd van ’n spesifieke spesie is 10 miljoen jaar, hoewel dit baie wissel.

Daar is ’n groot verskeidenheid direkte en indirekte oorsake vir die uitsterwing van ’n spesie of groep spesies. "Net soos wat elke spesie uniek is," skryf Beverly en Stephen C. Stearns, "is elke uitsterwing uniek ... die oorsake van elk is uiteenlopend — sommige subtiel en ingewikkeld, ander ooglopend en eenvoudig." Enige spesie wat nie in sy omgewing kan oorleef en voortplant en nie na ’n nuwe omgewing kan trek waar dit wel kan oorleef en voortplant nie, sterf uit. Dit kan skielik gebeur soos wanneer ’n andersins gesonde spesies uitgewis word deur die toksiese besoedeling van sy hele habitat; of oor duisende of miljoene jare soos wanneer ’n spesie stelselmatig die stryd om voedsel verloor teen ’n sterker mededinger.
Of meer uitwissings deur genetiese of deur omgewingsfaktore veroorsaak word, is debatteerbaar. Mark Newman, die skrywer van "Modeling Extinction", glo die twee weeg ewe swaar. Bewaringsgroepe en sommige regerings spits hulle tans toe op die uitsterwing van spesies aan die hand van die mens, en hulle probeer verdere uitwissings voorkom deur ’n verskeidenheid bewaringsprogramme. Die mens kan veroorsaak dat ’n spesie uitsterf deur die oorbewerking van grond, besoedeling, die vernietiging van sy habitat, die inbring van nuwe spesies wat om kos meeding, jag en ander maniere. ’n Groot rede is die ononderhoubare aanwas van die menslike bevolking.

Volgens die Internasionale Unie vir die Bewaring van die Natuur en Natuurlike Hulpbronne (IUBN) is 784 uitsterwings tussen 1500 en 2004 gedokumenteer – dit is die arbitrêre datum wat gebruik word vir die term "moderne uitsterwings". Nog verskeie uitsterwings het waarskynlik ongesiens gebeur en verskeie ander is reeds sedert 2004 gedokumenteer.

Van die algemene redes wat tot die uitsterwing van ’n spesie kan lei, is:

Daar was al minstens vyf massa-uitsterwings in die geskiedenis van lewe op aarde, en vier in die afgelope 3,5 miljard jaar waarin baie spesies binne ’n relatief kort tydperk verdwyn het. Een massa-uitsterwing was sowat 250 miljoen jaar gelede, toe ’n geskatte 90% van die bestaande spesies van dié tyd uitgewis is. Daar is ook bewyse dat daar sowat 270 miljoen jaar gelede ’n soortgelyke voorval was. In nog ’n massa-uitsterwing sowat 65 miljoen jaar gelede is dinosourusse en talle ander spesies uitgewis.

Volgens ’n opname onder 400 bioloë wat deur New York se Amerikaanse Museum van Natuurstudie in 1998 gedoen is, het byna 70 persent van hulle geglo ons bevind ons in die vroeë stadiums van ’n mensveroorsaakte uitsterwing, bekend as die Holoseen-uitsterwing. Dieselfde persentasie het saamgestem met die voorspelling dat tot 20 persent van alle lewende bevolkings binne 30 jaar (teen 2028) kan uitsterf. 

Die bioloog E.O. Wilson het in 2002 geskat dat as die mens sy verwoesting van die biosfeer voortsit, die helfte van alle spesies binne 100 jaar uitgestorwe sal wees. Daar word ook geskat dat die huidige tempo van uitsterwings tussen 100 en 1 000 keer so vinnig is as die gemiddelde tempo in die evolusionêre tydskaal van die aarde.



</doc>
<doc id="73094" url="https://af.wikipedia.org/wiki?curid=73094" title="Kimberleykoester">
Kimberleykoester

Die Kimberleykoester ("Anthus pseudosimilis") is 'n klein voëltjie wat endemies is aan die savanne-grasvelde in Suid-Afrika en Namibië. Hierdie voëltjie is eers onlangs beskryf (2002). In Engels staan die voël bekend as die "Kimberley pipit".

Die voël is 18 cm lank en weeg ongeveer 32 gram. Sy vere is hoofsaaklik bruin. Dit lyk baie soos die Nicholsonse koester; die kaakstreep en gesigsmerke is oor die algemeen donkerder en duideliker. Die wenkbroue is ook breër en meer opvallend.

Die kimberleykoester soek insekte op die grond. Dit is monogaam, en die wyfie lê 2 tot 3 blou eiers.





</doc>
<doc id="73100" url="https://af.wikipedia.org/wiki?curid=73100" title="Funksionele uitsterwing">
Funksionele uitsterwing

Funksionele uitsterwing is wanneer uit historiese verslae blyk dat ’n spesie of groep spesies uitgesterf het, die oorblywende lede van die spesie nie meer ’n belangrike rol in die ekosisteem speel nie of die spesie nie meer voortplant nie. 


</doc>
<doc id="73106" url="https://af.wikipedia.org/wiki?curid=73106" title="Geel trui vir ’n wenner">
Geel trui vir ’n wenner

Geel Trui vir 'n Wenner is 'n Afrikaanse rolprent wat op 1 Desember 1983 uitgereik is. Die rolprent bou voort op die suksesvolle TV-reeks, "Skooldae", wat in die 1980’s uitgesaai is.

Die rolprent is 'n aksiebelaaide drama.


Die bokser, Pierre Coetzer vertolk die rol van mnr. Nel. Bekende beroepsfietsryers soos Alan van Heerden, Ertjies Bezuidenhout en Robbie McIntosh is ook in die rolprent te sien.

Die rolprent speel af tydens die jaarlikse internasionale Rapport Fietsry Toer. Twee broers ding soos Kain en Abel teen mekaar mee. Nie alleen vir die gesogte wennerstrofee nie, maar ook vir 'n meisie wat altwee se harte gesteel het. 'n Jong kampioen moet oornag leer om die wrede werklikheid van die grootmenslewe te aanvaar.




</doc>
<doc id="73107" url="https://af.wikipedia.org/wiki?curid=73107" title="Albie Venter">
Albie Venter

Albie Venter was 'n Suid-Afrikaanse rolprentregiseur en -vervaardiger. Venter is op 31 Januarie 1940 in Johannesburg gebore en het aan die Hoër Seunskool Helpmekaar gematrikuleer. Daarna het hy aan die Universiteit van die Witwatersrand studeer. Terwyl hy 'n student was, het hy sy film-maatskappy, "Brigadiers" gestig. Hy is op die ouderdom van 50 aan hartverwante oorsake oorlde.

As vervaardiger:

As regisseur: 


</doc>
<doc id="73108" url="https://af.wikipedia.org/wiki?curid=73108" title="Claudia Turgas">
Claudia Turgas

Claudia Turgas is/was 'n Suid-Afrikaanse aktrise.



</doc>
<doc id="73109" url="https://af.wikipedia.org/wiki?curid=73109" title="Pierre Coetzer">
Pierre Coetzer

Pierre Coetzer (gebore 12 Junie 1961) is 'n voormalige Suid-Afrikaanse swaargewigbokser van Pretoria, Suid-Afrika. Coetzer se bekendste gevegte was die teen Johnny du Plooy, Riddick Bowe, Frank Bruno en George Foreman.

Coetzer het ook sy verskyning in die rolprent, Geel Trui vir ’n Wenner (as mnr. Nel), gemaak.

Hy verkeer tans (Feb 2019) in goeie gesondheid.

Coetzer het sy professionele boksloopbaan in 1983 afgeskop. Ná hy sy eerste nege gevegte gewen het, is hy 'n geveg aangebied teen die Amerikaanse kruisergewig Bernard Benton, in Julie 1984. Benton het hulle tienrondtegeveg in Durban met punte gewen. In September 1984 kom hy te staan teen Benny Knoetze vir die vakante Suid-Afrikaanse swaargewigtitel, en slaan hom uit in die derde ronde.

Oor die volgende drie jaar het Coetzer 'n dosyn oorwinnings opgestapel; insluitend oorwinnings teen Larry Frazier, Eddie "Young Joe Louis" Taylor, en Alfredo Evangelista. Hy het ook sy herontmoeting met Bernard Benton op 28 September 1987 gewen, toe hy hom reeds in die eerste ronde uitgeslaan het.

Hierna kom hy te staan teen Ossie Ocasio van Puerto Rico wat die WBA kruisergewigkampioenskap gewen het, en wie boksers soos Jimmy Young, Dwight Muhammad Qawi en Robbie Williams verslaan het. Op 6 Maart 1988 vind hul eerste geveg in die Goeie Hoopsentrum in Kaapstad plaas. Ocasio wen die tienrondtegeveg met punte, die eerste keer wat Coetzer verloor sedert hy die Suid-Afrikaanse swaargewigtitel dra. Maar daarna verslaan hy Tim Anderson (VSA) en Manoel De Almeida (Brasilië), en wen Ocasio met punte in 'n herontmoeting in die Standard Bank Arena.

Ná nog ses oorwinnings, kom Coetzer te staan teen die plaaslike swaargewig Johnny du Plooy, wie 196 van sy 200 amateurgevegte gewen het, en wie 17 uitklophoue behaal het in sy eerste 20 professionele gevegte. Hulle ontmoet mekaar op 4 Augustus 1990 by die Sun City Superbowl, in 'n geveg wat bemark is as "Vir eens en vir altyd". Du Plooy sny Coetzer se oogbank oop met sy eerste regterhou, en het hom teen die planke voor die einde van die eerste ronde. Maar Coetzer het hierna Du Plooy tweekeer platgeslaan in die tweede rondte, en wen die stryd met 'n tegniese uitklophou.

Coetzer was die nommer-een aanspraakmaker op Evander Holyfield se IBF-wêreldtitel, maar is gedwing om eers 'n WBA-swaargewigtitel-elimineerder te veg, geskeduleer vir 12 rondes teen die nommer-twee aanspraakmaker, Riddick Bowe. Dit het plaasgevind op 18 Julie 1992 in Las Vegas, Nevada. Gedurende die geveg was Bowe voor op punte, hoewel Coetzer hieroor verskil. In die sesde rondte het Bowe Coetzer onder die gordel getref, waarvoor die skeidsregter Mills Lane 'n punt afgetrek het. In die sewende rondte tref Bowe Coetzer weer, met wat na 'n lae regterhou gelyk het. Coetzer het omgedraai, en verwag dat Lane weer Bowe sou waarsku. Hy het egter sy hande laat sak en Bowe het hom onkant betrap met 'n harde regter opstopper. Bowe het dit opgevolg met 'n linker- en regterhou wat Coetzer teen die toue geslinger het, waarna Lane ingetree het en 'n einde aan die stryd gemaak het met 'n tegniese uitklophou. "Dit moes beslis nie gestop gewees het nie," sê Coetzer. "Dit was 'n lae hou."

Vervolgens het Coetzer teen Frank Bruno van Londen, Engeland geveg. Die skeidsregter het die stryd in die agtste ronde beëindig en Bruno is met 'n tegniese uitklophou bekroon. Sy finale loopbaangeveg was teen George Foreman; hy is kortstondig platgeslaan in die vierde rondte, maar het uiteindelik verloor met 'n tegniese uitklophou, toe hy weer platgeslaan is in die agtste rondte.




</doc>
<doc id="73110" url="https://af.wikipedia.org/wiki?curid=73110" title="Deon van Zyl">
Deon van Zyl

Deon van Zyl is/was 'n Suid-Afrikaanse akteur en vervaardiger. Van Zyl was die uitvoerende vervaardiger van M-Net se sepie, . Hy het ook bekendheid verwerf vir sy rolle in "Die Vlakte Duskant Hebron" en "Agter Elke Man".

As vervaardiger:
As akteur:


</doc>
<doc id="73111" url="https://af.wikipedia.org/wiki?curid=73111" title="Swartskouernaguil">
Swartskouernaguil

Die Swartskouernaguil ("Caprimulgus nigriscapularis") is 'n spesie in die Caprimulgidae (naguil) familie.

Dit kom voor in Angola, Benin, Burundi, Kameroen, Sentraal-Afrikaanse Republiek, Republiek van die Kongo, Demokratiese Republiek van die Kongo, Ivoorkus, Ekwatoriaal-Guinee, Gabon, Gambië, Ghana, Guinee, Guinee-Bissau , Kenia, Liberië, Nigerië, Rwanda, Sierra Leone, Soedan, Togo en Uganda .



</doc>
<doc id="73112" url="https://af.wikipedia.org/wiki?curid=73112" title="Wolhaarstories">
Wolhaarstories

Wolhaarstories is 'n Afrikaanse rolprent wat op 23 September 1983 vrygestel is. Dit is die eerste en enigste Afrikaanse rolprent waarin Leon Schuster gespeel het.

Die rolprent is 'n lekkerlag komedie.


Leon besluit om Tant Lissie van Nommer Asseblief 'n streep te trek deur hom voor te doen as 'n vryer wat reageer op haar advertensie in die "Opsitkers". Maar Lissie is nie meer op Overdorp nie. Haar suster is skielik oorlede onder verdagte omstandighede en dié se wewenaar en Lissie erf die Royal Hotel op Helshoogte. Haar wewenaar-swaer probeer om van Lissie ontslae te raak sodat hy en sy "skelmpie" die lewe kan geniet. Lissie dink dit is Oom Fasie wat haar nog steeds terroriseer wanneer Leon haar bel. Sy onskuldige oproep laat hom kniediep in die gebeure op Helshoogte beland - met pogings tot moord, 'n vrouvermomde ontsnapte uit 'n gestig, 'n ou Italiaanse dokter wat meer weet van spagetti as spuitnaalde, 'n lyk waarvan niemand ontslae kan raak nie; en 'n bielie van die Bosveld wat sy boelie teëkom.



</doc>
<doc id="73113" url="https://af.wikipedia.org/wiki?curid=73113" title="Bromley Cawood">
Bromley Cawood

Bromley Cawood is 'n Suid-Afrikaanse rolprentregisseur.



</doc>
<doc id="73114" url="https://af.wikipedia.org/wiki?curid=73114" title="Beloftes van môre">
Beloftes van môre

Beloftes van Môre is 'n Afrikaanse rolprent wat op 25 September 1981 uitgereik is.
Die rolprent is gebaseer op die gelyknamige boek van Empie Maritz en speel teen die agtergrond van ‘n hospitaal af.

Die rolprent is 'n drama.


Verpleeg-inspekteur Ella Rossouw koester 'n jarelange wrok teen matrone Ria Vermeulen, wie se twee dogters, Heleen (Elzette Maarschalk) en Christa (Elize Lizamore), as verpleegsters in die hospitaal werk. Christa is veral baie gewild onder die kankerpasiënte met wie sy werk. Ella probeer om Ria te na te kom deur haar dogters te benadeel en Ria weens wangedrag aan die hospitaaldireksie te rapporteer.



</doc>
<doc id="73115" url="https://af.wikipedia.org/wiki?curid=73115" title="Daan Retief">
Daan Retief

Daan Retief (1926–1990) was 'n Suid-Afrikaanse akteur, radio-omroeper, draaiboekskrywer, rolprentregisseur en -vervaardiger. Retief was veral bekend as die speurder, "Staal Burger" in die gelyknamige radioreeks.

Daniël Arnoldus Retief is op 22 Februarie 1926 in ’n spoorweghuis langs Koebergwegstasie in Maitland, Kaapstad, gebore as seun van Daniël Myburgh Retief en Petronella Johanna Albertyn. Hy is die naas jongste van ses kinders en sy broers en susters is Adriana Johanna, Jacobus Myburgh, Edna Victoria, Dirk Hugo Albertyn en Petrus Johannes. Hy word groot in die Strand, Durbanville en Kaapstad, waar hy meeste van sy kinderjare in ’n weeshuis deurbring. Hier matrikuleer hy in 1943 aan die Hoërskool Jan van Riebeeck.

Hierna word hy in 1946 ’n beroepsakteur by die Hendrik Hanekom-Geselskap tydens hulle opvoering van die drama "Met die waters wat verby is" en speel in nog vyf stukke by hulle voordat hy met die stigting van die Nasionale Toneelorganisasie daarby aansluit. In die jare 1946 tot 1954 deurkruis hy die land op talle toneelreise. Dan sluit hy in 1955 as omroeper by die Suid-Afrikaanse Uitsaaikorporasie (SAUK) se Afrikaanse diens aan. Hy is die bekende stem van Staal Burger van die radioreeks met dieselfde naam wat hy saam met Fanus Rautenbach skryf.

Jamie Uys vra hom in 1969 om ’n rolprent oor "Staal Burger" te maak en hy skryf die draaiboek en is regisseur van hierdie film. Van hierdie tyd is hy ’n voltydse filmregisseur van onder andere die films "Breekpunt", "Die rebel", "Salomien", "Soekie", "Sonja", "Night of the puppets" en "Beloftes van more". In 1981 skakel hy oor na televisie as regisseur. Televisiereekse onder sy regie sluit in "Guilliam Woudberg", "Die seders van Lebanon", "Die jare daarna" (wat hy reeds in 1958 as ’n radiodrama skryf en dit baseer op sy eie ervaring na skoolverlating), "Transkaroo" en "Jasper le Feuvre". Sy radiodrama "Die vlakte duskant Hebron" word ook deur Nic de Jager as reeks vir die televisie verwerk.

Hy is getroud met Tertia Prinsloo en die gepaar het twee seuns, Alexis Ignatius en Daan André. Sy seun, Alexis Retief, maak later naam as sielkundige en bedrewe kortverhaalskrywer.

Daan Retief is op 10 Desember 1990 oorlede

Hy lewer skryfwerk in allerlei genres wat insluit talle kortverhale in tydskrifte (sommige onder skuilname) en ’n indrukwekkende lys oorspronklike bydraes vir die Afrikaanse Diens van die SAUK, wat insluit elf vervolgverhale (waaronder "Vygiestrand se mense", "Die muur langs Duinekraal" en "Hoor jy die seemeeu"), sewe stukke wat in Kleinteater uitgesaai is en ten minste vyf dramas vir radioteater.

Sy bekendste werk, "Die ondernemer", word aanvanklik as radiodrama geskryf en in 1967 verower dit die Suid-Afrikaanse Akademie vir Wetenskap en Kuns se SAUK-prys vir Afrikaanse Radiohoorspele. Hierin word die kleindorpse stryd tussen argetipiese inwoners uitgebeeld. Die begrafnisondernemer verkry vervulling in die prominensie wat hy geniet wanneer hy voor die lykstoet uit loop. ’n Sameloop van omstandighede fnuik egter hierdie ambisie van hom en sy strewe tot vergelding neem dan patologiese afmetings aan. Retief se eie Engelse vertaling van die hoorspel word as "The Undertaker" in Radio Theatre van die Engelse diens van die SAUK uitgesaai. Die stuk word later vir die verhoog verwerk en gepubliseer.

In 1968 skryf hy ’n drama oor die geboorte van Christus vir marionette, "Die Kersverhaal", wat deur Bess Finney opgevoer word.

Sy hoorspel "Hoor jy die seemeeu" word opgeneem in die versamelbundel "Debuut", wat versorg is deur Ciska en Francois Marais. Sterk dramatiese gebeure speel af by ’n klein dorpie aan die kus, waar ’n fisiese tragedie ook aanleiding gee tot diep menslike tragiek. Die stuk se stygende spanningslyn lei eindelik tot ’n treffende, dramatiese ontknoping.

"Die konsertinakoning" is aanvanklik ’n radiovervolgverhaal wat oor die Afrikaanse diens van die SAUK uitgesaai is en wat dan in romanvorm verwerk en gepubliseer word. Dit vertel die verhaal van ’n tipiese Ierse familie se wedervaringe wanneer hulle na Suid-Afrika emigreer.

In 1987 ken die Hoërskool Jan van Riebeeck ’n erepenning aan hom toe vir sy skryf- en teaterwerk.

Hy publiseer die volgende werke:

Hy is betrokke by die volgende produksies:








</doc>
<doc id="73116" url="https://af.wikipedia.org/wiki?curid=73116" title="Afrikaanse naguil">
Afrikaanse naguil

Die Afrikaanse naguil ("Caprimulgus pectoralis") is 'n spesie in die "Caprimulgidae" familie, wat in Afrika suid van die ewenaar voorkom. Dit kom van die kus van Kenia suidwaarts tot by die suidelike dele van Tanzanië, die Demokratiese Republiek van die Kongo en Angola, tot by Malawi, Mosambiek, Botswana, Namibië, Suid-Afrika, eSwatini, Zambië en Zimbabwe voor. Sy kenmerkende en dikwels herhalende roep word vergelyk met die Engelse uitdrukking 'good-lord-deliver-us'. Sy naby familielid, die Swartskouernaguil kom in die meer tropiese gebiede voor.





</doc>
<doc id="73119" url="https://af.wikipedia.org/wiki?curid=73119" title="Elize Lizamore">
Elize Lizamore

Elize Lizamore is 'n voormalige 'n Suid-Afrikaanse aktrise. Lizamore was in 1974 'n joolprinses by Tuks. Sy het in rolprente soos "Soekie", "Beeld vir Jeannie", "Vyfde Seisoen" en "Plekkie in die Son" gespeel. Sy was ook in TV-programme soos "Net 'n Bietjie Liefde" en "Die Wilde Loot" te sienne gewees.



</doc>
<doc id="73120" url="https://af.wikipedia.org/wiki?curid=73120" title="Natalse naguil">
Natalse naguil

Die Natalse naguil ("Caprimulgus natalensis") is 'n voëlspesie in die Caprimulgidae (naguil) familie.

Dit word in Angola, Botswana, Burundi, Kameroen, Tsjad, Republiek van die Kongo, Demokratiese Republiek van die Kongo, Ivoorkus, Gabon, Gambië, Ghana, Kenia, Liberië, Mali, Mosambiek, Namibië, Nigerië, Rwanda, Sierra Leone, Suid-Afrika, Soedan, Tanzanië, Uganda, Zambië en Zimbabwe gevind.




</doc>
<doc id="73121" url="https://af.wikipedia.org/wiki?curid=73121" title="Laeveldnaguil">
Laeveldnaguil

Die Laeveldnaguil ("Caprimulgus fossii") is 'n voëlspesie in die Caprimulgidae (naguil) familie.

Dit kom hoofsaaklik suid van die ewenaar in Afrika voor. 'n Geïsoleerde spesie kom in Ekwatoriaal-Guinee en in die weste van Gaboen voor. Dit is 'n seisoenale besoeker aan die noordelike Demokratiese Republiek van die Kongo, die noorde van Tanzanië, die suide van Kenia en suidelike Uganda. Dit kom die hele jaar deur in Angola, Botswana, Burundi, Republiek van die Kongo, Lesotho, Malawi, Mosambiek, Namibië, Rwanda, Suid-Afrika, eSwatini, Tanzanië, Zambië en Zimbabwe.

Hierdie voël se geluid is 'n lang kras geluid, wat wissel tussen afwissel tusen 'n vinnige en stadige geluid.




</doc>
<doc id="73122" url="https://af.wikipedia.org/wiki?curid=73122" title="Annelize van der Ryst">
Annelize van der Ryst

Annelize van der Ryst (geb. 8 Maart 1948) is 'n Suid-Afrikaanse akteur. Sy is veral bekend vir haar rol as Matrone in die Afrikaanse sepie "7de Laan".

Sy is aangeneem en haar geboortema se van was Hattingh. Sy gradueer in 2004 in Bybelinterpretasie aan die Universiteit Stellenbosch. In 2010 ontvang sy 'n honneursgraad in Nabye Oosterse Studies van Unisa.

Rolprente:

Televisie:


</doc>
<doc id="73124" url="https://af.wikipedia.org/wiki?curid=73124" title="Danie Joubert">
Danie Joubert

Danie Joubert is 'n Suid-Afrikaanse akteur en regisseur. Joubert het in 1995 'n Artes-toekenning as beste regisseur (TV1) gewen. Hy het ook die rol van Hendrik le Roux in die Afrikaanse TV-reeks Vyfster vertolk.

As regisseur:

As akteur:


</doc>
<doc id="73130" url="https://af.wikipedia.org/wiki?curid=73130" title="Suid-Afrikaanse algemene verkiesing van 2014">
Suid-Afrikaanse algemene verkiesing van 2014

Suid-Afrikaanse algemene verkiesing van 2014 is 'n algemene verkiesing wat op 7 Mei 2014 in Suid-Afrika gehou is. Dit was die vierde volledig-demokratiese verkiesing sedert die einde van apartheid in 1994. 

Volgens die Grondwet van Suid-Afrika moet 'n verkiesing minstens elke vyf jaar plaasvind. Die doel van die verkiesing is om 'n nuwe Nasionale Vergadering en provinsiale wetgewers te verkies. Die Nasionale Vergadering bestaan uit 400 lede wat deur eweredige verteenwoordiging verkies word en wat op hulle beurt die president van die land verkies.

Die regerende African National Congress (ANC) met die ondersteuning van die drieledige alliansie met die Kongres van Suid-Afrikaanse Vakverbonde (COSATU) en die Suid-Afrikaanse Kommunistiese Party (SAKP) het sedert 1994 die meerderheid van die setels in die Nasionale Vergadering. In 1999 en 2004 het die steun effens toegeneem maar in 2009 van 69% na 65,9% afgeneem. Die ANC is gelei deur Jacob Zuma wat in 2012 vir ’n tweede vyfjaartermyn verkies is tot president van die ANC toe hy ’n wegholoorwinning teen Kgalema Motlanthe, die enigste opponent, behaal het. Cyril Ramaphosa is aangewys as adjunkpresident van die ANC nadat Motlanthe ’n tweede termyn van die hand gewys het.

Die Demokratiese Alliansie se steun het van 2009 tot 2014 toegeneem van 16,7% tot 22,2%, wat aan die party 'n bykomende 22 setels gee. Helen Zille is as leier herkies tydens die party se Federale Kongres in Gauteng. Die Congress of the People (Cope) was tot voor die verkiesing die derde grootste party en is gelei deur Mosiuoa Lekota. Hy is egter deur Mbhazima Shilowa teengestaan met die geveg wat tot in die Hooggeregshof gedraai het. As gevolg van die stryery het die party heelwat steun verloor en dit het daarop uitgeloop dat die United Congress deur ontnugterde Cope-lede gestig is.

Die Vryheidsfront Plus is in die verkiesing gelei deur Pieter Mulder, adjunkminister van landbou, bosbou en visserye nadat hy ook herkies is as leier. Mangosuthu Buthelezi is steeds die leier van die Inkatha-Vryheidsparty (IVP) ten spyte van ’n aanslag deur Zanele kaMagwaza-Msibi, voormalige voorsitter van die IVP. Sy het die Nasionale Vryheidsparty gestig na ’n vete met Buthelezi.

Op 11 Maart 2014 het die Christen Demokratiese Party aangekondig dat die party hom aan die verkiesing onttrek omdat “met lede se swaarverdiende geld gedobbel word” in ’n poging om ’n setel in die parlement te kry.

Die Suid-Afrikaanse Onafhanklike Verkiesingskommissie het op 17 Maart aangekondig dat 33 partye kandidate vir die nasionale parlementêre verkiesing geregistreer het. Die aantal partye wat om plekke in die provinsiale wetgewers meegeding het is soos volg:

Vier partye het egter nie die verlangde deposito betaal nie en het hul deelname verbeur omdat hulle nie voor 24 Maart 2014 die deposito betaal het nie.

Verskeie nuwe partye het op nasionale en provinsiale vlak aan die verkiesing deelgeneem:

Die Onafhanklike Demokrate wat 4 setels en 0,9% van die stemme in 2009 gekry het, het met die Demokratiese Alliansie saamgesmelt voor die verkiesing.

Op 17 Desember 2013 is aangekondig dat vyf politieke partye, naamlik Cope, die IVP, die ACDP, die UCDP en die Vryheidsfront Plus ’n samewerkingsooreenkoms bereik het met 20 spesifieke prioriteite waaroor die partye eenstemmigheid bereik het. Die partye in die koalisie, genaamd die Kollektief vir Demokrasie en onder voorsitterskap van Mosiuoa Lekota van Cope, sal hul eie identiteite behou en onder hul eie name en logos aan die verkiesing deelneem. Die IVP het aanvanklik deelname aan die koalisie ontken en gesê dat hulle versigtig is vir die stig van sulke koalisies omdat dit in vorige verkiesings slegs verwarring onder hul ondersteuners veroorsaak het.

Op 20 Desember 2013 het NUMSA, een van Cosatu se grootste bondgenote, aangekondig dat hulle nie die ANC of enige ander politieke party sal steun in 2014 nie en dat NUMSA beplan om ’n nuwe werkersklas-kollektief soortgelyk aan die ontbinde Verenigde Demokratiese Front met die uiteindelike doel om ’n sosialistiese party te vorm wat aan die 2019-verkiesing gaan deelneem.

Op 28 Januarie 2014 het die DA aangekondig dat Mamphela Ramphele ’n uitnodiging om as presidentskandidaat van die DA te staan, aanvaar het en dat die DA en Agang sou saamsmelt. Op 31 Januarie 2014 het Ramphele gesê dat sy nie DA-lidmaatskap wou aanvaar nie en dat sy die leier van Agang Suid-Afrika sal bly. Dit het heelwat verwarring veroorsaak. Op 2 Februarie 2014 het Zille gesê dat Ramphele die ooreenkoms verloën het. Ramphele het gevolglik verskoning gevra vir die omkeer in haar besluit en gesê dat die tydsberekening nie reg was nie.

Op 6 Februarie 2014 is aangekondig dat die Cope-lede wat Shilowa-ondersteuners was, beplan het om by die United Democratic Movement van Bantu Holomisa aan te sluit. Op 11 Maart 2014 het Al Jama-ah en die Afrika Moslemparty aangekondig dat hulle saam sou werk onder die naam Al Jama-ah Gemeenskapsparty. Op 12 Maart is verslag gedoen dat ’n DA-LP, Beverley Abrahams, by die ANC aangesluit het. Voorts is op 20 Maart 2014 bekend gemaak dat Lourie Bosman, Niekie van den Berg en Theo Coetzee van die DA en Pieter Vorster van die Afrikanerbond hulle by die Vryheidsfront Plus aangesluit het en hulself as parlementêre kandidate beskikbaar stel.


 In vergelyking met die gesamentlike stemme van die Demokratiese Alliansie en die Onafhanklike Demokrate in 2009.


</doc>
<doc id="73131" url="https://af.wikipedia.org/wiki?curid=73131" title="Francois Botha">
Francois Botha

Francois Johannes Botha (gebore 26 September 1968 in Witbank) is 'n Suid-Afrikaanse swaargewigbokser en die voormalige Wêreld-swaargewigkampioen. Sy bynaam is die "Wit Buffel". Hy het al verskeie swaargewig-wêreldkampioenskapsgevegte geboks, insluitende teen Mike Tyson, Evander Holyfield, Michael Moorer en Lennox Lewis. Van 2003 tot 2006 het Botha ook aan talle skopboksgevegte deelgeneem.

As 'n amateur is hy tydens drie van sy vier gevegte deur Corrie Sanders uitgeslaan.

Hy verloor op 8 Februarie 2013 'n geveg teen die Nieu-Seelandse rugbyspeler, Sonny Bill Williams, wat hom met punte klop. Botha het kapsie gemaak omdat die geveg op omstrede wyse van 12 na 10 rondtes verkort is. Ná die geveg is berig dat Botha positief vir die verbode middel Phentermine getoets is.



</doc>
<doc id="73132" url="https://af.wikipedia.org/wiki?curid=73132" title="Skopboks">
Skopboks

Skopboks is 'n vegkuns, soortgelyk aan boks, waar beide die vuiste en bene gebruik word. Die opponent word dus met beide slaanhoue sowel as skoppe aangeval. Die sport het sy oorsprong in Japan en die Verenigde State, waar dit in die sewentigerjare gewild geraak het. Daar is verskeie vorme van skopboks, maar die gewildste laat slegs houe na die opponent se kop en bors toe.

Skopboks vind in 'n ring of bokskryt plaas. Die deelnemers dra handskoene. Beenskutte word ook soms gedra.

Skopboks word in vyf klasse opgedeel, naamlik:

Na drie oorwinnings in die N-klas word 'n bokser na die C-klas gepromoveer. Na 6 oorwinnings in die C-klas word na die B-klas opgeskuif. Na agt oorwinnings in die B-klas betree die bokser die A-klas.


</doc>
<doc id="73135" url="https://af.wikipedia.org/wiki?curid=73135" title="Klere">
Klere

Klere of kleding is die bedekking wat mense oor hulle liggame dra om hulle naaktheid te bedek. Mense is die enigste diere wat klere dra. Verskillende kledingstukke word gebruik om verskillende dele van die liggaam te bedek. So kan die lyf met 'n hemp of rok, arms met moue, bene met 'n langbroek of romp, hande met handskoene, voete met kouse en die kop met 'n hoed of mus bedek word. Klere word van verskeie materiale vervaardig. Katoen, wol, leer en poliëster word dikwels hiervoor ingespan.

Alle mense dra klere. Tydens kouer klimaat dra mense gewoonlik meer klere om hulle teen die koue te beskerm. Mense in warm tropiese lande dra soms klere om die warm son af te weer. Klere kan ook vir beskerming gedra word, en kan selfs mense teen insek- en slangbyte beskerm. Klere word ook soms vir modieuse redes of as 'n statussimbool ged

Bybehore soos beursies, kieries, juwele, brille en sambrele word nie as klere beskou nie.

Dit is bykans onmoontlik om te bepaal hoe lank mense al klere dra. Die bestudering van luise dui daarop dat die luise wat in klere leef ongeveer 107 000 jaar gelede van kopluise ontstaan het. Klere moes dus daai tyd reeds in gebruik gewees het. 'n Ander teorie is dat die moderne mense die enigste oorlewendes van verskeie spesies van primate is wat klere kon gedra het

Ou kledingstukke wat bewaar gebly het, vorm maar 'n klein deel van die kennis oor die geskiedenis van klere: klere is gewoonlik nie gebêre nie, maar gedra totdat dit verslete was. Tekstiel is buitendien baie verganklik. Veral uit die tyd voor die 16e eeu het min oorspronklike kledingstukke bewaar gebly. ŉ Mens is dus sterk aangewys op tekste waarin klere beskryf word en op die beeldende kuns. 

Sedert die 18e eeu is mode-tydskrifte ŉ belangrike bron van inligting. In die vroeë geskrifte en in die beeldende kuns word egter hoofsaaklik die klere van die hof en die welvarende burgers uitgebeeld en word daar maar min aandag gegee aan die klere van die groot massa mense van die laer sosiale klasse. Hulle klere was eenvoudiger en het ook uit minder onderdele bestaan. 

Hulle het die rykes se kleredrag egter sover moontlik probeer navolg en daarom kan die verskillende modestyle in tot die eenvoudigste kledingstukke herken word. Kleredrag was eeue lank aan voorskrifte onderworpe. Vir elke stand was daar voorskrifte oor die soort materiaal, die aantal kledingstukke en die bykomstighede so os juwele, handskoene, handtasse, sjaals en skoene wat gedra moes word. 

Mense se sosiale status was dus duidelik herkenbaar aan hul kleredrag. Onpraktiese en duur klere het aangedui dat die persoon nie tot die werkersklas behoort het nie. Mense met 'n lae sosiale status kon dit nie bekostig nie en is ook nie toegelaat om duur en deftig aan te trek nie. Alle duur klere is deur snyers en kleremakers volgens hul klante se mate gemaak. Die gebruik het met die opkoms van voorafvervaardigde klere teen die einde van die 18e eeu (eers in Frankryk) geleidelik tot 'n einde begin kom. Meer mense kon toe meer en beter klere teen 'n billiker prys koop. Die onderskeid tussen ryk en minder welvarende mense se klere het veral na die Tweede Wêreldoorlog minder opvallend geword.

Die mens bedek sy liggaam in die eerste plek om dit teen koue en hitte te beskerm. Behalwe die klimaat het godsdiens ook ŉ invloed op kleredrag uitgeoefen, wat by die primitiewe mens dikwels tot uiting gekom het in tekeninge en tatoeëermerke op die liggaam. Estetiese oorwegings het deur die loop van eeue 'n al hoe groter rol begin speel, en hieruit het die verskynsel "mode" ontwikkel, naamlik klere wat in die eerste plek nie op grond van funksionele of godsdienstige oorwegings gekies is nie, maar wat gekies is om die liggaam te vlei of te tooi. 

Klere het nou 'n luukse of versiering geword, hoewel nog hoofsaaklik vir hooggeplaastes. Mode as sodanig het vir die eerste keer in die Ou Egiptiese Ryk na vore getree. In Wes-Europa was daar in die tyd van die Germane, die Franke en die Karolingers nog nie eintlik sprake van mode nie: klere het geen spesiale snit gehad nie en het hoofsaaklik uit die tradisionele wye tuniek met aangesnyde moue en mantels bestaan. Van die 12e eeu af het klere in Wes-Europa modieus begin word, gedeeltelik onder invloed van die nuwighede wat deur middel van die Kruistogte uit die Ooste na die Weste gebring is. Die liggaam is hier en daar beklemtoon en die materiaal is volgens die lyne van die liggaam gesny en aanmekaargestik. 

Tydens die Romaanse en Gotiese tydperk was die mode internasionaal; in die 15e eeu het Boer-gondië die toon aangegee en in omstreeks 1500 Duitsland. Die Italiaanse kleredrag het in die 15e tot 16e eeu 'n eiesoortige karakter gehad en was een van die min kulturele aspekte van die Renaissance wat nie in die hele Europa nagevolg is nie. In die tweede helfte van die 16e eeu het Spanje die modetoon in Europa aangegee en van die 17e eeu af Parys. Dit het so gebly, hoewel die invloed van Londen aan die einde van die 18e eeu al hoe groter geword het. 

Deesdae is Parys, Rome, Londen en New York die belangrikste modesentra. Vroeër het die koninklike hof die modetoon aangegee: deesdae doen ontwerpers dit, terwyl die rolprent en vermaaklikheidswêreld 'n rol speel in die ontstaan van nuwe modestyle. Die eerste belangrike modeontwerper, dit wil sê skepper van ŉ nuwe styl, was Charles Frederic Worth (1825-1895), wat sy modehuis omstreeks 1860 in Parys geopen het. 

Van die eeuwisseling tot 1924 was Paul Poiret ŉ beroemde ontwerper, terwyl Christian Dior na die Tweede Wêreldoorlog met sy "New Look" die toon aangegee het. In die jare vyftig en sestig was Coco Chanel, André Courrèges en Nina Ricci belangrike modeontwerpers. Die mode in Wes-Europa en in die lande onder Europese invloed het die meeste en ingrypendste stylwisselings ondergaan. Die klere van die Asiatiese volke berus sterk op tradisie en het eeue lank feitlik dieselfde gebly. 

Dieselfde geld vir die klere in die uiters warm of uiters koue gebiede, waar die mense tradisionele klere dra wat by die klimaatstoestande aangepas is. Van omstreeks die 16e eeu af het daar verskille ontstaan tussen die kleredrag van die stadsmens en die meer tradisionele kleredrag van die plattelander. Die kenmerkendste style van die meeste hedendaagse klere dateer nie verder terug as die 18e eeu nie. Die plattelanders het net enkele aspekte van die "stedelike fratse" oorgeneem. 

Ook in militêre kleredrag is talle tradisioneel-geskiedkundige aspekte gehandhaaf, soos byvoorbeeld die epoulette, wat voorheen ŉ funksionele onderdeel van die uniform was (dit moes voorkom dat koorde waaraan daar byvoorbeeld beuels vasgemaak is, afval), maar wat nou net as onderskeidingsteken dien.

Klere is aanvanklik uit natuurlike stowwe, sowel dierlik (velle, wol, sy) as plantaardig (vlas, katoen, hennep en jute wat tot garing verwerk is) vervaardig. Tande, skulpe en horings is onder meer as versiering gebruik. Die plantaardige materiale kon weer deur verskillende bewerkingsprosesse in nuwe stowwe soos batis, brokaat, seildoek, crêpe, damas, fluweel, moeselien, satyn, vilt en talle ander omgeskep word. Metale soos yster en brons is vir verstewiging, versiering en vashegting in klere gebruik. Sedert die 20e eeu is sintetiese stowwe, byvoorbeeld nylon, dacron en orlon, wat duursamer is as byvoorbeeld wol of sy, vervaardig.

Uit die talle afbeeldings wat bewaar gebly het, kan 'n goeie beeld gevorm word van die klere wat die Ou Egiptenare van 4000 tot 1000 v.C. gedra het. Hulle het hoofsaaklik linne gebruik; wol is net in enkele gevalle gebruik. Die mans het 'n lendedoek, die schenti, 'n tuniek, die kalasiris, en ŉ sjaal, die sindon, gedra. Die slawe het net die schenti gedra, terwyl die welgestelde Egiptenare die sindon oor hul lendedoeke gedra het. Die sindon het van die heup of van die oksels af tot by die onderbeen gestrek. 

Die kalasiris was 'n lang, geplooide gewaad wat om die liggaam gedrapeer is. Van omstreeks die 16e eeu v.C. af het alle welgestelde Egiptenare 'n breë, los kraag gedra wat tot oor die skouers geval het. Die klaft, 'n linne-hoofbedekking, is dikwels deur mans gedra. Dit het bestaan uit 'n doek wat in 'n punt op die rug gehang en oor die ore 2 breë flappe gevorm het wat tot op die skouers gereik het. Die hooftooisel het dikwels 'n simboliese betekenis gehad. 

Die verskillende Egiptiese gode kan byvoorbeeld aan hul hoofbedekkings herken word: die Farao se kroon is byvoorbeeld saamgestel uit 2 vroeëre krone wat onderskeidelik die Benede- en die Opper-ryk voorgestel het. Die saamgestelde kroon het simbolies daarop gedui dat die Farao oor albei ryke geheers het. Die Egiptiese vrou het, net soos haar man, die ryklik geplooide katasiris gedra, asook 'n lang, regaf kleed wat van die oksels af gestrek het en deur een of twee skouerbande bo gehou is. Die vroue het ryklik van grimering gebruik gemaak: die oë en wenkbroue is met swart beklemtoon, die lippe is rooi gemaak en die naels is geverf. Ryk vroue het dikwels 'n pruik van menshare of skaapwol gedra. Mans en vroue het sandale van gevlegte riet of leer gedra.

Die welgestelde Babiloniër van omstreeks 1700 v.C. het 'n lang kleed met kort moue gedra, terwyl die vroue lang moue gedra het. Bo-oor is 'n lang stuk materiaal gedra wat oor die skouer na agter gegooi is sodat dit 'n soort mantel gevorm het. By plegtighede is die kanaukes gedra, 'n lang wolrok wat tot by die enkels gereik het. Die gewone man, veral by die Mede, die Hetiete en die Semiete, het net 'n lendedoek gedra. Die Assiriërs (omstreeks die 9e eeu v.C.) het 'n moulose tuniek gedra met 'n mantel wat op dieselfde manier as die Babiloniërs s'n gevou was. 

Die klede is dikwels met borduurwerk van blomme, diere of geometriese patrone versier. Onderaan die soom was daar ŉ swaar fraiing. Die Perse (omstreeks 500v.C.) het bonkige wolklere by lang, nousluitende broeke en hoë hoede met wangflappe gedra. Die kandes was 'n lang, wye hofkleed met sogenaamde vals moue, dit wil sê geplooide skouerstukke, terwyl die rok uit gedrapeerde plooie bestaan het. Al die Mesopotamiërs het hulle hare en baarde goed versorg. Hulle het ook sandale van gevlegte riet of leer gedra.

Die Minoïes-Kretensiese klere (omstreeks 1500 v.C.) het van die ander klere van die Oudheid verskil omdat geen gedrapeerde kledingstukke voorgekom het nie. 'n Kenmerk van die klere was dat die slanke middellyf beklemtoon is. Die man het 'n linne-lendedoek met 'n stywe seintuur gedra, terwyl die vrou 'n lang, klokvormige rok met 'n klein ronde voorskootjie gedra het. Die halslyn was laag gesny sodat die borste volkome sigbaar was. Die mans sowel as die vroue het hul hare lank en loshangend gedra.

Die Doriese vrou het die lang wol-peplos gedra, 'n eenvoudige kledingstuk wat bestaan het uit 'n vierkantige stuk materiaal wat op albei skouers vasgespeld was en in plooie tot op die enkels gehang het. Die peplos het aan die regterkant oopgevou, terwyl ŉ gordel die kledingstuk bymekaargehou het. Die Ioniese vrou (6e eeu v.C.) het die ryklik geplooide chiton van linne gedra. Omdat die kledingstuk baie wyd was, was dit moontlik om vals moue daaraan vas te steek. 

Die chiton het ook tot by die enkels gehang, maar die mans se chitons was gewoonlik kort. Gegoede mans en vroue het die himation gedra, ŉ groot stuk wolmateriaal wat oor die linkerskouer geslaan is. 

Die Griekse vrou het ook die tholia gedra, ŉ hoed met 'n puntvormige bol en ŉ breë, plat rand wat die son uit haar oë gehou het. Wanneer die mans op reis was, het hulle 'n kort reismanteltjie, die clamys, gedra, met 'n kort chiton of heeltemal niks daaronder nie. Die petasos, 'n sonhoed met 'n ronde bol en 'n wye, plat rand, was ook deel van die reisuitrusting. Die Grieke het sandale gedra.

Die sjaal of mantel van die Etruskers (omstreeks die 7e tot die 4e eeu v.C.) was die tabenna, ŉ taamlik kort mantel wat oor een of albei skouers geslaan is en waarvan die rande versier was. Sowel mans as vroue het 'n lang chiton met ŉ halsopening en mousgate gedra; die vrou s'n was effens langer as die van die man. Die vroue het sjaals gedra wat die kop, skouers en boarms bedek het, terwyl die mans die tabenna gedra het. Jong mans het dikwels sjaals gedra wat tot laag in die rug gehang het. Hulle het ook die tutulus, 'n hoë, puntvormige mus, gedra. Behalwe sandale het die Etruskers ook 'n enkelhoë, digte skoen gedra wat soms 'n lang punt gehad het. Onder invloed van die Romeinse kleredrag het die Etruskiese mdrag naderhand sy eie karakter verloor.

Die Romeine (omstreeks 5e eeu v.C . tot in die eerste eeue van die Christelike jaartelling) het wol-, linne- en syklere gedra. Oor hul lendedoeke het hulle 'n onder- en ŉ botuniek gedra. Laasgenoemde, die tunica exterior, het gekleurde sierbande en aangesnyde moue gehad. Die oudste en tiperendste kledingstuk van die vrye Romein was die toga. Die Romeine het hulself met trots die "gens togata", die togadraende volk, genoem in teenstelling met die ander volke, wat in hul oë minder beskaaf was. 

Die toga was 'n mantel wat op ŉ spesiale manier omgehang is en talle plooie gevorm het. Nie enigeen kon die toga gedra het nie: aan die gekleurde rand van die kledingstuk kon afgelei word wat die rang van die draer was (byvoorbeeld die toga praetexta, met 'n purper rand, is deur senatore gedra). Die pallium was 'n mantel wat op 'n eenvoudige manier gedra is. Die Romeine se reënjas was die cuculIus, 'n mantel met 'n puntkap om die kop te beskerm. 

Die Romeinse vrou van aansien het oor haar onderklere ('n lendedoek en 'n onderhemp) 'n geplooide tunika, met 'n stola bo-oor, gedra. Die stola was 'n lang, geplooide kleed met moue. Buitenshuis het sy die palla, 'n groot omslagkleed, bo-oor gedra. Die Romeinse vroue het ingewikkelde kapsels met baie krulle gehad, terwyl die mans hut hare kort gedra en van die kroontjie af vorentoe gekam het. Behalwe sandale het hulle (veral die militêre) ook stewels gedra.

Onder invloed van die Romeinse kleredrag is die tunika van die 1e tot die 4e eeu in die noordelike streke van Europa gedra. Bo-oor het die penula, 'n bokleed wat aan die kante toe was, gekom. Die tunikas uit die eerste eeue, veral die dalmatiek van die vroeë Christene, is met vertikale bande, die sogenaamde limbi en clavi, versier. Die dalmatiek was ŉ bokleed met wye moue wat van die 4e eeu af as liturgiese oorkleed gebruik is en baie soos die tunika gelyk het.

Die Bisantyne van aansien het vol of halflengte tunikas met lang moue gedra. Dit is van duur materiale soos goudbrokaat of damas gemaak en met borduurwerk en edelstene versier. Bo-oor is ŉ los, moulose mantel, die pallium, gedra wat op die regterskouer vasgesteek is. Die vroue het 'n lang, ryk versierde kledingstuk met moue gedra. In die tyd van die Merowingers (5e tot 7e eeu) het die man 'n kort kniebroek, die bracae, gedra en ŉ hemp, met kort of lang moue, wat tot op die dybeen gestrek het. 

Om die middel het hy 'n gordel gedra en bo-oor 'n mantel, die sagum. Die eerste kouse dateer uit die tyd. Kamasbande is gewoonlik bo-oor die kouse gedra. Die vrou het ŉ onder- en 'n botuniek asook ŉ mantel gedra. In die tyd van die Karolingers (omstreeks die 8e eeu) het die klere grootliks dieselfde gebly, maar die tunieke het langer geword. In die 10e eeu het daar 'n effense variasie gekom toe die Frankiese vroue ŉ horingkort, moulose botuniek oor die lang ondertuniek gedra het. In die 11e eeu het die 2 belangrikste kledingstukke van die Romeinse vrou hieruit ontstaan: die chainse, 'n lang ondertuniek van linne, wol of sy, met lang, nousluitende moue, en die bliaud, die korter, nousluitende tuniek met moue wat na die polse wyer geword het en wat oor die lang ondertuniek gedra is. 

Hierby het sy 'n skouermantel en 'n sluier gedra wat die kop, hals en skouers bedek het. Vroueklere het in die volgende 3 eeue grotendeels dieselfde gebly; die vorm en snit het egter eleganter geword. Die gipon, 'n lang, nousluitende lyfie wat agter die rug of aan die kant met veters vasgemaak is en die heupe beklemtoon het, was iets nuuts. Die neiging tot verfyning in kleredrag het in die 13e eeu voortgeduur: die mans het toe die cotte, 'n lang kleed met 'n ronde nek en lang, verwisselbare moue gedra. Bo-oor is die surcot of oorkleed, wat soms moue gehad het en soms nie, en ŉ gordel gedra. In die 14e eeu het die surcot in die oop oorkleed of surcot ouvert ontwikkel: die armopeninge het van die kant van die skouer af tot by die heupe gestrek. 

Deur die openinge was 'n groot deel van die cotte sigbaar. Die Romeinse adellike man het ŉ ridderuitrusting gedra. Die gewone burger se klere het uit dieselfde dele as die van die 11e-eeuse vrou bestaan: die bliaud, die chainse en 'n omslagmantel, die sagum. Die man het ook kouse (chausses) gedra wat met 'n broeksband aan sy onderbroek (braies) vasgemaak is. Die skoeisel van die 8e tot die 13e eeu het uit 'n soepel, enkelhoë skoen met 'n plat sool en 'n puntneus bestaan. 

In die 13e eeu was die hoofbedekking van die man die kaproen, ŉ slap mus met 'n baie lang buis, die lamfer, en 'n skouerstuk. Die kaproen het net die gesig oopgelaat. Die vrou het die couvre-chef, ŉ wye sluierdoek gekombineerd met die barbette, die kendoek, gedra. In die 13e en 14e eeu het die man een of twee hemde gedra (die tweede is die doeblet genoem en was 'n noupassende kledingstuk met of sonder moue). Bo-oor het hy die cote (in plaas van die chainse) gedra, en daaroor die surcot. 

Die gewone burger se surcot was kort, die burger van aansien s'n lank. Omstreeks 1350 het daar naas die mode 'n nuwe mode, die kort wambuis vir jong mense, ontstaan. Onder die wambuis is lang kouse in verskillende kleure gedra en oor die wambuis 'n nou lyfie, die jaque. Die kledingstuk het kort moue en ŉ gekartelde soom gehad en 'n gordel is laag op die heupe gedra. Omstreeks 1380 het die houppelande in die mode gekom. Dit was ŉ kledingstuk wat tot op die knie gereik of op die grond gesleep het; dit is deur sowel mans as vroue gedra. Die vrou se houppelande was hoog vasgegord en die man sŉ normaal of laag, waardeur die breë skouers van die man beklemtoon is. 

Die soom en die wye rande van die moue was met kartels versier. Van omstreeks 1420 af het die houppelande steeds korter geword en is dit met permanente, vertikale plooie gemaak. Omstreeks 1460 het die mans se moue baie wyd geword en is die skouergedeelte opgestop. Die kledingstuk was in die tyd so kort dat die kouse heeltemal sigbaar was. Hierby is die sogenaamde poulaines of sagte skoene met lang, skerp punte gedra. Omdat die punte so besonder lank was, kon daar nie vinnig met die skoene geloop word nie. Omdat die skoene nie van baie sterk materiaalgemaak was nie, is houtsole met 'n band oor die voorste gedeelte van die voet aan die sagte skoen vasgemaak. 

Na 1450 het die houppelande van die vrou lang, nou moue gekry wat tot op die hand gestrek het. Die lyfie was kort en 'n breë seintuur is daarby gedra. Die neklyn was laag uitgesny en V-vormig. Die wye romp, wat op die grond gesleep het, is voor met die hand opgelig en dit is as 'n modieuse gebaar beskou. Haar hoed, die hennin, was hoog en keëlvormig met 'n spits punt en het 'n sluier gehad wat agter afgehang het. Die tweepuntige hennin is ook soms gedra; die hare is dan na agter gesteek om die voorkop hoër te laat lyk.

Terwyl alle ander aspekte van die Italiaanse kultuur in die Renaissance oor Europa versprei het, het die kleremode egter tot Italië beperk gebly. Die Italiaanse vrou het nie so dikwels soos die Noord-Europese vrou hoed gedra nie, maar het linte en edelstene in haar hare gedra. Vir die man was daar egter talle hoofbedekkings in die vreemdste vorme. Sy wambuis (‘n soort onderbaadjie) was baie kort en het gesplete moue gehad. Die bene was geheel en al sigbaar. 

Aan die begin van die 16e eeu is die gesplete mou dikwels in mans- en vroueklere in Duitsland gebruik. Die kleurryke onderklere is deur die splete na buite getrek. In die eerste helfte van die 16e eeu het breë lyne in Noordwes-Europa mode geword. Die moue van mansklere is dik opgestop. Die man het die chamarre, 'n kort, wye mantel met 'n bont voering, by 'n plat baret en 'n skoen met 'n breë punt gedra. In die tweede helfte van die 16e eeu is die buikgedeelte van die wambuis na die Spaanse en Franse voorbeeld opgestop. 'n Klein hempskragie het by die halslyn uitgesteek, 'n mode wat veral na 1570 toegeneem het. Van 1550 af het die Spaanse mode die toon aangegee. 

Die man het oor sy wambuis nog 'n buis met skouerkappe en 'n kort mantel gedra, en sy kort broek was opgestop. Die Spanjaarde het ook in vroueklere die toon aangegee: die fardegalyn of hoepelrok (Spaans: "verdugado") was 'n stywe romp wat weg van die liggaam gestaan het omdat die onderrok hoepels gehad het. Dit is saam met 'n stywe, plat lyfie met kappe op die skouers gedra. Om die hoë halslyn was daar 'n groot, ronde kraag. Die Engelse (Elisabethaanse) en Franse tabberds het 'n heupkussing gehad: van bo gesien het die rok rond gelyk, en van die heupkussing af het die rok regaf ondertoe gehang. am die lae, oop neklyn was 'n hoë, waaiervormige kraag. In Nederland het die burgery, in teenstelling met in die buurlande, die modetoon aangegee. In die begin van die 17e eeu het die Nederlandse man die sober swart regentekostuum gedra: die hoofbedekking, kraag en mansjette het die enigste ligte aksente gevorm. 

Die vrou het die sogenaamde Hollandse vlieër gedra. Dit was 'n mantelagtige kledingstuk met kappe op die skouers. Die voorkant was oop sodat 'n versierde strook sigbaar was. 'n Meulsteenkraag, diadeemmus en mansjette (wat met kant afgewerk is) het die uitrusting afgerond. Meulsteenkraag is die moderne term vir die groot, styf-geplooide kraag wat omstreeks 1620 aan die orde van die dag was. In die tweede helfte van die 17e eeu het ligter vorme en kleure onder invloed van die Franse mode gewild geword. Die lyfies van die tabberds het langer geword en in ŉ punt geëindig. Kant het by die breë mansjette van die driekwartmoue uitgesteek en die breë kraag het oor die skouers geval en die nek heeltemal oop gelaat. 

Die rompgedeelte is verkieslik van 'n materiaal met ŉ hoë glans gemaak en het 'n breë baan in die middel gehad. In die laaste kwart van die 17e eeu is die voorkant van die rok al hoe wyer oopgelaat sodat die mooi versierde onderrok sigbaar was. Die hare is gekam in die fontange-kapsel, ŉ hoë stapel krulle met 'n haarrol aan die agterkant. 'n Waaier en lang handskoene het die uitrusting afgerond. Die mansdrag van die begin van die 17e eeu het effens slanker lyne as die klere uit die voorafgaande periode gehad, maar het uit dieselfde onderdele bestaan: ŉ nousluitende wambuis, 'n taamlik lang en loshangende broek en ŉ breë, ronde kraag. Sy stewels het ŉ breë omslagrand gehad. In die loop van die eeu het mans hulle hare langer begin dra. 

Die hoed was rond en het 'n breë rand gehad. Die middel van sy wambuis, wat hy oor 'n linnehemp met lang moue gedra het, het opgeskuif en 'n plat, skuinslopende kraag het van die nek tot op die bo-arm gestrek. Die beengedeelte van sy stewels het al hoe wyer geword. Van 1645 af het die broek so wyd geword dat dit na ŉ rok gelyk het. Die broek is die rhin-grave genoem. Buitenshuis het die 17e-eeuse man 'n halflengtemantel, leerhandskoene en 'n rapier (lang dolk) aan sy sy gedra. Linte, rosette en strikke is aan die skouers, aan die broekspype en op die skoene gedra. In die laaste kwart van die 17e eeu het daar in Frankryk 'n nuwe mode ontstaan wat as die begin van die hedendaagse mansmodes beskou kan word: 'n nousluitende, knielengtejas sonder kraag en met breë mou-omslae (die justaucorps). Hierby het die man 'n lang en nou-sluitende onderhemp, die kamisool, en 'n kniebroek, die culotte, gedra. 

Die geplooide stroke van die wit hemp het by die mansjette van die jas en by die kraag uitgesteek. Laasgenoemde het later ontwikkel tot die jabot, 'n geplooide strook aan die oorhemp. Na die dood van die Franse koning Lodewyk XIV in 1715 het die ligter Rococo-mode ontwikkel. Die lang hare van die man is in 'n stertjie agter sy kop vasgemaak. Sy jaspante het wyd weggestaan en het effens langer geword. Die moue het korter geword, sodat die hempsmoue duideliker sigbaar was. In die tweede helfte van die 18e eeu het die klere nog nouer geword: die jaspante is van voor at skuins weggesny en was agter langer. Teen die nek was daar ŉ opstaankragie, terwyl die moue lank en nousluitend was. Die onderbaadjie het korter geword en het nie meer moue gehad nie. 'n Blommetjiesborduursel langs die soom van die jas, die onderbaadjie en die broek was in die mode. Die vrou het tot 1730 'n wye, koepelronde rok en 'n lae kapsel gedra. Na 1730 is die klem met behulp van rokhoepels na die heupe verskuif. Die hoepels het die rok agter en aan die kante wyd laat uitstaan, terwyl dit voor plat gebly het. Voor was die rok oop en die voorpante het ondertoe wyd uiteenkleur geloop, sodat 'n groot deel van die lyfie, wat met strikke versier was, en die onderrok sigbaar was. Aan die agterkant was daar 'n sogenaamde Watteau-plooi, 'n groot, gedrapeerde plooi wat van die neklyn af ondertoe geval en die rok ŉ pragtige lang ruglyn gegee het. Na die tweede helfte van die eeu het die rompgedeelte ronder en korter geword, sodat die enkels sigbaar was, byvoorbeeld die robe à la polonaise. 

Die kapsel het hoër en ingewikkelder geword. Die hare is om ŉ basis van perdehare opgestapel, terwyl die haarkapper alles wat vir die vrou dierbaar was, in die pouf au sentiment moes inwerk: portretjies, haarlokke van geliefdes ensovoorts. Soms is 'n hoed wat op sigself 'n bouwerk was, nog bo-op die kapsel gedra. In teenstelling met die onpraktiese klere was die robe en chemise (omstreeks 1785) die begin van klere wat meer bewegingsvryheid toegelaat het. Dit was 'n lang, soepel kledingstuk met 'n wye, ronde kraag. Na die Franse Rewolusie (1789) is die aristokratiese mode deur ŉ ander mode vervang: die vrou het haarself nou volgens die Griekse styl in 'n dun, soepel stof geklee. 

Die halslyn was baie laag en 'n seintuur is direk onder die borste gedra. Oor haar kaal arms het sy 'n Kasjmirsjaal van sy gedra. Haar kapsel het uit kort krulle bestaan. Die man het 'n manel gedra, 'n jas met lang pante wat net soos die hemp en die onderbaadjie ŉ opstaande kraag gehad het. Om die krae het hy 'n wit das gedra. Hoewel 'n kniebroek en kniekouse met plat skoene nog steeds gedra is, het die lang broek of pantalon na 1815 steeds meer in die mode gekom en na 1840 was dit die enigste tipe broek. AI die jaspante was ewe lank en het net bo die knie gehang. Omstreeks 1850 het die krae van die onderbaadjie en die manel baie kleiner geword, hoewel dasse steeds om die hoe boordjie geknoop is. 

Wye oorjasse met een of meer skouermantels en die hoë silinderhoed is algemeen gedra. Die kleure was taamlik sober en gedistingeerd. Uit die ietwat vormlose vrouetabberds wat by die eeuwisseling gedra is, het 'n stywer weergawe met versierde some. pofmoutjies en 'n kort bolyfie ontwikkel. Omstreeks 1825 het die vrou meestal 'n lang mantel oor die rok gedra. Tot 1830 het die middellyn geleidelik gesak en omstreeks 1840 was die lyfie laag en gepunt en die rok koepelrond omdat dit oor 'n krinolien of hoepelrok gedra is. Die hoepels in die krinolien het van bo na onder geleidelik groter geword. Die hare is in krullebolle aan weerskante van die voorkop gedra.

Omstreeks 1860 het die krinolienmode sy hoogtepunt bereik. Die rokke het nousluitende moue gekry. Die kapsel van lang krulle wat in die veertigerjare van die vorige eeu aan die orde van die dag was, is opgevolg deur 'n kort kapsel met 'n haarrol in die nek. 'n Klein hoedjie is voor op die kop gedra. Omstreeks 1870 is die krinolien aan die voorkant afgeplat en is die materiaal van die rompgedeelte na agter opgeneem. Die styl het die queue, die queue de Paris of die tournure geheet. Na 1876 het die lyne slanker geword en het die romp in 'n sleep geëindig. 

Die gladde, heuplengtelyfie is voor met 'n ry knope toegeknoop. By die nek en mansjette het versierde randjies uitgesteek. Om die middel so dun moontlik te laat lyk, het die vrou van 1880 af ŉ stywe korset gedra wat met veters ingetrek is. In reaksie op die ongesonde gewoonte het enkele vroue die sogenaamde hervormingskleredrag gedra. Dit was 'n ongefatsoeneerde rok wat sonder 'n korset gedra is. Die modieuse vroue het hierop gereageer deur 'n nog eleganter maar selfs ongesonder en onmoontliker styl, die droit-devant, te dra. 

Die styl (omstreeks 1900) het haar 'n S-vormige profiel gegee. Die sogenaamde strompel romp van 1910 het die vrou uiters slank laat lyk, maar soos die naam aandui, het die romp, wat tot op die voete gehang het, die vrou se beenbeweging aan bande gele. Dit was veral moeilik om op 'n rytuig te klim. Tydens die Eerste Wêreldoorlog het die vrou die sogenaamde oorlogskrinolien gedra. Dit was ŉ wye romp wat tot onder die knie gereik het en waarby elegante stewels gedra is. 'n Hoed is skeef op die kop gedra. In teenstelling met die dekoratiewe vrouemodes was die mansklere van die tweede helfte van die 19e eeu eenvoudig en het dit min veranderinge ondergaan. 

Die man het 'n baadjie met 'n plat kraag, ŉ borshemp, 'n onderbaadjie en ŉ lang broek met effens wye pype gedra. Die pype het tussen 1920 en 1960 al hoe wyer geword en daarna weer nouer. Die breë boordjie van die borshemp is met 'n strikdas of plastron afgerond. Na die Eerste Wêreldoorlog het die boordjie styf om die nek gepas en is 'n lang, dekoratiewe das daarby gedra. Na die Eerste Wêreldoorlog het die vrou se klere haar lank en plat laat lyk. 'n Seintuur wat om die heupe gedra is, het die bolyf reghoekig laat lyk. Hierby het die vrou lang stringe bont krale gedra, terwyl tossels, goudborduurwerk, vere en so meer ook baie gewild was. Uitgestrek tussen kussings het die modieuse vrou met reguit vingers haar sigaret in 'n lang sigaretkoker gehanteer. 

Omstreeks 1925 het die mode à la garconne ontstaan. Die hare is baie kort geknip en die klere was regaf, sodat die vrou soos 'n langwerpige reghoek gelyk het. No 1930 het die middellyn tot effens bo die natuurlike middel opgeskuif en het die vrou met die slanke kuitlengte rok vrouliker daar uitgesien. Na 1938 het 'n "manlike" element ingesluip deurdat die skouers vierkantig opgestop is. Gedurende die Tweede Wêreldoorlog het die vrou 'n knielengte rok met hoë skoene gedra. Die skouerstukke is ekstrahoog en breed opgestop en die hare is gekrul. 

Christian Dior (1905-1957) het in 1947 met 'n heel nuwe voorkoms, die sogenaamde New Look, na vore gekom. Ondanks die skaarste aan stowwe was die rompgedeelte baie wyd en het dit 'n entjie bo die enkels gehang. Die styfpassende lyfie met ronde skouers het die borste beklemtoon. Die mode het tot teen die einde van die vyftigerjare oorheers. Daarna het die rokke korter en nouer geword, totdat Mary Quant (geb. 1934) die minirok in 1967 ontwerp het. Van 1970 af het die roklengte byna elke seisoen verander: minirok, maxirok en midirok, 'n soort kompromie tussen die 2 uiterstes. 

Die hedendaagse manspak het uit die medium lang jas van 1860 tot 1870 ontwikkel. Die kort onderbaadjie het reeds omstreeks 1900 ŉ eenvoudige snit en kleur gehad. Na die Tweede Wêreldoorlog het dit byna geheel en al verdwyn, hoewel dit steeds na amptelike en deftige geleenthede gedra is. Sedert die sestigerjare het naas die konserwatiewer pak ook 'n informeler pak in die mode gekom, veral onder die jong mense. Dit bestaan uit 'n noupassende broek en 'n kort, by passende baadjie en is dikwels van denim of seilmateriaal gemaak. 

In Suid-Afrika het die safaripak ook gewild geword. Truie het ook al hoe gewilder geword onder mans. Rompe, bloeses en truie het in die laaste paar dekades baie gewild geword onder vroue, terwyl baadjiepakke ook algemeen gedra word. Vroue het ook al hoe meer begin broek dra. Broeke van denim en koordferweel is onder veral jong mense gewild. Net soos die mans dra vroue dit met hempbloese, truie of T-hemde.

Die eerste militêre uniforms het in die meeste Europese lande min of meer dieselfde tyd ontstaan, naamlik na 1650, toe staande leërs tot stand gebring is. Die standaardisasie van krygsdrag is egter 'n veel ouer praktyk; dit was noodsaaklik om vriend van vyand te onderskei en buitendien was dit ekonomies om groot hoeveelhede eenvormige krygsdrag te vervaardig. Infanteriesoldate het aanvanklik met hul alledaagse klere geveg. Die Egiptiese voetsoldaat het homself beskerm met 'n dik pruik of nousluitende kap, 'n skild en 'n bors- en rugharnas (kuras) van linne wat met leerstroke versterk was. 

Die edellui het hulle bene met geskubde beenpantsers beskerm. Die Farao het 'n blou oorlogshelm, wat in die vorm van ŉ tiara was en ysterringe gehad het, as onderskeidingsteken gedra. Die Assiriërs het die bes toegeruste en bes georganiseerde leërs van die Oudheid gehad. Die soldate het gepunte helms met oorflappe, kort tunieks en stewelagtige voetbeskerming gehad. Die koning en die soldate het geen beskerming aan hul arms of bene gedra nie, hoewel die koning ŉ kop-en nekbeskermstuk van leer gedra het. Die Persiese soldaat het ŉ lang broek en ronde mus van leer of vilt gedra; net die bevelvoerders het hul koppe met ŉ ekstra sterk materiaal beskerm. 

Die Griekse infanterie het van die 7e eeu af uit swaar en lig gewapende soldate bestaan. Die hopliete, die swaargewapendes, het 'n helm gedra met 'n pluim, nek- en neusplaat en wangskutte, 'n bronskuras en beenstukke wat tot oor die knie gereik het. Die pelaste of liggewapendes het die pelta, 'n klein, ronde skild, en 'n ligter leerhelm gedra. Die Romeinse legioensoldaat het 'n woltuniek met 'n lorica bo-oor gedra. Die lorica was 'n leerlyfie met bande waarop ysterplaatjies aangebring was. 

Die soldaat het ook ŉ helm met wangskutte en nek-beskerming, skeenplate, sandale met spykers in die sole en 'n groot skild gedra. Die offisiere het in plaas van die lorica 'n yster-borskuras gedra. Die Galliërs se krygsdrag het bestaan uit 'n helm met 2 horings, ŉ mantel en 'n broek of beenskerms wat met kousbande in posisie gehou is. Die Merowingers het ŉ keëlvormige helm van vergulde brons met wangplate en 'n nekstuk van malies (pantserringe) gedra. Beenbande is tot in die 10e eeu gedra, onder meer deur die Wikings. Die Frankiese soldaat het sy liggaam met 'n opgestopte oorkleed beskerm. Stewiger materiale is geleidelik as liggaamsbeskerming gebruik, byvoorbeeld leer met plaatjies wat daarop vasgewerk was. 

Die 11e-eeuse broigne was 'n stap verder; dit was 'n soort oorpak met 'n kap waarop daar metaalringe vasgewerk was. Hierby het die soldaat 'n puntige metaalhelm met 'n lang neusstuk gedra. Kort daarna het die haubert ontwikkel. Dit was 'n selfstandige kledingstuk wat geheel en al uit malies (metaalringe) bestaan het en oor die ander klere gedra is. Geleidelik is die hande, arms en bene ook met malies bedek; omstreeks 1250 was die Romeinse maliekolder volledig. Kort daarna is die elmboë en knieë met metaalplate beskerm, ŉ ontwikkeling wat noodsaaklik geword het met die opkoms van die vuurwapen. Oor die maliekolder is 'n pantserkleed met die kleur en heraldiese embleme van die ridder gedra. 

Op sy kop het hy 'n heaume gedra, 'n potvormige helm met ŉ smal spleet vir die oë en gaatjies vir asemhaling. Omstreeks 1350 is die heaume vervang deur die basinet, ŉ ligter, keëlvormige helm met ŉ beweeglike halsstuk en 'n kykgleuf wat in 'n punt vorentoe uitgestaan het en tydens die geveg ondertoe geklap is. Die harnas was omstreeks 1450 volledig en het die heersende modelyne gevolg; tydens die Gotiek was dit spits, omstreeks 1500 breed en omstreeks 1600 het dit uit 'n kort lyf met lang beenstukke bestaan. Hoewel die ridder tot in die 17e eeu die harnas tydens toernooie en in kavalleriegevegte gedra het, het dit vir voetsoldate in onbruik geraak en is dit later net vir parades gebruik. 

Die kurassiers (kavalleriste met helms en kurasse) het die borskuras nog tot in die 19e eeu gedra. Die borskuras was 'n plaat wat aangegespe is om die bors te beskerm. Na omstreeks 1650, toe daar in talle Europese lande 'n staande leer tot stand gebring is, het elke regiment sy eie kleur gekry. Kort daarna het die leer as geheel een kleur gekry en uiteindelik, in die laaste kwart van die 18e eeu, eenderse klere. Verskillende kleure lapelle, krae, knope, serpe en galonne het die verskeie onderafdelings van die leër aangedui. Die militêre kleredrag het in sekere opsigte van die burgerlike klere afgewyk, soos byvoorbeeld die hoë hoed wat die Engelse grenadiers van 1688 af gedra het en wat in die 18e eeu baie gewild geword het. 

Die jaspante is aan die kante saamgehaak; dit het in die 17e en 18e eeu 'n tipies militêre kenmerk gebly, net soos die omgekeerde jaslapelle (vanaf die begin van die 18e eeu). Die beenbedekking het uit kort kamaste bestaan. Omstreeks 1680 het die soldate hulle hare in ŉ stertjie gebind. In die laaste kwart van die 18e eeu het die meeste lande 'n spesiale militêre uniform gekry. Die Russiese leër het 'n baadjie gekry wat effens korter as die normale baadjie was (omstreeks 1786). In 1796 het die Britse uniform 'n hoë kraag gekry, die lapelle het verdwyn en die voorpante van die jas het oormekaargevou. Die sjako, 'n hoë, silindriese hoed met 'n regop pluim, is as hoofbedekking gedra. Die sjako is vir ŉ lang tyd algemeen gedra. 

Epoulette is van 1788 gedra om rang aan te dui. Eers na die Napoleontiese oorloë het alle leërs en hul onderafdelings uniforms begin dra. Die burgerlike mode van die tyd het sy stempel op die militêre uniforms afgedruk. Na 1830 is die kniebroek deur 'n lang broek vervang. Die pype van die broek was slank, maar nie nou nie. Die mediumlang baadjies het wei nag rugslippe gehad, maar na 1842 het die slip begin verdwyn. In 1842 het die Pruisiese leër 'n baadjie gekry wat net oor die heupe gehang en ŉ dubbele ry knope en 'n seintuur gehad het. Daarby is 'n helm met ŉ skerp punt gedra. Die soldate het tot in die tyd helder kleure gedra, want die kruitdampe het veroorsaak dat hulle nie so goed sigbaar was nie en het dus as kamoeflering gedien. 

Met die koms van die moderne handvuurwapens het dit belangrik geword om die soldaat so onsigbaar moontlik te maak. Kakiegroen het die beste kleur geblyk te wees. In Engeland is die eerste kakieklere al in 1886 voorgeskryf (vir aktiewe buitelandse krygsdiens). Omstreeks 1900 het die kleur (die sogenaamde leër-groen) algemeen die kleur van die leër geword. Alle militêre klere, selfs die onderklere, het die kleur gehad. In 1939 het die Engelse 'n belangrike nuwe leerkledingstuk ingevoer: die vegtenue. Dit was 'n pak wat uit een stuk bestaan het, talle sakke gehad het en maksimale bewegingsvryheid toegelaat het. Die soldaat is verder deur 'n helm en ŉ koeëlvaste onderhemp beskerm.

Tot omstreeks 1912 het die Chinese kleredrag min veranderinge ondergaan. Die kleredrag het met die wisselende dinastieë saamgehang of het invloede van buite weerspieël, byvoorbeeld die Persiese en Turkse invloed in die Tang-tyd. Die basiese drag van die man het uit 'n half wye lang broek van sy of wol (koe), 'n hemp en ŉ baadjie (san) bestaan. Hieroor het hy 'n lang onderbaadjie gedra wat tot op die voete gehang het, asook 'n mantel (pau) wat aan die regterkant met strikkies of knope vasgemaak is. 

Die moue was wyd bo en het styf om die polse gesluit. Die mantel is in die hele Asië gedra. In reënweer is 'n jas van tafsy gedra wat met vet waterdig gemaak is. Die lang haarvlegsel (penese) is in 1644 deur die regerende Mantsjoes verpligtend gemaak vir alle mans, behalwe monnike. Dit is na kwaai weerstand algemeen aanvaar. Die man het verskillende tipes hoofbedekkings gedra: die kalotjie, 'n klein pet wat soms 'n knoop in die middel gehad het, is die algemeenste gedra. Die Mandaryne of hoë staatsamptenare het ŉ piramide vormige hoed gedra waarop hul range met verskillende kleure knope aangedui is. Behalwe dat die mandaryne se klere baie mooier en duurder as die gewone man s'n was, het hulle ook 'n soort ekstra skouermantel gedra. 

Die Chinese vrou het 'n sybroek gedra wat nou om die enkels gesluit het, 'n lang rok met sysplete en met moue wat tot oor die hande geval het, en 'n korter jas met wye moue wat aan die kant vasgemaak is. Die vrou het baie aandag aan haar kapsel gegee: dit het uit vlegseltjies of haarlusse bestaan en is met haarnaalde, blomme en hangertjies versier. Sy het geen hoofbedekking gedra nie. As teken van goeie afkoms is meisies se voete in hul kinderjare styf toegedraai, waardeur groei belemmer is en die voete klein gebly het. As gevolg hiervan kon die vrou net strompelend en met behulp van stokke voortbeweeg.

Die Japanse man se onderklere het bestaan uit die foendosji, 'n soort kortbroek, en 'n kort kimono met oop moue wat langer as die moue van die bokleed was. Die bokleed, die kimono, het tot by die enkels gehang en was van sy, katoen of hennep gemaak. Dit was reghoekig en het voor oopgehang Dit is met die obi, 'n band wat net onder die middel gedra is, bymekaargehou. Die breë, wye moue van die kimono kon as sakke gebruik word. Soms is die haori oor die kimono gedra. Dit was 'n mantel wat oopgehang en tot op die dye gereik het. 

Die kappa was 'n reënjas. Die Japanners se kouse het 'n aparte toongedeelte gehad vir die toonbandjies van die sandale. Die zori was 'n houtsandaal met 'n plat sool, terwyl die gèta twee hoë voetstukke gehad het. Die hare is geskeer en ŉ bamboeshoed is gedra. Die Japanner van lae stand het 'n hemp, 'n broek, 'n oop, blou onderbaadjie, 'n gordel en sandale gedra. Die hofklere, die sokoetai, was ŉ besonder ingewikkelde uitrusting wat uit allerlei splete, onder: en boklede en 'n pronkkleed, die ho, bestaan het. 

Daarby is die kammoeri gedra. Dit was 'n kalotjie met 'n sleep wat met bandjies onder die ken vasgemaak is. Die vors se leenmanne het binnenshuis 'n wye oorkleed gedra wat tot op die voete gehang het. Die militêre drag het bestaan uit ŉ lyfie met vier rompstukke, opgebou uit versierde plaatjies, en die skouers is deur verstelbare skouerplate beskerm. Sedert die 12e eeu het soldate helms met horings en ystermaskers gedra. Die maskers was met familiewapens versier. Die Japanse vrou se onderklere was 'n lendedoek wat tot op die kuite gehang het en 'n lang onderrok. Bo-oor het sy 'n sykimono gedra wat op die grond gesleep het of in die kruis opgenaai was. Die moue en kraag was wyer as die van die man. 

Die obi is in 'n strik op die rug gebind. Haar kapsel was ingewikkeld en versier met strikke, vals haarstukke en haarnaalde. Sy het nie 'n hoed gedra nie, maar het in die winter 'n sluier am haar kop gedra. Sedert die 10e eeu was die hofdrag die joenihitoe, 'n seremoniële uitrusting wat uit 12 dele bestaan het. Die uitrusting het uit onderklede, 'n romp, kimono's en ŉ oorjas, die mo, bestaan. Sokkies van wit sy en papierskoene was deel van die drag. Deesdae word nuwe kunsvesels en nuwe motiewe al hoe gewilder en trek die vrou, net soos die man, haar al hoe meer volgens die Westerse mode aan.

Die klassieke drag van die Indiese man het uit 3 kledingstukke bestaan: die dothi, ŉ broekagtige lendedoek, die chadar, 'n mantel, en die ushnisa, ‘n stuk materiaal wat as tulband gedra is. Sedert die eerste eeu het daar onder invloed van die Hunne en die Turke 'n lang broek bygekom. Sedert die 16e eeu het die Mongoolse heersers en die radjas 'n wye, gedrapeerde broek, die puyama, gedra. By die puyama is 'n onderbaadjie met nousluitende moue, 'n nekdoek, ŉ kledingstuk van Iigte moeselien met 'n fyngeplooide romp wat wyd oor die wye puyama uitgestaan het, en 'n seintuur gedra. 'n Tulband is om die geskeerde kop gedra. Pantoffels sonder hakke en met 'n opstaande punt het as skoene gedien. 

Die moderne Indiërman dra ŉ nousluitende wit broek, ŉ knielengte tuniek wat voor toeknoop en 'n wit hoofbedekking. WesEuropese klere word egter al hoe meer gedra. Die belangrikste kledingstuk van die vrou was en is vandag nog die wol- of sysari, 'n groot doek wat om die lyf gedraai word; die punt word oor die skouer gedrapeer. Die sari word in verskillende streke op verskillende maniere gedrapeer. Bo-oor 'n onderrok en onder die sari word die choli, 'n soort bloese, gedra. Haar hare word in 'n bolla gedra. Die Indonesiërs se belangrikste kledingstuk is die sarong, 'n heupdoek wat tot op die voete hang. In die geval van die vrou is die sarong soms ook 'n doek wat dwars oor die bolyf gevou word. 

Die materiaal word kleurryk versier met behulp van batik- en ikattegnieke. Oor die sarong kan 'n wit bloese, meestal met 'n hoë nek, gedra word. Die tradisionele kleredrag van die Turkse man is 'n baadjie, 'n onderbaadjie met baie knopies, ŉ pofbroek van gekleurde materiaal wat tot oor die knie hang, en 'n fes ('n silindriese hoed van rooi vilt, met 'n blou tossel). Die vrou dra min of meer dieselfde klere, behalwe dat sy 'n ander soort hoed in plaas van die fes dra. In Persië het die man en die vrou van die 14e eeu af 'n lang kledingstuk met lang moue en 'n los oorkleed gedra. Die oorkleed was voor in die middel oop en het ook lang moue gehad. 'n Gepunte pantoffel of stewel is daarby gedra. Die vrou het 'n sluier, die hyader, om haar kop gedra wat voor vasgemaak is en oor haar skouers gehang het. Oor haar gesig het sy 'n doek of sluier, die rubend, gedra wat net haar oë laat uitsteek het.

Die mees tipiese drag in Noord-Afrika is die haik, 'n lang bokleed wat deur sowel die man as die vrou gedra kan word. Net soos ŉ sluier kan ook die haik die kop bedek. In die kuslande van NoordA1rika word ook die djebba gedra. Dit is 'n sakagtige hemp met aangesnyde moue, 'n skuins omslag en sakke aan die voorkant. Onder die djebba is 'n wye broek gedra. In Marokko en Algerië word die boernoes, 'n mantel met 'n kap, ook algemeen gedra. 

Die farasia, wat in Marokko gedra word, is 'n kleed met sierstroke en word met knope voor in die nek toegeknoop. In Egipte word 'n soort hemp met 'n spleet aan die voorkant en aangesnyde moue gedra. Die welgestelde Egiptenare dra 'n kort, gestreepte, moulose onderbaadjie en 'n kaftan met 'n vertikale streeppatroon, reguit moue en 'n skuins opening aan die voorkant. 'n Ronde, styfpassende mus met 'n lang tossel word op die kop gedra. Die Toearegs se klere bestaan uit lang, donkerblou doeke en die lisam, 'n doek wat om die kop gedraai word. 

In sommige gebiede rondom die Middellandse See, veral in Islamitiese lande, dra die mans die fes. In Sentraal-Afrika word, behalwe die doeke wat om die liggaam gedraai word, eerder tooisels as klere in die ware sin van die woord gedra. Veral in die binneland word 'n heupdoek en verder net versierings van skulp, vere, koorde, houtsoorte en metaal gedra. Glas en blik, wat deur die Wes-Europeërs bekend gestel is, word ook gebruik. Die versierings het dieselfde doel as klere: dit bedek die liggaam en die draer se status kan daaruit afgelei word. Ook in Afrika word Westerse klere al hoe meer gedra; kleurryke, geblomde stowwe is veral gewild onder Swart vroue. Die tradisionele kleredrag van die Swart volke van Suid-Afrika word onder die onderskeie volke bespreek.

Amerika se historiese, inheemse volke, die Majas, die Asteke en die Inka, het ’n heupdoek van wol, katoen of garingboomvesel gedra. Die priesters en konings het lang gewade gedra, terwyl bloeseagtige klere en moulose mantels ook voorgekom het. Die Mayas het 'n kenmerkende hooftooisel agter op die kop gedra wat uit strikke, vere en linte bestaan het. Die Asteke het hulle met vere, juwele en ander versierings getooi. Die wolmateriale van die Inkas was kleurryk en het dekoratiewe ontwerpe gehad.

Die Rooihuide van Noord-Amerika het 'n leergordel met 'n lang, afhangende pant gedra. Hulle het ook los broekspype van bisonvel en 'n spesiale oorlogsonderbaadjie gehad, alles met fraiings langs die kante. Die Rooihuid het sy vel vermiljoen geverf (vandaar die naam Rooihuid) en 'n band met een of meer arendsvere daarin om sy kop gedra. Hul skoene, die mokassins, was van leer en met borduurwerk versier. Die Rooihuidvrou het 'n broek of 'n lang leerromp en 'n kort bloese met lang moue gedra.

Haar broek was nie so wyd en versierd 5005 die van die man nie. Die pelsjagters in Alaska het leerklere met fraiings, mokassins en ’n pelsmus gedra. Die stert van die dier waarvan die pels vir die hoed gebruik is, is dikwels as versiering agter aan die hoed vasgewerk en het teen die rug afgehang. In Suid-Amerika, veral in die warm Mexiko, word die poncho vandag nog gedra. Dit is 'n reg hoekige of vierkantige stuk materiaal met 'n opening in die middel vir die kop.

Dit word soos 'n mantel gedra en is van Spaanse oorsprong. Hierby word die sombrero, ’n sonhoed met 'n baie wye rand, gedra. Die Eskimo's klee hulle in robvel, rendiervel of ysbeerpels wat met robderm aanmekaargewerk word. Baie van die klere wat hierbo beskryf is, is besig om algaande te verdwyn en plek te maak vir klere wat aan die Wes-Europese styl ontleen is.



</doc>
<doc id="73145" url="https://af.wikipedia.org/wiki?curid=73145" title="St. Ouen F.C.">
St. Ouen F.C.

St. Ouen F.C. is 'n sokker klub in Jersey. Dit is gestig in 1919. In 1972, hulle gespeel 'n wedstryd teen Skotse Old Firm span, Celtic FC.


</doc>
<doc id="73150" url="https://af.wikipedia.org/wiki?curid=73150" title="Shaoxing">
Shaoxing

Shaoxing (Chinees: 绍兴), vroeër "Kuaiji" (会稽) en "Shanyin" (山阴), is 'n stad in die Chinese provinsie Zhejiang met 'n bevolking van 4 912 200 in 2010. Die stad is in die ooste van China naby die kus van die Oos-Chinese See aan die Qiantangrivier geleë. 

Shaoxing grens in die ooste aan Ningbo, in die suidooste aan Taitsjou‎‎, in die suidweste aan Jinhua en in die weste aan Hangtsjou. Die stad is veral bekend vir sy ou stadskern met 'n labirint van ou straatjies en historiese kanale.


</doc>
<doc id="73151" url="https://af.wikipedia.org/wiki?curid=73151" title="Chifeng">
Chifeng

Chifeng (Chinees: 赤峰), of Ulanhadhot (Mongools: ᠤᠯᠠᠭᠠᠨᠬᠠᠳ ᠬᠣᠲ), is 'n stad in die Chinese outonome gebied Binne-Mongolië met 'n bevolking van 4 341 245 in 2010. Die stad is in die noordooste van China, suidoos van die grens tot Mongolië, geleë. Chifeng grens in die noorde en weste aan Xilin Gol, in die noordooste aan Tongliao, in die suidooste aan Chaoyang en in die suide aan Chengde. Die stad is veral bekend as politieke, ekonomiese en kulturele sentrum tydens die Liao-dinastie.


</doc>
<doc id="73153" url="https://af.wikipedia.org/wiki?curid=73153" title="Guigang">
Guigang

Guigang (Chinees: 贵港) is 'n stad in die Chinese outonome gebied Guangxi met 'n bevolking van 4 400 000 in 2004. Die stad is in die verre suidooste van China aan die kus van die Suid-Chinese See geleë. 

Guigang is tussen Guangxi se groot stede Nanning, Guilin, Liutsjou, Beihai en Wutsjou geleë. Die stad is 'n belangrike vervoerknooppunt tussen Hongkong en Macau in die suide en die sentrum van China.


</doc>
<doc id="73154" url="https://af.wikipedia.org/wiki?curid=73154" title="Jinhua">
Jinhua

Jinhua (Chinees: 金华) is 'n stad in die Chinese provinsie Zhejiang met 'n bevolking van 4 614 100 in 2010. Die stad is in die ooste van China naby die kus van die Oos-Chinese See aan die Jinhuarivier geleë. 

Jinhua grens in die noordweste aan Hangtsjou, in die suidweste aan Qutsjou, in die suide aan Lisjui, in die ooste aan Taitsjou‎‎ en in die noordooste aan Shaoxing. Die stad is veral bekend vir gedroogde ham en Subing.


</doc>
<doc id="73155" url="https://af.wikipedia.org/wiki?curid=73155" title="Xingtai">
Xingtai

Xingtai (Chinees: 邢台) is 'n stad in die Chinese provinsie Hebei met 'n bevolking van 7 104 114 in 2010. Die stad is in die ooste van China suidwes van Beijing en Tianjin geleë. 

Xingtai grens in die noorde aan Shijiazhuang en Hengsjui en in die suide aan Handan. Xingtai is een van die oudste stede in China en het 'n lang en ryk geskiedenis van meer as 3 500 jaar. Tydens die Sjang-dinastie het dit as hoofstad gedien. Tydens die Qin-dinastie is die stad "Xindu" genoem, tydens die Sui- en Tang-dinastieë "Xingtsjou", en tydens die Yuan-, Ming- en Qing-dinastieë "Sjunteh".


</doc>
<doc id="73156" url="https://af.wikipedia.org/wiki?curid=73156" title="Laiwu">
Laiwu

Laiwu (Chinees: 莱芜) is 'n stad in die Chinese provinsie Sjandong met 'n bevolking van 1 248 636 in 2010. 

Laiwu is in die ooste van China suidoos van Beijing en Tianjin geleë. Die stad grens in die noorde aan Jinan, in die ooste aan Zibo en in die suidweste aan Tai'an.


</doc>
<doc id="73157" url="https://af.wikipedia.org/wiki?curid=73157" title="Jining">
Jining

Jining (Chinees: 莱芜) is 'n stad in die Chinese provinsie Sjandong met 'n bevolking van 8 313 061 in 2010. Die stad is in die ooste van China suidoos van Beijing en Tianjin geleë. 

Jining grens in die suidweste aan Heze, in die suidooste aan Zaozhuang en in die noordooste aan Tai'an.


</doc>
<doc id="73161" url="https://af.wikipedia.org/wiki?curid=73161" title="Winsum">
Winsum

Winsum is 'n voormalige munisipaliteit en 'n dorp in die noordooste van Nederland.

Op 1 Januarie 2019 is Winsum opgegaan in die nuwe munisipaliteit Het Hogeland.

Die dorp Winsum is amptelik in 1057 gestig as die samesmelting van drie historiese dorpe: Obergum (noord), Winsum (middel) en Bellingeweer (suid). Die meerderheid van die dorp se 8000 inwoners pendel na die nabygeleë stad Groningen.

Die dorp spog met twee tradisionele Hollandse windmeulens, twee historiese kerke, twee kanale, en een van Nederland se oudste tavernes. Die twee meulens, "De Ster" ("Die Ster") en "De Vriendschap" ("Die Vriendskap") is gebou in 1851 en 1801 onderskeidelik. Die gebou wat die taverne "De Gouden Karper" ("Die Goue Kurper") nou beslaan is in gebruik as 'n taverne sedert die 16de eeu en is die oudste (ongeverifieer) in Nederland.

Winsum is 'n susterstad van die Poolse Lubraniec.

Abbeweer, Adorp, Aduarderzijl, Alinghuizen, Allersma, Antum, Arwerd, Baflo, Bellingeweer, Beswerd, Bolshuizen, Dingen, De Raken, De Vennen, Den Andel, Duisterwinkel, Ernstheem, Ezinge, Feerwerd, Garnwerd, Groot Wetsinge, Hammeland, Hardeweer, Harssens, Hekkum, Hiddingezijl, Klein Wetsinge, Krassum, Lutje Marne, Lutke Saaksum, Maarhuizen, Obergum, Oldenzijl, Oostum, Ranum, Rasquert, Saaxumhuizen, Sauwerd, Schapehals, Schaphalsterzijl, Schilligeham, Schifpot, Het Schoor, Suttum, Takkebos, Tijum, Tinallinge, Valkum, Wierum, Wierumerschouw, Wildeveld en Winsum.




</doc>
<doc id="73162" url="https://af.wikipedia.org/wiki?curid=73162" title="Piet Malan">
Piet Malan

Piet Malan (* 13 Februarie 1919 – 5 Julie 2015) was 'n Springbokrugbyspeler wat in een toets teen Fred Allen se 1949 All Blacks gespeel het. Hy het ook vir Transvaal rugby gespeel en was 'n ere-visepresident van die Leeus. Hy was deel van die Transvaalspan wat in 1950 die Curriebeker verower het.

Sedert 2005 was Malan die oudste lewende Springbok en na sy afsterwe het die eer Cecil Moss toegeval.



</doc>
<doc id="73165" url="https://af.wikipedia.org/wiki?curid=73165" title="Paul Skelton">
Paul Skelton

Paul Harvey Skelton (29 Augustus 1948, Johannesburg - ) is 'n Suid-Afrikaanse igtioloog en kenner van varswatervisse.

Hy het in 1965 aan "St. Benedicts College" in Bedfordview gematrikuleer. Hy verwerf sy B.Sc.-graad (Dierkunde en Entomologie) aan die Rhodes Universiteit te Grahamstad in 1969, sy Honneursgraad in 1970 en sy doktorsgraad Ph.D. (Igtiologie) in 1980. Sy tesis is "Systematics and biogeography of the redfin minnows (Pisces, Cyprinidae) from Southern Africa".

Vanaf Januarie 1972 - Desember 1983 was hy die kurator van visse by die Albanymuseum in Grahamstad. Vanaf Januarie 1984 - Maart 1995 was hy die Kurator van varswatervisse by die "J.L.B. Smith Instituut van Igtiologie", Grahamstad en vanaf April 1995 - Desember 1998 'n direkteur aan dieselfde Instituut. Die J.L.B. Smith Instituut word oorgedra na die "National Research Foundation" gedurende 1999 wat hernoem word na die "South African Institute for Aquatic Biodiversity" (SAIAB) gedurende 2003. Hy is die Besturende Direkteur van die SAIAB - "National Research Foundation" sedert Januarie 1999.

Skelton het verskeie boeke, artikels en dokumente geskryf. Sy bekendste werk is "A Complete Guide to the FRESHWATER FISHES of Southern Africa". Hierdie boek het reeds in 1993 vir die eerste keer verskyn en die eerste uitgawe was ook in Afrikaans beskikbaar en wel onder die titel "'n Volledige Gids tot die Varswatervisse van Suider-Afrika".

Hy is getroud met Anne Frances (née Heffer) en hulle het twee seuns en 'n dogter.



</doc>
<doc id="73170" url="https://af.wikipedia.org/wiki?curid=73170" title="Roetvalk">
Roetvalk

Die roetvalk ("Falco concolor") is 'n medium-grootte valk wat van noordoos Afrika tot by die suidlike Persiese Golf voorkom. Dit behoort aan 'n groep soortgelyke valke wat dikwels beskou word as 'n subgenus "Hypotriorchis". Die Eleonoravalk word as sy naaste familielid beskou. Die wetenskaplike naam "concolor" verwys na die voël se ewe gekleurde vere.

Dit is 'n elegante roofvoël en is 32-37 cm lank met 'n vlerkspan van 78-90 cm. Dit lyk soos 'n groot Europese boomvalk of 'n klein Eleonoravalk gebou, met 'n lang gepunte vlerke, 'n lang stert en slanke liggaam. Die volwassenes is blou-grys en die gebrek aan die swart ondervlerkdekvere onderskei dit van die Eleonoravalk. Die donker agterrand van die vlerke en stert onderskei dit van die Europese boomvalk.

Hierdie spesie broei op eilande en die kus of woestyn kranse van Libië tot Pakistan. Dit is 'n lang-afstand trekvoël, oorwintering in Oos-Afrika en die suide van Madagaskar. Dit is 'n seldsame swerwer noord van sy broei-habitat.

Die roetvalk eet hoofsaaklik ander voëls, maar dit eet ook groot insekte soos naaldekokers. Prooi word in die vlug geëet. Dit maak op 'n rotsrand nes en lê tot vier eiers.




</doc>
<doc id="73173" url="https://af.wikipedia.org/wiki?curid=73173" title="Pingdingshan">
Pingdingshan

Pingdingshan (Chinees: 平顶山) is 'n stad in die Chinese provinsie Henan met 'n bevolking van 5 200 000 in 2000. Die stad is in die ooste van China suidoos van Beijing en Tianjin geleë. 

Pingdingshan grens in die noorde aan Zhengtsjou, in die ooste aan Xuchang en Luohe, in die suidooste aan Zhumadian, in die suide aan Nanyang en in die weste aan Luoyang. Die stad staan as die "arendstad" bekend en is in 1957 gestig.


</doc>
<doc id="73174" url="https://af.wikipedia.org/wiki?curid=73174" title="Jinzhou">
Jinzhou

Jinzhou (Chinees: 锦州) is 'n stad in die Chinese provinsie Liaoning met 'n bevolking van 3 070 000 in 2010. Die stad is in die noordooste van China noordoos van Beijing en Tianjin aan die kus van die Golf van Bohai geleë. 

Jinzhou grens in die ooste aan Panjin, Ansjan en Shenyang en in die weste aan Huludao. Die stad is 'n belangrike hawestad in die noordooste van die land.


</doc>
<doc id="73175" url="https://af.wikipedia.org/wiki?curid=73175" title="Dongying">
Dongying

Dongying (Chinees: 东营) is 'n stad in die Chinese provinsie Sjandong met 'n bevolking van 2 035 300 in 2010. Die stad is in die noordooste van China suidoos van Beijing en Tianjin aan die kus van die Golf van Bohai geleë. 

Dongying grens in die weste aan Bintsjou, in die suidweste aan Zibo en in die suide aan Weifang. Die stad is 'n belangrike hawestad in die ooste van die land.


</doc>
<doc id="73176" url="https://af.wikipedia.org/wiki?curid=73176" title="Zaozhuang">
Zaozhuang

Zaozhuang (Chinees: 枣庄) is 'n stad in die Chinese provinsie Sjandong met 'n bevolking van 3 729 300 in 2010. 

Die stad is in die noordooste van China suid van Beijing en Tianjin aan die kus van die Golf van Bohai geleë. Zaozhuang grens in die weste en noorde aan Jining en in die ooste aan Linyi.


</doc>
<doc id="73177" url="https://af.wikipedia.org/wiki?curid=73177" title="Rizhao">
Rizhao

Rizhao (Chinees: 日照) is 'n stad in die Chinese provinsie Sjandong met 'n bevolking van 2 801 100 in 2010. Die stad is in die noordooste van China suid van Beijing en Tianjin aan die kus van die Geelsee geleë. Rizhao grens in die noordooste aan Qingdao, in die noorde aan Weifang en in die weste aan Linyi. Die stad is 'n belangrike hawestad in die ooste van die land.


</doc>
<doc id="73185" url="https://af.wikipedia.org/wiki?curid=73185" title="Vlag van Chili">
Vlag van Chili

Die nasionale vlag van Chili is op 18 Oktober 1817 amptelik in gebruik geneem. Die vlag vertoon twee ewe hoë horisontale bane in wit bo en blou onder met ’n blou vierkant in die skildhoek waarin ’n wit vyfpuntige ster is. Die Chileense vlag is in Spaans bekend as La Estrella Solitaria ("Die Alleenstaande Ster").

Dit het ’n verhouding van 2:3 en is horisontaal verdeel in twee bane van gelyke grotte waarvan die onderste rooi is. Die boonste deel is verder verdeel in ’n blou vierkant met ’n enkele gesentreerde wit ster en ’n wit reghoek met ’n verhouding van 1:2.

Die ster verteenwoordig dalk ’n gids tot vordering en eer, terwyl volgens ander interpretasies die ster onafhanklikheid voorstel; blou verteenwoordig die hemel en die Stille Oseaan, wit is vir die sneeubedekte Andes en rooi staan vir die bloed wat op pad na onafhanklikheid gevloei het.

Volgens die epiese gedig "La Araucana" is die kleure ontleen van die vlag wat deur die Mapuche tydens die Arauco-oorlog gehys is. Die Vlagdag word jaarliks op 9 Julie gehou om die 77 soldate wat tydens die Slag van Concepción in 1882 gesterf het te gedenk.

Die ster verteenwoordig ’n begeleiding na vooruitgang en eer, blou stel die lug en die Stille Oseaan voor, wit stel die sneeubedekte Andesgebergtes voor en rooi stel die bloed voor wat gevloei het in die stryd om onafhanklikheid.

Die samestelling van die Chileense vlag is amptelik vasgestel in die Opperste Bevel No. 1,534 van die Ministerie van Binnelandse Sake wat in 1967 uitgevaardig is oor die gebruik van die nasionale embleme. Vorige wetgewing en regulasies is in hierdie wet saamgevat. (Ander wette sluit in Wet No. 2,597 van 1 Januarie 1912 wat verband hou met die kleure en verhouding van die nasionale vlag, die presidensiële serp en rosette of kokarde en Opperste Bevel No. 5808 van die Ministerie van Binnelandse Sake van 26 Augustus 1927 waarin die grootte van die nasionale vlag vir binnenshuis gebruik en openbare kantore vasgestel is.) Volgens die bevel is die verhouding tussen die hoogte en breedte van die vlag 2:3 en dit is horisontaal verdeel in twee ewe hoë bane. Die onderste baan is rooi van kleur en die boonste baan is verdeel in ’n blou vierkant (in die skildhoek) en ’n wit reghoek waarvan die verhouding 1:2 is. Die ster is geleë in die middel van die skildhoek en word saamgestel op ’n sirkel waarvan die deursnee die helfte van een die kante van die skildhoek is.

Die kleurskema word hieronder gelys:

Volgens Chileense wetgewing word openbare vertoning van die vlag toegestaan sonder voorafkennisgewing. Voor Oktober 2011 was gebruik van die vlag verbied sonder die goedkeuring van die betrokke goewerneur.

Openbare geboue en privaat wonings moet die vlag op die Vlootdag (21 Mei), Nasionale Dag (18 September) en Weermagdag (19 September) vertoon. Indien die vlag verkeerdelik of glad nie vertoon word gedurende hierdie dae nie, kan die persoon daarvoor verantwoordelik ’n boete opgelê word.

In 2010 is ’n uitsondering gemaak gedurende die tweehonderjarige fees waar die vertoning van die vlag verplig was vir die hele September.

Volgens die protokol moet die vlag aan ’n wit paal gehys word. Wanneer ander vlae ook gehys word moet die ander vlae ewe groot of kleiner as die Chileense vlag wees. Die Chileense vlag moet links van die middel van die vlae hang in die geval van ’n ewe getal vlae, en in die middel wanneer daar ’n onewe getal vlae is. Dit vlag moet ook die eerste wees wat gehys word en die laaste wat gestryk word.

Die Chileense vlag kan horisontaal of vertikaal van ’n gebou of muur hang. In albei gevalle moet die skildhoek aan die aanskouer se boonste linkerhoek wees.

Artikel 22 van die Grondwet van Chili van 1980 maak dit duidelik dat alle inwoners van Chili die Chileense simbole en die land self moet respekteer. Die nasionale simbole is die vlag, die wapenskilde en die Chileense volkslied. Ooreenkomstig artikel 6 van die Chileense Wet op Staatsveiligheid (890/1975) is dit ’n oortreding om die vlag, die wapenskild, die naam van die moederland of die volkslied in die openbaar met disrespek te hanteer.

Die eerste verslae van die waarskynlike gebruik van vlae deur inheemse volkere dateer terug na die Arauco-oorlog. Die bekendste is die gebruik soos beskryf in die epiese gedig "La Araucana" van die laat 16de eeu. In vers XXI beskryf Alonso de Ercilla vir Talcahuano, kryger en hoofman van die Mapuche-stam wat die gebied beset het naby wat vandag die stad Talcahuano is, as die aanvoerder van embleme van blou, wit en rooi.

Twee vlae wat deur Mapuche-krygers gebruik is, is aangeteken. Hierdie beskrywings is egter eers laat in die 18de eeu gemaak sonder sekerheid oor hoe oud die vlae sou wees. Een het bestaan uit ’n vyfpuntige wit ster op ’n blou agtergrond soortgelyk aan die skildhoek van die huidige Chileense vlag, en die tweede het ’n agtpuntige wit ster in die middel van ’n blou diamant met ’n rand wat oor ’n swart agtergrond sigsag. Die tweede vlag word skynbaar vertoon deur die hoofman Lautaro in die artistieke weergawe daarvan deur die skilder Pedro Subercaseaux.

In die geval van die koloniserende troepe is verskeie Spaanse vlae gebruik. Elke bataljon het sy eie vlag gehad met verskillende elemente, insluitend die heraldiese wapenskild van die koning van Spanje daarin geïnkorporeer. Een van die simbole wat baie algemeen gebruik is, was die Boergondiese Kruis, ’n getande rooi skuinskruis op ’n wit agtergrond. Die Boergondiese Kruis was een van die hoof simbole van die Spaanse Ryk oorsee en is daarom gebruik op oorlogskepe en gevoer deur die burgermag in die koloniale gebied gedurende die Spaanse kolonisering van die Amerikas.

In 1785 het Carlos III ’n eenvormige vlag vasgestel vir alle skepe van die Spaanse Armada, soortgelyk aan die huidige vlag van Spanje. Die gebruik van hierdie rooi-en-geel vlag sou in 1793 uitgebrei word na “hawestede, -kastele en -kusskanse”. Ten spyte van die vestiging van hierdie nuwe vlag is die Boergondiese Kruis steeds algemeen gebruik deur koloniale entiteite.

Met die aanvang van die Chileense Onafhanklikheidsoorlog is die Eerste Regeringsjunta op 18 September 1810 verklaar. Dit het Chili se eerste treë tot onafhanklikheid beteken. Dit was gedurende die regering van José Miguel Carrera waar die behoefte om bevryding baie steun gekry het. Die junta is nietemin in naam opgerig as ’n manier om die regering te beer gedurende die afwesigheid van Koning Ferdinand VII, sodat die regeringsimbole Spaans kon bly. Een van die eerste handelinge van die regering sou dus die implementering van nasionale simbole wees, soos ’n kenteken, wapenskild en ’n onderskeidende vlag om die patriotte uit te ken. Die eerste vlag, volgens oorlewering, is deur Javiera Carrera, suster van die regeerder, geborduur en sou op 4 Julie 1812 vir die eerste keer vertoon en gehys word tydens ’n dinee met die konsul van die Verenigde State, ene Joel Roberts Poinsett. Die geleentheid sou die viering van die Amerikaanse onafhanklikheid wees, wat vir baie Chileense pro-onafhanklikes ’n groot inspirasie was.

Die vlag is die "Patria Vieja" ("Ou Vaderland") genoem en het drie horisontale bane in blou, wit en geel gehad. Vir sommiges het die drie bane die drie takke van die regering voorgestel, nl. die majesteit, wet en mag; vir andere het die drie kleure die eienskappe van die natuur voorgestel, nl. die lug, die besneeude Andes en die velde van goue koring. Op 30 September 1810, gedurende ’n fees in die hoofstad ter viering van die eerste regeringsjunta, is die Chileense wapenskild, ook genoem die "Patria Vieja", plegtig aanvaar en in die middel van die vlag ingesluit.

Hoewel die blou-wit-geel vlag van die "Patria Vieja" die mees herkenbare was, is ander weergawes dikwels gebruik met die kleure in ander volgordes soos wit-blou-geel. Met ander geleenthede is die rooi Santiagokruis in die skildhoek ingesluit saam met die wapenskild in die middel van die vlag. Die kruis is afkomstig van die oorwinning van die patriotiese troepe in die Slag van El Roble waar ’n onderskeidende kenteken van die Orde van St. Jakobus, ’n belangrike simbool van Spaanse trots, onder die oorlogsbuit was.

In 1813 na die koningsgesinde inval en die uitbraak van die Onafhanklikheidsoorlog is die Spaanse simbole laat vaar en die driekleur is formeel deur die patriotiese magte aangeneem op ’n seremonie by die Plaza Mayor van Santiago. Maande later, in 1814, het Carerra politieke en militêre mag opgegee en Francisco de la Lastra is gekies as opperste leier. Die onafhanklikheidsoorlog het begin met groot verliese aan die kant van die patriotte wat uiteindelik die Verdrag van Lircay op 3 Mei 1814 onderteken het. Hierdie ooreenkoms het onder meer Spaanse soewereiniteit oor die gebied van Chili bevestig en as een van die direkte gevolge hiervan, is die koloniale vlag weer aanvaar, ten koste van die driekleur.

Nadat Carrera op 23 Julie 1814 weer aan bewind gekom het, sou die vlag van die "Patria Vieja" weer wapper tot met die Slag van Rancagua (1-2 Oktober) waar die oorwinning vir die koningsgesindes die regering van die patriotte beëindig het en die "Reconquista" (Herowering) van 1814 tot 1817 begin het en die imperiale vlag weer ingestel het. Die driekleur is vir die laaste keer in die Slag van die Papier vertoon maar sou weer gehys word in die skepe wat deur José Miguel Career in 1817 gebring is in sy veldtogte in Argentinië (1820–1821). Die Reconquista het geëindig in ’n oorwinning vir die Andesleër ("Ejército de los Andes") in die Slag van Chacabuco op 12 Februarie 1817. In hierdie veldslag het die patriotiese troepe onder die kolonel van die leër geveg en die vlag van die Andesleër, geïnspireer deur die vlag van Argentinië, sonder om die blou-wit-geel vlag opnuut te aanvaar.

Vandag word die vlag van die "Patria Vieja" gebruik tydens vieringe van die hierdie Chileense geskiedkundige tydperk wat uitgevoer word deur die Instituto Nacional wat op 10 Augustus 1813 deur die regering van Carrera opgerig is. Die embleem wat aanvaar is as ’n simbool tydens die begin van arbeidsnajaging, is gevolglik aanvaar deur die Chileense nasionalistiese beweging. Die vlag is byvoorbeeld gebruik met ’n rooi weerligstraal daarop gesuperponeer as simbool van die Nasionale Sosialistiese Beweging van Chili tussen 1932 en 1938.

Die oorwinning by die Slag van Chacabuco op 26 Mei 1817 het plek gemaak vir ’n nuwe periode bekend as die "Patria Nueva" (Nuwe Vaderland). ’n Nuwe vlag is daardie dag aanvaar, vandag bekend as die Oorgangsvlag ("Bandera de la Transición") en word erken as die eerste nasionale vlag en die laaste vlag wat gebruik is voor die huidige vlag. Daar is destyds wyd gepubliseer dat die ontwerp van die vlag te danke was aan Juan Gregorio de Las Heras. Hierdie vlag het drie ewe hoë bane in blou, wit en rooi gehad. Die onderste rooi baan het die geel van die vlag van 1812 vervang. Die oorsprong van die vlag se kleure is gebaseer op die beskrywing van die Mapuche-troepe wat deur Alfonzo de Ercilla gegee is. Die betekenisse van hierdie kleure was gelykstaande aan dié van die "Patria Vieja" behalwe dat die geel deur rooi vervang is wat die bloed van baie konflikte voorgestel het.

Ten spyte van die aanvanklike entoesiasme het hierdie vlag nie amptelike wetlike erkenning verkry nie en vyf maande later verdwyn. Een rede vir die onderdrukking van die vlag was dat dit maklik verwar sou kon word met die vlag van Nederland of die driekleur van rewolusionêre Frankryk, waar die inspirasie vir die vlag vandaan gekom het. Volgens Diego Barros Arana is die Oorgangsvlag vir die laaste keer ontvou by ’n seremonie ter herdenking van die Slag van Rancagua, twee weke voor die aanvaarding van die huidige nasionale vlag. Daar is egter bespiegelinge van ’n vlag wat gebruik is na die oorgangsvlag maar voor die huidige vlag waarvan die kleure anders gerangskik sou wees en ’n ster bygevoeg sou wees, maar daar is geen duidelikheid hieroor nie en die meerderheid van Chileense historici aanvaar nie hierdie teorie nie.

Die ontwerp van die huidige Chileense vlag word algemeen toegeskryf aan Bernardo O’Higgins se Krygsminister, José Ignacio Zenteno en is ontwerp deur Antonio Arcos, ’n Spaanse soldaat. Historici argumenteer egter dat dit Gregorio de Andía y Varela was wat dit geteken het.

Die vlag is op 18 Oktober 1817 deur ’n regeringsbesluit amptelik gemaak waarvan slegs inderekte verwysings bestaan aangesien die oorspronklike kopie nie meer bestaan nie. Dit is amptelik aangebied gedurende die Belofte van onafhanklikheid-seremonie op 12 Februarie 1818.

Die oorspronklike vlag is ontwerp volgens die Goue Verhouding, wat weerspieël word in die verhouding tussen die breedte en hoogte van die vlag en die vierkant van die skildhoek. Die ster lyk skeef in die reghoekige skildhoek en die boonste punt lyk of dit effe na die vlagpaal hel sodat die uitsteeksel die lengte van die skildhoek in die Goue Verhouding deel. Daarmee saam is die wapenskild, bekend van die oorgangsvlag en soos aanvaar in 1817, in die middel van die vlag gedruk.

Die aanvaarding van die ster se opstelling dateer terug na die ster wat deur die Mapuches gebruik is. Volgens O’Higgins was die star van die vlag die Ster van Arauco. In Mapuche-ikonografie is Venus, die oggendster (in Mapudungun: "Wünelfe" of die verspaansde "Guñelve") verteenwoordig deur die figuur van ’n oktagram ster of ’n gelaagde kruis. Die ster wat uiteindelik aanvaar is het ’n vyfpuntige ster bevat met die ontwerp van die "guñelve" as asterisk in die middel van die vyfpuntige ster sodat ’n kombinasie van Europese en inheemse tradisies verteenwoordig kon word.

Hierdie ontwerpe het vinnig in die vergetelheid geval weens die graad van moeilikheid van die vlag se konstruksie. Die geborduurde seël en agtpuntige asterisk het verdwyn en die ster is regop gedraai. In 1854 is die verhouding vasgestel terwyl die kleure van die vlag gehou is. Die skildhoek is as ’n vierkant gehou en die breedte-hoogte-verhouding is vasgestel op 2:3. In 1912 is die deursnee van die ster en die voorkeur van die kleure vir die presidensiële vlag en dekoratiewe kokarde vasgestel in die volgorde van blou, wit en rooi van bo na onder of van links na regs van die aanskouer.

Al hierdie reëlings sou later omgewerk word in die Opperste Dekreet No. 1534 van 1967 van die Chileense Ministerie van Binnelandse Sake gedurende die regering van Eduardo Frei Montalva. In hierdie dokument is die nasionale embleme, die wapenskild, die roset of kokarde en die presidensiële vaandel gevestig. Intussen het die Politieke Grondwet van Chili van 1980 die eerste klousule van artikel 222 vasgestel dat alle inwoners van die republiek die land en sy nasionale simbole moet respekteer.

Min gegewens van die oorspronklike ontwerp het oorgebly waarvan die waardevolste die vlag is wat gebruik is in die Onafhanklikheidsverklaring waarvan die breedte twee meter was en die hoogte net meer as twee voet. Die vlag is beskerm deur verskeie oorerflike instellings totdat dit in 1980 gesteel is deur lede van die Rewolusionêre Linkse Beweging as ’n protes teen die militêre diktatorskap onder Pinochet. Hierdie groep het die vlag gehou tot laat in 2003 toe hulle dit teruggegee het aan die Nasionale Historiese Museum waar dit vandag nog besigtig kan word.

Daar is ’n legende in Chili wat aanvoer dat die Chileense vlag die kompetisie vir die ”Mooiste Nasionale Vlag in die Wêreld” gewen het. Die mees algemene weergawe is dat die kompetisie in 1907 plaasgevind het in Blankenberge, België, aan die kus van die Oossee (sic). Ander weergawes van hierdie storie lui dat dit in die 19de eeu gebeur het of dat die Chileense vlag tweede was na die vlag van Frankryk; daar is selfs variasies wat noem dat Chili se volkslied eerste was of ook, soos die vlag, tweede gekom na die Marseillaise. Die feit dat die enigste gedokumenteerde weergawe van hierdie storie basiese besonderhede foutief het (België het ’n kus aan die Noordsee, nie die Oossee nie) reflekteer nie goed op die historiese akkuraatheid van die storie nie.

Chili is onderverdeel in 15 gebiede. Hoewel sommige streeksregerings het hul eie insinjes aangeneem het, dra dit dikwels geen toepaslikheid nie en word dit hoofsaaklik gebruik vir openbare streeksorganisasies. Die enigste uitsondering is die vlag van die gebied Magallanes en Antartica Chilena, wat deur sy inwoners aangeneem is as ’n identiteitsimbool.

Die streeksvlae kan in die ingangsportaal van die Nasionale Kongres van Chili in Valparaíso gesien word. Baie munisipaliteite en stede het ook hul eie vlae.

Die vlag van die Amerikaanse deelstaat van Texas is soortgelyk aan die Chileense vlag. Die vlag van Texas is op 25 Januarie 1839 ontwerp en aanvaar, 28 na die aanvaarding van die Chileense vlag in 1817. Dit is wel noemenswaardig dat die Chileense vlag eers in 1912 gestandaardiseer is toe die deursnee van die ster vasgestel is. Die Chileense vlag het al verskeie interpretasies gehad as gevolg van die enkele ster en baan; dit ondersteun die idee dat die ster die unitêre staat in plaas van ’n federasie voorstel. Dit kan egter ook geargumenteer word dat die ooreenkoms van voorwerpe en kleure tussen die vlae van Texas en Chili slegs toevallig is aangesien hierdie patrone in daardie tyd algemeen was en nie noodwendig uniek tot die VSA nie.

Gedurende die Peruviaanse Onafhanklikheidsoorlog van 1822 het troepe van die Bevrydingsekspedisie van Peru ("Expedición Libertadora del Perú") sowel as die Verenigde Bevrydingsleër van Peru ("Ejército Unido Libertador del Perú") ’n vaandel gevoer wat soortgelyk was aan die moderne Chileense vlag, behalwe dat hul vlae drie sterre in die skildhoek gehad het. Die drie sterre het die drie nasies verteenwoordig wat eenheid gevind het in die onafhanklikheidsaak nl. die Argentynse provinsies, Chili en Peru.

Andersyds het die Chileense vlag gedien as inspirasie vir die ondersteuners van die Kubaanse onafhanklikheid aan die begin van die Tienjarige Oorlog in die sogenaamde Oorlogskreet van Yara ( "Grito de Yara") in 1868. Die leier van hierdie rewolusie, Carlos Manuel de Céspedes, is geïnspireer om die eerste Kubaanse vlag genaamd "La Demajagua" te ontwerp ter ere aan die plek waar die opstand begin het. Die twee grootste verskille is dat die rooi en blou kleure omgeruil is en dat die skildhoek tot in die middel van die vlag se breedte strek.

Céspedes sou geïnspireer gewees het deur die Chileense vlag sodat die pogings van Benjamín Vicuña Mackenna om namens Chili onafhanklikheid vir Kuba te verkry na die oorwinning oor Spanje in die Chincha-eilandoorlog , geëer kon word. Volgens Céspedes se seun het sy vader “ ’n nuwe vlag voorgestel wat dieselfde kleure as dié van Carreras en O’Higgins en wat hom sou onderskei deur die plasing van daardie kleure.” Die vlag was egter nie werklik suksesvol nie en ’n vroeëre ontwerp sou uiteindelik die vlag van Kuba word.

Die eerste vlag ban die Gekonfedereerde State van Amerika, bekend as die Sterre en Bane, is ietwat soortgelyk aan die vlag van Chili.

Die vlag van Liberië wat in 1847 aanvaar is, sluit ook ’n enkele ster in die skildhoek in maar dit het veelvuldige horisontale bane soortgelyk aan die Amerikaanse vlag.

Die vlag van Malacca, ’n deelstaat in Maleisië, is soortgelyk, met dieselfde kleure (buiten die geel sekelmaan en ster) en ’n soortgelyke skildhoekontwerp. Die kleurvolgorde en verhouding is ook verskillend.

Die deelstaat Amazonas in Brasilië het in 1982 ’n soortgelyke vlag aangeneem. Die vlag het egter ook ’n verlengde skildhoek en heelwat sterre.



</doc>
<doc id="73187" url="https://af.wikipedia.org/wiki?curid=73187" title="Die Voortrekkers (rolprent)">
Die Voortrekkers (rolprent)

Die Voortrekkers is 'n Afrikaanse rolprent wat op 10 Desember 1973 vrygestel is. Die rolprent dokumenteer die Voortrekkergeskiedenis, gedeeltelik in dramavorm.

Die rolprent is ’n geskiedkundige oorlogsprent (dokumentêr). 


Die rolprent wys die moedige stryd van die Voortrekkers teen die natuur, die Britte en die impies. Die sentrale tema is die dood van die Voortrekkerleier Piet Retief in 1838 aan die hand van die Zoeloe-koning Dingaan. Die aanvalle op boerekampe by Bloukrans en Italeni (eThaleni) word onder andere herleef.



</doc>
<doc id="73188" url="https://af.wikipedia.org/wiki?curid=73188" title="David Millin">
David Millin

David Millin (1920–1999) was 'n Suid-Afrikaanse regisseur, kinematograaf en vervaardiger. Hy het verskeie Afrikaanse en Engelse rolprente oor sy loopbaan vervaardig. Hy was sedert 1972 'n lid van die Amerikaanse vereniging van kinematograwe, die eerste lid van Afrika wat aan die organisasie behoort het. In 1994 word hy deur M-Net vereer vir sy lewenslange bydrae tot die bedryf en in 1997 word hy ook deur SASC/Kodak vir sy bydrae vereer. Hy was bekend vir sy skouspelagtige uitbeeldings, groot (maar akkurate) oorlogstonele en sy droë sin vir humor.

As regisseur:

As kinematograaf:

As vervaardiger:

As draaiboekskrywer:


</doc>
<doc id="73189" url="https://af.wikipedia.org/wiki?curid=73189" title="June Neethling">
June Neethling

June Neethling was 'n Suid-Afrikaanse aktrise.



</doc>
<doc id="73190" url="https://af.wikipedia.org/wiki?curid=73190" title="Pens en pootjies">
Pens en pootjies

Pens en Pootjies is 'n Afrikaanse rolprent wat op 25 Maart 1974 vrygestel is. 

Die rolprent is 'n lekkerlag komedie.


´n Komplot word gesmee om die hele Johannesburgse ekonomie in duie te laat stort deur 'n atoombom in 'n mynskag af te gooi. Die meganisme van die atoombom is gekoppel aan die flits wat by 'n perderesies sal afgaan om die wenperd aan te dui. 'n Groepie mans probeer alles in hul vermoë om dié ramp te oorkom.



</doc>
<doc id="73191" url="https://af.wikipedia.org/wiki?curid=73191" title="Four Jacks and a Jill">
Four Jacks and a Jill

Four Jacks and a Jill is 'n Suid-Afrikaanse rockgroep. Die groep sing hoofsaaklik in Engels, maar is ook bekend vir enkele Afrikaanse treffers soos "Ramaja" en "Een, twee, drie".

Die groep is in 1964 gestig, aanvanklik sonder 'n "Jill" en onder 'n ander naam. Later sluit die sangeres Glenys Lynne by hulle aan en die naam word aangepas. Die ander groeplede is Clive Harding (baskitaar), Till Hanamann (kitaar), Bruce Barks (kitaar), en Tony Hughes (dromme).

Hulle eerste groot treffer in Suid-Afrika was "Timothy". In 1968 betree hulle die Amerikaanse treffersparade met hulle liedjie ""Master Jack"". Die liedjie bereik nommer 18 op die "Billboard Hot 100" en nommer 3 op die "Adult Contemporary chart". Die liedjie bereik ook no. 5 op Cashbox (tydskrif) en word 'n no. 1 treffer in Suid-Afrika, Kanada, Australië, Nieu-Seeland, Maleisie, en Rhodesië (nou Zimbabwe). Hulle opvolg enkelspeler, "Mr. Nico", bereik no. 98 in die Verenigde State. Dit was hulle laaste treffer in die VSA, maar die groep het steeds treffers in hulle tuisland, Suid-Afrika opgelewer.


Geestelike albums:

Ter bekamping van geweld teen diere:
Ter ondersteuning van die Instituut vir Blindes:

Ter ondersteuning van die Nasionale St. Giles Assosiasie:

Ter ondersteuning van die Nasionale Raad vir Persone met Gestremdhede:

Instrumentale albums:





</doc>
<doc id="73192" url="https://af.wikipedia.org/wiki?curid=73192" title="Joe Stewardson">
Joe Stewardson

Joe Stewardson (1927–1997) was 'n Suid-Afrikaanse akteur, skrywer en regisseur. Hy was die pa van die akteurs Deon Stewardson en Mathew Stewardson.

As akteur:
As skrywer:

As regisseur:

As homself:


</doc>
<doc id="73195" url="https://af.wikipedia.org/wiki?curid=73195" title="Grensbasis 13">
Grensbasis 13

Grensbasis 13 is 'n Afrikaanse rolprent wat op 25 Mei 1979 vrygestel is.

Die rolprent is 'n oorlogsdrama met spanning-, aksie- en liefdestonele.


Die rolprent speel op 'n fiktiewe basis langs die grens tussen Angola en die voormalige Suidwes-Afrika af. 'n Patrollie word in 'n lokval gelei en die meeste van die soldate word geskiet. Die kaptein ontsnap, maar een van sy konstabels is gevange geneem. Die konstabel se suster is die kaptein se vriendin en hy probeer om haar te red.



</doc>
<doc id="73196" url="https://af.wikipedia.org/wiki?curid=73196" title="Karin Scholtz">
Karin Scholtz

Karin Scholtz is 'n Suid-Afrikaanse aktrise. In die jare 1977 tot 1979 verwerf sy roem as die heldin in drie
Afrikaanse rolprente.



</doc>
<doc id="73197" url="https://af.wikipedia.org/wiki?curid=73197" title="Karin Kritzinger">
Karin Kritzinger

Karin Kritzinger is 'n Suid-Afrikaanse aktrise wat in twee Afrikaanse rolprente gespeel het.



</doc>
<doc id="73200" url="https://af.wikipedia.org/wiki?curid=73200" title="De Voortrekkers">
De Voortrekkers

De Voortrekkers is 'n stilrolprent, sonder klank, wat op 16 Desember 1916 vrygestel is. Dit word as die eerste Afrikaanse rolprent beskou omdat flitskaarte in Afrikaans of Nederlands tussen tonele vertoon is. Die rolprent is deur die Amerikaanse magnaat, Isadore William Schlessinger, befonds.

Die rolprent is 'n historiese drama ('n dokumentêr).


Die film handel oor die Boere se Groot Trek teen die einde van die 1830's. Dit eindig met 'n rekonstruksie van die Slag van Bloedrivier in 1838, waar 'n paar honderd Afrikaners duisende Zoeloes verslaan het. Die film is lank na sy vrystelling steeds in klaskamers en ter herdenking van die gebeure vertoon.



</doc>
<doc id="73202" url="https://af.wikipedia.org/wiki?curid=73202" title="Voortrekkers (dubbelsinnig)">
Voortrekkers (dubbelsinnig)

Voortrekkers kan na een van die volgende verwys:


'n Voortrekker, daarteenoor, is 'n persoon wat aan die Groot Trek deelgeneem het, of 'n lid van die gelyknamige jeugbeweging is.



</doc>
<doc id="73205" url="https://af.wikipedia.org/wiki?curid=73205" title="Nikephoros II Phokas">
Nikephoros II Phokas

Nikephoros II Phokas (Grieks: Νικηφόρος Β΄ Φωκᾶς; omstreeks 912 – 10–11 Desember 969) was die Bisantynse keiser van 963 tot met sy dood in 969. Sy militêre prestasies het bygedra tot die oplewing van die Bisantynse Ryk in die 10de eeu.

Nikephoros Phokas is omstreeks 912 gebore as lid van ’n Kappadosiese familie wat verskeie vername generaals opgelewer het, onder andere sy pa, Bardas Phokas, sy broer Leo Phokas en oupa Nikephoros Phokas.
Nikephoros het op ’n jong ouderdom by die leër aangesluit. In 945 is hy aangestel as militêre goewerneur van die streek Anatolikon onder keiser Konstantyn VII. Toe sy pa, Bardas, in 953 in ’n veldslag gewond is, is Nikephoros bevorder tot opperbevelvoerder aan die oostelike grens. In die oorlog teen die Abbasidiese Kalifaat in 954 is hy verslaan. Hy het in die jare daarna, van 957 af, egter oorwinnings behaal in Sirië.

Nadat Romanos II in 959 keiser geword het, is Nikephoros en sy jonger broer Leo in bevel geplaas van die oostelike en westelike leërs onderskeidelik. In 960 is Nikephoros met ’n vloot van duisende bote gestuur om Kreta van die Moslems te herower. Ná ’n moeilike veldtog en die nege maande lange beleg van Chandax het Nikephoros in 961 Bisantynse beheer oor die hele eiland herstel.

Daarna is Nikephoros na die oosgrens gestuur, waar die emir van Aleppo gereeld die Bisantynse Anatolië binnegeval het. Nikephoros het Cilicia en selfs Aleppo in 962 bevry en die emir se paleis geplunder.

Intussen is sy vrou, Stephano, oorlede en Nikephoros het ’n eed van kuisheid afgelê. Dit sou later probleme veroorsaak.

Op 15 Maart 963 is keiser Romanos II skielik dood op 26 jarige ouderdom. Daar word vermoed dat óf sy wilde lewe hom ingehaal het óf sy vrou, Theophano, hom vergiftig het. Theophano het haar teen dié tyd reeds bewys as ’n intelligente en ambisieuse vrou. Sy sou later ’n reputasie van onverskrokkenheid kry om haar doeleindes te bereik. Romanos het sy seuns, Basilius II and Konstantyn VIII, reeds as medekeisers gekroon, maar hulle was maar vyf en drie jaar oud en Theophano is dus ná sy dood as regent aangewys.

Sy is egter nie toegelaat om alleen te regeer nie. Nikephoros is op 2 Julie 963 as keiser aangewys en hy is met Theophano getroud. Tydens sy bewind het hy nog verkeie oorloë gevoer. Van 964 tot 966 het hy en sy leër Mesopotamië en Sirië weer oorgeneem, terwyl Niketas Chalkoutzes Siprus herower het. Aan die noordelike front het hy in 967 ’n oorlog begin teen Bulgarye, aan wie die Bisantyne belasting moes betaal. Nikephoros het die belasting opgehef en grootprins Swjatoslaf I van Kiëf betaal om Bulgarye aan te val. Die aanval was so geslaag dat Nikephoros eindelik die verbond met Bulgarye hernu en sy Kiëfse bondgenoot die rug toegekeer het.

In die weste was hy minder suksesvol. ’n Ekspedisie teen die Arabiere het misluk en hy moes Sisilië afstaan. In 967 moes hy vrede met hulle sluit en homself verdedig teen hul gemeeskaplike vyand, Otto I, wat homself tot keiser van die Wes-Romeinse Ryk verklaar en beslag gelê het op Bisantynse besttings in Italië. Ná ’n paar aanvanklike suksesse, is die Bisantynse generaals teruggedryf tot aan die suidkus.

Theophano het intussen Nikephoros se nefie, generaal Johannes Tzimiskes, as minnaar geneem. Hulle het in die geheim ontmoet en Nikephoros se dood beplan. Ander is later by die sameswering betrek. Een aand het die samesweerders die paleis binnegegaan en Nikephoros onthoof. Hy is in die Kerk van die Heilige Apostels begrawe; ’n inskripsie aan die kant van sy graf lees: "Jy het almal oorwin buiten ’n vrou." (Ώ πλην γυναικός τα δ' άλλα Νικηφόρος.)

Nikephoros en sy eerste vrou, wie se naam onbekend is, het ’n seun, Bardas Phokas, gehad wat voor 969 dood is.

Hy en Theophano het geen kinders gehad nie.





</doc>
<doc id="73210" url="https://af.wikipedia.org/wiki?curid=73210" title="Johannes I Tzimiskes">
Johannes I Tzimiskes

Johannes I Tzimiskes (Grieks: Ιωάννης Α΄ Τζιμισκής; omstreeks 925 – 10 Januarie 976) was die Bisantynse keiser van 11 Desember 969 tot met sy dood. Hy was ’n briljante generaal en in sy kort bewind is die ryk se grense uitgebrei en Bisantium self versterk.

Tzimiskes is iewers in 925 gebore as lid van die Kourkouas-familie, wat van Armeense oorsprong was. Sy ma was die suster van die toekomstige keiser Nikephoros II Phokas.

Dit lyk of hy op ’n jong ouderdom by die leër aangesluit het, aanvanklik onder Phokas se bevel. Hy het vinnig opgang gemaak en het die politieke en militêre bevel van die streek Armenië oorgeneem voor hy 25 was. Sy huwelik met Maria Skleraina het hom verbind aan die invloedryke Skleroi-familie.

Die Bisantynse Ryk was in ’n oorlog betrokke met sy oostelike bure en die verskeie onafhanklike en semi-onafhanklike state wat ontstaan het ná die verbrokkeling van die Abbasidiese Kalifaat. Die belangrikste was die Emiraat van Aleppo. Armenië het tussen die twee ryke gelê en Johannes het sy streek suksesvol verdedig. Hy en sy soldate het daarna by die hoofleër aangesluit, wat onder bevel van Nikephoros Phokas was.

Nikephoros het ’n reeks oorwinnings behaal en die grense uitgebrei deur sowat 60 grensstede, onder meer Aleppo, te verower. Johannes het in die oorlog uitgeblink, onder sy oom en as bevelvoerder van dele van die leër. Met die dood van keiser Romanos II in 963 het Johannes sy oom aangespoor om die troon oor te neem. Daarna is hy weens ’n gekonkel van sy bevel onthef. Hy het toe met Nikephoros se vrou, Theophano, met wie hy ’n verhouding gehad het, saamgesweer om hom te vermoor.

Nadat Nikephoros vermoor is en Johannes keiser geword het, het hy sy swaer Bardas Skleros gestuur om ’n rebellie te onderdruk deur Johannes se neef Bardas Phokas, wat sy oom wou opvolg. Hy het ook met Theodora getrou om sy posisie te versterk.

In ’n reeks veldtogte teen die indringende Kiëf-Roes het hy die vyand in 971 uit Thracië verdryf. Hy het grootprins Swjatoslaf I so geheel en al verslaan dat hy in beheer was van Bulgarye en Dobruja.

In 972 het hy die Abbasidiese Kalifaat en sy ondergeskikte state aangeval. In ’n tweede veldtog in 975 teen Sirië het Johannes se magte onder meer Damaskus, Nasaret, Beiroet en Tripoli oorgeneem, maar hy kon nie Jerusalem verower nie. Hy is in 976 skielik dood met sy terugkeer van die tweede veldtog.

Johannes is opgevolg deur Basilius II, die seun van Konstantyn VII wat in 960 deur sy pa tot medekeiser gekroon is.





</doc>
<doc id="73219" url="https://af.wikipedia.org/wiki?curid=73219" title="Xianyang">
Xianyang

Xianyang (Chinees: 咸阳) is 'n stad in die Chinese provinsie Sjaanxi met 'n bevolking van 5 096 006 in 2010. 

Die stad is in die noordelike sentrum van China aan die Wei-rivier geleë. Xianyang maak deel uit van die metropolitaanse gebied van Xi'an en lê in die weste daarvan. Tussen 221 v.C. en 206 v.C. het dit as eerste hoofstad van die keiserlike China onder Qin Shi Huang gedien.


</doc>
<doc id="73220" url="https://af.wikipedia.org/wiki?curid=73220" title="Jiamusi">
Jiamusi

Jiamusi (Chinees: 佳木斯) is 'n stad in die Chinese provinsie Heilongjiang met 'n bevolking van 2 552 097 in 2010. Die stad is in die buitenste noordooste van China aan die grens met Rusland geleë. 

Jiamusi grens in die weste aan Harbin, in die noorde aan Hegang, in die suide aan Qitaihe, in die ooste aan Sjuangyasjan en in die weste aan Yichun.


</doc>
<doc id="73221" url="https://af.wikipedia.org/wiki?curid=73221" title="Suihua">
Suihua

Suihua (Chinees: 绥化) is 'n stad in die Chinese provinsie Heilongjiang met 'n bevolking van 5 416 439 in 2010. 

Die stad is in die verre noordooste van China, wes van Mongolië, suid van Rusland en noord van Noord-Korea geleë. Suihua grens in die ooste aan Yichun, in die suide aan Harbin, in die weste aan Daqing, in die noordweste aan Qiqihar en in die noorde aan Heihe.


</doc>
<doc id="73223" url="https://af.wikipedia.org/wiki?curid=73223" title="Jiaozuo">
Jiaozuo

Jiaozuo (Chinees: 焦作) is 'n stad in die Chinese provinsie Henan met 'n bevolking van 3 539 860 in 2010. Die stad is in die ooste van China, aan die Geelrivier suidoos van Beijing en Tianjin geleë. 

Jiaozuo grens in die suide aan Zhengtsjou, in die ooste aan Xinxiang, in die weste aan Jiyuan en in die suidweste aan Luoyang.


</doc>
<doc id="73229" url="https://af.wikipedia.org/wiki?curid=73229" title="Qinhuangdao">
Qinhuangdao

Qinhuangdao (Chinees: 秦皇岛) is 'n stad in die Chinese provinsie Hebei met 'n bevolking van 2 897 605 in 2010. Die stad is in die noordooste van China, noordoos van Beijing en Tianjin aan die kus van die Geelsee geleë. 

Qinhuangdaon grens in die suidweste aan Tangshan, in die noordweste aan Chengde en in die noordooste aan Liaoning. Dit is 'n belangrike hawestad van die land. Tydens die Bokseropstand in 1900 het buitelandse magte China hier binnegeval. 

Tydens die Olimpiese Somerspele 2008 is die sokkerwedstryde in Qinhuangdao gespeel.


</doc>
<doc id="73230" url="https://af.wikipedia.org/wiki?curid=73230" title="Zhuzhou">
Zhuzhou

Zhuzhou (Chinees: 株洲), vroeër "Jianning", is 'n stad in die Chinese provinsie Hunan met 'n bevolking van 3 855 609 in 2010. Die stad is in die suidooste van China aan die Xiangjiang-rivier net suidoos van Changsha geleë.


</doc>
<doc id="73231" url="https://af.wikipedia.org/wiki?curid=73231" title="Mudanjiang">
Mudanjiang

Mudanjiang (Chinees: 牡丹江) is 'n stad in die Chinese provinsie Heilongjiang met 'n bevolking van 2 798 723 in 2010. Die stad is in die noordooste van China aan die grens tot Rusland en noord van Noord-Korea geleë. 

Mudanjiang grens in die weste aan Harbin, in die noordooste aan Jixi, in die noorde aan Qitaihe en in die suide aan Yanbian. Die Russiese hawestad Wladiwostok lê net 248 kilometer van Mudanjiang af.


</doc>
<doc id="73232" url="https://af.wikipedia.org/wiki?curid=73232" title="Bengbu">
Bengbu

Bengbu (Chinees: 蚌埠) is 'n stad in die Chinese provinsie Anhui met 'n bevolking van 3 164 467 in 2010. Die stad is in die ooste van China aan die Huai-rivier, noord van Nanjing geleë. Bengbu staan bekend as "Pêrelstad" (珠城).


</doc>
<doc id="73233" url="https://af.wikipedia.org/wiki?curid=73233" title="Anqing">
Anqing

Anqing (Chinees: 安庆) is 'n stad in die Chinese provinsie Anhui met 'n bevolking van 5 311 000 in 2010. Die stad is in die ooste van China aan die Jangtse-rivier geleë. Anqing grens in die ooste aan Tongling, in die suidooste aan Chitsjou, in die suide aan Jiujiang, in die weste aan Huanggang, in die noorde aan Lu'an en in die noordooste aan Chaohu.


</doc>
<doc id="73234" url="https://af.wikipedia.org/wiki?curid=73234" title="Xinxiang">
Xinxiang

Xinxiang (Chinees: 新乡) is 'n stad in die Chinese provinsie Henan met 'n bevolking van 5 707 801 in 2010. 

Die stad is in die ooste van China geleë. Xinxiang grens in die suidweste aan Zhengzhou, in die suidooste aan Kaifeng, in die noorde aan Hebi en in die weste aan Jiaozuo.


</doc>
<doc id="73235" url="https://af.wikipedia.org/wiki?curid=73235" title="Langfang">
Langfang

Langfang (Chinees: 廊坊) is 'n stad in die Chinese provinsie Hebei met 'n bevolking van 3 850 000 in 2010. Die stad is in die noordooste van China, net suidoos van Beijing en suidwes van Tianjin geleë. 

Langfang grens in die suidweste aan Baoding, in die suide aan Cangtsjou, in die noorde aan Beijing en in die ooste aan Tianjin. Die stad is tydens die Bokseropstand deur Europese magte verower en tydens die Tweede Chinees-Japannese Oorlog het die Slag van Langfang hier plaasgevind.


</doc>
<doc id="73236" url="https://af.wikipedia.org/wiki?curid=73236" title="Dada en die flower">
Dada en die flower

Dada en die Flower is 'n Afrikaanse rolprent wat op 28 November 1986 vrygestel is.

Die rolprent is 'n romantiese komedie. 


Dada en die Flower is ‘n verhaal oor ses matriek maats se kameraderie, hul matriekvakansie saam in Margate, hul eerste “wegbreek” en hul eerste volwasse liefde.



</doc>
<doc id="73240" url="https://af.wikipedia.org/wiki?curid=73240" title="Chobe-sandbabertjie">
Chobe-sandbabertjie

Die Chobe-sandbabertjie ("Zaireichthys dorae") is 'n varswater vis wat voorkom Okavangorivier, Kwandorivier, Choberivier en boonste gedeelte van die Zambezirivier-stelsel. In Engels staan die vis bekend as die "Chobe sand catlet".

Die vis het 'n lang, tapse lyf en daar is drie pare baarde om die mond. Die kop is kort en die oë rond. Die vis is deurskynend met spikkels en met klein bruin vlekke op en word tot 25 mm lank.

Hulle leef in fyn sand areas waar hulle hul self begrawe sodat slegs die oë uitsteek.





</doc>
<doc id="73244" url="https://af.wikipedia.org/wiki?curid=73244" title="Johan du Plooy">
Johan du Plooy

Johan du Plooy (1926–2011) was 'n Suid-Afrikaanse akteur. Hy werk aanvanklik as 'n verkeersbeampte in Johannesburg en moes Jamie Uys vir 'n oortreding voorkeer. Jamie het gedink hy het potensiaal, en hom 'n rol in een van sy rolprente aangebied. Hy was veral bekend vir sy rolle in die prente Dirkie, Liefde vir Lelik en Lelik is my offer.



</doc>
<doc id="73250" url="https://af.wikipedia.org/wiki?curid=73250" title="Die professor en die prikkelpop">
Die professor en die prikkelpop

Die Professor en die Prikkelpop is 'n Afrikaanse rolprent wat in 1967 deur Mimosa Films vervaardig en uitgereik is. Die rolprent is ook vrygestel as ""The Professor and the Beauty Queen"". Jamie Uys was die regisseur en het ook die manlike hoofrol gespeel. Dit was Uys se eerste rolprent vir Mimosa Films.

Die rolprent is 'n komedie. Dit het geen ouderdomsperk en is geskik vir die hele gesin.

Die hoofspelers is:

’n Verstrooide professor, Hans Botha (Jamie Uys), is ’n beoordelaar in ’n skoonheidswedstryd wie se seun ontvoer word. Daar is ook gevegte en wedywering tussen die deelnemers, terwyl die professor lelik kleitrap.




</doc>
<doc id="73251" url="https://af.wikipedia.org/wiki?curid=73251" title="Hulda Versteegh M.D.">
Hulda Versteegh M.D.

Hulda Versteegh M.D. is 'n Afrikaanse rolprent wat in 1970 uitgereik is. Die oorspronklike verhaal was ’n roman deur Christine du Plessis wat in die laat sestigerjare as ’n vervolgverhaal in die tydskrif Huisgenoot verskyn het. Wilna Snyman speel die vroulike hoofrol.

Die rolprent is 'n romantiese drama.

’n Stadsmeisie trek na ’n klein dorpie waar haar kleredrag, rookgewoonte en opvatting oor godsdiens die konserwatiewe gemeenskap skok en daartoe lei dat hulle haar vermy. Dan raak sy en die dorp se jong predikant op mekaar verlief.



</doc>
<doc id="73252" url="https://af.wikipedia.org/wiki?curid=73252" title="Gee My Jou Hand">
Gee My Jou Hand

Gee My Jou Hand is 'n Afrikaanse rolprent wat in 1963 uitgereik is. Die oorspronklike roman, "Het van Verlangekraal", is deur Johann Bekker geskryf en is in 1983/'84 deur Jan Scholtz-films weer onder dié naam verfilm vir TV, met Sally Campher in die hoofrol. 

Die rolprent is 'n drama.

Die hoofspelers is Theunis Botha, Hannelie Swanepoel, Bettie Theron. 

Die rolprent gaan oor ’n opstandige skoolmeisie, Het Heiberg, wat in moeilike omstandighede grootword en talle probleme by die skool het, veral toe die dorp ’n nuwe skoolhoof kry.


</doc>
<doc id="73254" url="https://af.wikipedia.org/wiki?curid=73254" title="Salomien">
Salomien

Salomien is 'n Afrikaanse rolprent wat in 1972 uitgereik is. Die oorspronklike roman, "Rondomtalie", is deur Elsabe Steenberg geskryf en het in die tydskrif Sarie Marais verskyn. 

Die rolprent is 'n drama.

Die naamrol word vertolk deur Petru Wessels. Ander akteurs is onder andere Don Lamprecht, Cobus Rossouw, Wena Naudé en Wilna Snyman.

Salomien word tronk toe gestuur op aanklag dat sy haar man, Ernst, vermoor het. Sy ly aan geheueverlies, maar die tronkkapelaan glo sy sal onthou as sy haar herinneringe stuk-stuk neerskryf.


</doc>
<doc id="73255" url="https://af.wikipedia.org/wiki?curid=73255" title="Willem van Zyl">
Willem van Zyl

Willem van Zyl was 'n Suid-Afrikaanse verhoogakteur.

Van Zyl begin sy loopbaan in 1927 by die gesamentlike Paul de Groot-geselskap. Hier speel hy in die "Gerieflike Huwelik" ('n verwerking van Alexandre Dumas se "Un Mariage sous Louis XV"). Toe die geselskap daarna opbreek, werk hy saam met die "Hendrik Hanekom Afrikaanse Toneelgeselskap", en speel in "Oorskotjie" (deur Niccodemi), "Onskuldig Veroordeel" in 1928/29 en "Die Uur van Vergelding" (deur Friedrich Gunter) in 1930.

In 1930 trou hy met die aktrise Wena Naudé, en later die jaar smelt hulle saam met Hendrik Hanekom se geselskap om die "Hanekom-Van Zyl Geselskap" te vorm. Hier speel hy in "Wie is Wie" ("Tons of Money" van Will Evans) en "Die Silwer Koning" (deur H.A. Jones). In dieselfde jaar tree Hanekom uit om 'n skool te begin. Die geselskap is toe na die "Wena Naudé-Van Zyl Geselskap" hernoem.

Van Zyl en Wena het ’n dogter, Nilo gehad. Hulle is egter in 1940 geskei.


</doc>
<doc id="73259" url="https://af.wikipedia.org/wiki?curid=73259" title="Florida, Johannesburg">
Florida, Johannesburg

Florida is 'n woongebied in Gauteng, Suid-Afrika. Dit is omtrent 10 myl wes van Johannesburg geleë. Die gebied wat as Florida bekend staan is oorspronklik op die plaas Vogelstruisfontein gestig. Vogelstruisfontein en die plase "Roodepoort" en "Paardekraal" is vir mynboukampe gebruik nadat goud in 1881 hier ontdek is.

Die hoofpad deur Florida, Goldmanstraat vorm die ruggraat vir plaaslike sake-aktiwiteit en burgerlike dienste. Die plaaslike biblioteek is een van die beste van sy soort in Johannesburg. 'n Aantal antieke handelaars wat in Afrikana meubels spesialiseer is aan die oostelike punt van Goldmanstraat geleë.

Florida Meer is 'n groot watermassa suid van die spoorlyn. Dit word omring deur residensiële eiendomme in die noorde en parke na die ooste en weste.

Hoewel Florida aanvanklik as 'n wit woongebied geklassifiseer is, is 30% van die inwoners tans kleurlinge. Die hoofrede hiervoor is die nabygeleë kleurling-townships van Bosmont, Coronationville, Newclare, Westbury en Riverlea.

Die treinstasie is geleë op die Springs na Randfonteinlyn met maklike toegang tot Johannesburg.

Die gebied word bedien deur die Afrikaanse Florida Hoërskool en Florida Laerskool, asook die Engelse Florida Primary School en Florida Park High School. Die plaaslike sportveld by Trezonapark is die tuiste van die Florida-Albion-sokkerklub, met geriewe vir hokkie, krieket, tennis en muurbal. Weens ingrypende demografiese veranderings het die Gereformeerde kerk Florida ontbind en is die NG gemeente Florida op 1 Oktober 2014 en Floridapark vroeg in 2016 by die gemeente Constantiakruin ingelyf. Die gemeente Kriel is reeds jare gelede by die Floridase moedergemeente ingelyf.

Die Florasentrum in Florida Hills is die omgewing se grootste en gewildste winkelsentrum.



</doc>
<doc id="73266" url="https://af.wikipedia.org/wiki?curid=73266" title="Swarthaak">
Swarthaak

Die Swarthaak ("Acacia mellifera") is 'n algemene doringboom in Afrika. Die naam "mellifera" verwys na die boom se soetgeurige bloeisels en heuning. Die hout word pikswart as dit geolie word. Die boom staan in Engels as die "Blackthorn" bekend. Dit is gelys as nie bedreigd.

Die Swarthaak kom in die droë gebiede van Afrika en die Arabiese Skiereiland voor.

Die Swarthaak kan as 'n meerstammige bos van tot sewe meter hoog met 'n min of meer tregtervormige kroon groei, of as 'n boom met 'n enkele stam wat tot nege meter hoog kan word. Dit kan 'n ondeurdringbare bos vorm. In sommige dele van Afrika word dit as 'n indringer beskou omdat dit landbougrond kan binnedring en oor groot gebiede kan versprei.

In Afrika word die boom vir omheining, veevoer en die bou van hutte gebruik. Dit blomme is 'n bron van nektar vir heuning-produserende bye. Die hout is ook gesog vir brandstof en die maak van houtskool.

Die boom is 'n belangrike voedselbron vir beeste en wilde diere, veral in die droë gebiede van Afrika. Die blare en jong takke is besonder voedsaam en bevat 'n hoë persentasie proteïene. Die blomme word dikwels deur koedoes gevreet. Diere soos olifante, swartrenosters, kameelperde en elande vreet graag die blare.




</doc>
<doc id="73268" url="https://af.wikipedia.org/wiki?curid=73268" title="Arabiese Skiereiland">
Arabiese Skiereiland

Die Arabiese Skiereiland of Arabië is 'n skiereiland in Suidwes-Asië, waar Afrika en Asië ontmoet. Dit lê oos van Ethiopië en noordelike Somalië; suid van Israel, die betwiste Palestynse gebiede en Jordanië; en suidwes van Iran.

Die uiterste kusgebiede van Arabië bestaan uit: aan die suidweste die Rooisee en Golf van Aden; aan die suidooste die Arabiese See; en aan die noordooste die Golf van Oman en die Persiese Golf.

Die volgende lande lê in Arabië:

Die skiereiland is deel van die Midde-Ooste, maar dit beteken gewoonlik die Arabiese Skiereiland saam met die Levant en Mesopotamië. Die woord "Arabië" verwys soms slegs na Saoedi-Arabië.

Saoedi-Arabië, as land, bedek omtrent die hele Arabië. Die meeste mense in Arabië is burgers van Saoedi-Arabië of van Jemen.


</doc>
<doc id="73272" url="https://af.wikipedia.org/wiki?curid=73272" title="Die vlugteling">
Die vlugteling

Die Vlugteling is 'n Afrikaanse rolprent wat in 1960 deur SA Rolprentproduksies uitgereik is. 

Die rolprent is 'n drama.

Die hoofspelers is onder andere Johann van Heerden, Dick van der Merwe, Wena Naudé en Gert van den Bergh.

’n Man vermoor ’n polisieman en gaan skuil op ’n plaas, waar hy voorgee hy is die blinde boer se verlore seun. Hy pers die familie af om stil te bly. Hy probeer ’n nuwe blaadjie omslaan, maar dan ontsnap sy vriende uit die plaaslike tronk en dwing hom om aan ’n bankroof deel te neem.



</doc>
<doc id="73273" url="https://af.wikipedia.org/wiki?curid=73273" title="Die hele dorp weet">
Die hele dorp weet

Die Hele Dorp Weet is 'n Afrikaanse rolprent wat in 1961 deur Carfo vervaardig en uitgereik is. Dit is geskoei op 'n gelyknamige boek deur Santie Groskopf.

Die rolprent is ’n drama.

Dit handel oor ’n meisie wat ’n soektog na haar pa onderneem nadat haar ouers besluit het om te skei. Dit fokus op die vernietigende uitwerking van egskeiding op ’n gesin. Die prent is in 1975 deur Constantia Films herfilm onder die naam "Soekie". 



</doc>
<doc id="73274" url="https://af.wikipedia.org/wiki?curid=73274" title="Soekie">
Soekie

Soekie is 'n Afrikaanse rolprent wat in 1975 deur Constantia Films vervaardig en uitgereik is. Dit is geskoei op die boek "Die Hele Dorp Weet" deur Santie Groskopf en is in 1961 die eerste keer verfilm onder dié naam.

Die rolprent is ’n drama.

Van die akteurs is Erna van der Bergh, Petru Wessels, Dawid van der Walt en Wena Naudé.

Die rolprent handel oor ’n meisie wat ’n soektog na haar pa onderneem nadat haar ouers besluit het om te skei. Dit fokus op die vernietigende uitwerking van egskeiding op ’n gesin.



</doc>
<doc id="73275" url="https://af.wikipedia.org/wiki?curid=73275" title="Gordon Vorster">
Gordon Vorster

Gordon Vorster was 'n Suid-Afrikaanse skilder, rolprentregisseur, draaiboekskrywer en akteur. 

Gordon Vorster is in 1924 op Warrenton, Noord-Kaap, gebore. Tydens die Tweede Wêreldoorlog het hy in Italië diens gedoen en in 1946 het hy vir 'n kort rukkie kunsopleiding in Florence ontvang. In 1947 is hy terug na Suid-Afrika waar hy 'n graadkursus in die skone kunste aan die Universiteit van die Witwatersrand gevolg het. 

In 1949 het hy diens by 'n rolprentmaatskappy as draaiboekskrywer en regisseur aanvaar. Hy het sy eerste eenmantentoonstelling in 1955 gehou en na 'n siekbed in 1962 het hy voltyds begin skilder. Sy onderwerpkeuse is byna altyd die Suid-Afrikaanse landskap en die diere- en plantlewe. Sy liefde vir en kennis van die landskap dateer uit sy kinderjare wat hy gedeeltelik in die diamantvelde aan die grens van die Kalahari-woestyn en op 'n plaas by Kimberley deurgebring het. 

Aanvanklik was sy werke abstrakte uitbeeldings van natuurverskynsels soos hittegolwe en stofwolke, maar gedurende die sestigerjare het daar realistiese beelde in sy werk begin voorkom. Hoewel hy nog sommige aspekte van moderne kunsstrominge aanwend en met verskillende tegnieke eksperimenteer, is daar ŉ duidelike neiging na 'n meer tradisionele uitbeelding in sy werk. 

Gordon Vorster het Suid-Afrika in 1958 op die Venesiaanse Biënnale verteenwoordig en was ook ingesluit in die Suid-Afrikaanse tentoonstelling wat in 1958/59 in Nederland, België en Duitsland aangebied is. Hy het ook in New York en Israel uitgestal.

Hy was veral bekend vir sy spel in die rolprent, Pappalap. Sy eerste roman, "The Textures of Silence" (ISBN 0688034942) is in 1982 gepubliseer. 

As regisseur:
As skrywer:
As akteur: 
As vervaardiger:
Kunsdepartement:




</doc>
<doc id="73276" url="https://af.wikipedia.org/wiki?curid=73276" title="Kappie Botha">
Kappie Botha

Kappie Botha is op 22 Mei 1917 gebore. Hy het eers op Worcester as ’n snyer en kleremaker gewerk en daarna na die Paarl verhuis. Hy het later met die rolprentkamera begin eksperimenteer en is deur dr. Anton Rupert gevra om ’n reklamefilm oor die Rembrandt-maatskappy te maak vir die destydse "African Mirror". 

Later het Kappie by Carfo (Christelike Afrikaanse Radio en Film Organisasie) aangesluit en het hy een van die baanbrekers op die gebied van die Afrikaanse film geword. Hy is op 13 Mei 1997, enkele dae voor sy tagtigste verjaardag, op George oorlede.



</doc>
<doc id="73277" url="https://af.wikipedia.org/wiki?curid=73277" title="Die voortreflike familie Smit">
Die voortreflike familie Smit

Voortreflike Familie Smit is 'n Afrikaanse rolprent wat in 1965 deur Carfo vervaardig en uitgereik is. Dit is geskoei op Anna M. Louw se verhaal met dieselfde naam wat oorspronklik in die tydskrif Sarie verskyn het en waarvoor Louw in 1968 die Scheepersprys vir Jeugliteratuur ontvang het. Dit is later ook deur Stephan Bouwer tot ’n televisiereeks verwerk.
Die rolprent is ’n drama.

Van die akteurs is P.W. Botha (oupa Smit) en Helen van Pletzen (Ouma Smit) en Jemima Wessels (Grietjie).

Die verhaal gaan oor ’n boeregesin wat stad toe verhuis en ’n bestaan in Kaapstad wil maak. Die gesin, onder leiding van oupa Smit, het dit nie breed nie, maar staan saam en word deur hul trots en selfrespek staande gehou. 



</doc>
<doc id="73279" url="https://af.wikipedia.org/wiki?curid=73279" title="Sien Jou Môre">
Sien Jou Môre

Sien Jou Môre is 'n Afrikaanse rolprent wat in 1970 deur Kavalier Films vervaardig en uitgereik is. Dit is ’n kykie na die sestigerjare in Suid-Afrika, ’n era van dwelms, partytjies en sorgelose verhoudings, en was ’n gewaagde prent vir dié tyd. 

Die rolprent is 'n drama.

Van die akteurs is Chris du Toit, Clasie Botha, Tony Jay, Franz Marx en Francois van Heyningen.

Dis die sestigerjare en twee studente, Tien en Nelia, is verlief. ’n Vriendin sterf aan ’n oordosis en kort daarna pleeg haar vriend selfmoord. Tien voel ’n professor is vir albei se dood verantwoordelik en ’n konfrontasie ontstaan tussen die mans wat tot ’n tragedie lei.




</doc>
<doc id="73285" url="https://af.wikipedia.org/wiki?curid=73285" title="Dirkie">
Dirkie

Dirkie is 'n Afrikaanse rolprent wat in 1969 deur Mimosa Films vervaardig en uitgereik is. Jamie Uys was die regisseur en sy seun, Wynand Uys, het die naamrol vertolk onder die naam Dirkie Hayes. Dit is in Engels bekend as "Lost in the Desert" en het in 1972 ’n prys op die Teheranse Filmfees gewen.

"Dirkie" is ’n avontuurprent.

Van die akteurs wat in die fliek gespeel het sluit in:

Die verhaal speel in die Kalahari-woestyn af en gaan oor ’n agtjarige seun en sy hond wat ná ’n vliegtuigongeluk alleen in die woestyn agterbly. Die seun trotseer allerhande ontberings terwyl ’n groot soektog na hom van stapel gestuur word.

Dirkie is ook in Engels gemaak onder die naam "Lost in the Desert". Dit word ook soms "Dirkie Lost in the Desert" of "Adventure in the Red Desert" genoem. ’n Baie gewilde weergawe is in 1972 gemaak in Telugu, ’n Suid-Indiese taal, met die naam "Papam Pasivadu". ’n Paar veranderings is aan die storielyn aangebring ter wille van die plaaslike gehoor.


Jamie Uys by Mimosa Films


</doc>
<doc id="73286" url="https://af.wikipedia.org/wiki?curid=73286" title="Lied in my hart">
Lied in my hart

Lied in My Hart is 'n Afrikaanse musiekrolprent wat in 1970 deur Kavalier Films vervaardig en uitgereik is. Die regisseur is Ivan Hall en van Suid-Afrika se bekendste sangers van dié tyd, soos Gé Korsten en Min Shaw, speel en sing daarin. Dit is in Engels bekend as "Song in My Heart".

Dit is ’n musiekrolprent.

Van die hoofspelers is Ge Korsten, Mitsi Stander en Min Shaw. Nog bekendes in die prent is Pietie Meyer, Pieter Hauptfleisch, Jacques Loots, Patrick Mynhardt, Sann de Lange, Siegfried Mynhardt, Nellie du Toit en Tony Jay.

Gé Korsten speel die rol van ’n singende dominee, Paul Murray, wat bevriend is met Linda, die orreliste. Dié se broer, Parra, hoop sy trou met die dominee. Maar dan verskyn die beeldskone Estelle Beukes, dogter van die mynbaas, op die toneel. Paul trou met haar, maar die gemeente wil haar nie aanvaar nie. Uiteindelik vertrek hy en Estelle na Wene, waar hy in die operawêreld beland. Toe is daar ’n ongeluk by die myn en Parra smeek Paul per brief om terug te kom huis toe.



</doc>
<doc id="73288" url="https://af.wikipedia.org/wiki?curid=73288" title="Wynand Uys">
Wynand Uys

Wynand Uys is die seun van die filmmaker, Jamie Uys wat as kinderakteur bekendheid verwerf het. Hy maak sy debuut in die rolprent, Die Professor en die Prikkelpop. Daarna speel hy die hoofrol in sy pa se rolprent, Dirkie. Hy deel egter nie sy pa se voorliefde vir rolprente nie en het sedertdien nog nie in een opgetree nie.

In die rolprent Dirkie vlieg die jong akteur en sy oom Piet na Namibië om op die plaas te gaan kuier. Sy oom kry 'n hartaanval en die vliegtuig stort in die woestyn neer. Oom Piet sterf, maar Dirkie en sy hond, Lollie oorleef die ongeluk. Hy moet talryke gevare, van uitdroging, skerpioene tot slange in die woestyn trotseer. 'n Boesman vind en versorg hom, maar eet sy hond. Intussen begin sy pa 'n soektog na hom en druk later meer as 'n miljoen pamflette om oor die woestyn te strooi.



</doc>
<doc id="73289" url="https://af.wikipedia.org/wiki?curid=73289" title="Jy is my liefling">
Jy is my liefling

Jy Is My Liefling is 'n Afrikaanse musiekblyspel wat romanse, komedie en aksie saamgooi. Dit is in 1968 deur Kavalier Films verfilm en uitgereik. Dirk de Villiers was die regisseur.

Die rolprent is ’n musiekblyspel.

Die hoofspelers is Franz Marx, Siegfried Mynhardt en Min Shaw.

Willie Willeboer is ’n jong joernalis wat sy werk verloor en op ’n wildsplaas gaan bly om ’n boek te skryf. Hy raak verlief op die eienaar se dogter, Ans, maar sy beskou hom as ’n broer. Dan tel hy ’n diamant in die veld op en die aksie begin.



</doc>
<doc id="73293" url="https://af.wikipedia.org/wiki?curid=73293" title="Die wildtemmer">
Die wildtemmer

Die Wildtemmer is 'n Afrikaanse rolprent wat in 1972 deur Kavalier Films vervaardig en uitgereik is. Elmo de Witt was die regisseur. Die prent is gegrond op die Springbokradio-vervolgverhaal met dieselfde titel.

Die rolprent is ’n drama.

Van die hoofspelers is Ben Dekker, Pieter Hauptfleisch, Brian Brooke en Ralph Loubser.

’n Groot, fris boer, Kobus le Grange, wil net sy werk doen en in vrede gelaat word, maar sy bure is agter sy plaas aan. Hy raak verlief op Rika, maar sy word van sy perd afgegooi en is verlam. Sy leer weer loop, maar sy dink hy kry haar jammer en beëindig die verhouding. Hy gaan woon op ’n ander plaas, waar hy weer verlief raak. Maar ook hier wag ’n tragedie.



</doc>
<doc id="73294" url="https://af.wikipedia.org/wiki?curid=73294" title="Seun van die wildtemmer">
Seun van die wildtemmer

Seun van die Wildtemmer is 'n Afrikaanse rolprent wat in 1973 deur Kavalier Films vervaardig en uitgereik is. Bertrand Retief was die regisseur.

Die rolprent is ’n drama.

Van die hoofspelers is Pieter Hauptfleisch, Lieb Bester en Ben Dekker.

Twintig jaar nadat die wildboer Kobus le Grange sy plaas verlaat het waar sy vrou, Jenny, dood is nadat sy deur ’n leeu aangeval is, keer sy seun, Rupert, terug saam met ou Tientong, ’n plaaswerker. Hy wil die vervalle plaas weer regruk, maar nes sy pa jare tevore het hy sonde met die bure en raak hy verlief op een van hul dogters, Ankia. Om sake te vererger het Rupert ’n mededinger wie se jaloesie geen perke ken nie. 

Intussen dra Tientong ’n groot geheim met hom saam.



</doc>
<doc id="73297" url="https://af.wikipedia.org/wiki?curid=73297" title="Lieb Bester">
Lieb Bester

Lieb Bester is 'n Suid-Afrikaanse akteur en musikant. Hy is veral bekend vir sy rol as Fritz Retief in kykNET se sepie, Villa Rosa. Vir dié rol het hy in 2012 en 2013 ’n ATKV-Mediaveertjie ontvang vir beste akteur in ’n sepie. Bester is ook bekend vir sy rol as senior superintendent George Lindeque in die TV-riller, "Arsenaal", wat oorspronklik op SAUK2 uitgesaai is.

Bester is op 15 April 1949 in Brakpan gebore en het in 1967 aan die Hoër Seunskool Stoffberg gematrikuleer. Ná skool doen hy sy nege maande verpligte militêre diensplig in Walvisbaai. Hy maak in 1969 sy debuut as akteur in die toneelspel, "Die Ryk Weduwee" van Uys Krige. Sy eerste rolprent was die Seun van die Wildtemmer in 1973.

Bester bespeel verskeie musiekinstrumente, waaronder die klavier, orrel, klawerbord, trekklavier, konsertina en kitaar. Hy is deel van die dansgroep "Take 3".

Hy was ook lid van die Suid-Afrikaanse Weermag en tree gedurende 2001 uit die diens met die rang van kolonel.

Hy behaal die volgende opvoedkundige kwalifikasies: BA (Kommunikasiekunde/Opvoedkunde) (UNISA), DTO Nagraads (UNISA) en M Ed (UP).

Rolprente:

TV-optredes:

Sy albums:


</doc>
<doc id="73303" url="https://af.wikipedia.org/wiki?curid=73303" title="Vicki">
Vicki

Vicki is 'n Afrikaanse rolprent wat in 1970 deur Kavalier Films vervaardig en uitgereik is. Ivan Hall was die regisseur.

Die rolprent is ’n liefdesdrama.

Van die hoofspelers is Sandra Britz, Johan Esterhuizen en Leonie Ross. Van die ander bekendes in die prent is Dana Niehaus, Wena Naudé en Dawid van der Walt.

Toe die verslaggewer Flip Botha die aantreklike Vicki du Preez raakloop, raak die twee halsoorkop verlief. Hy wil haar ouers ontmoet, maar toe hy hom aan Vicky se ma voorstel, verbleek die vrou en verlaat die kamer. 

Net toe Flip ’n langnaweek saam met Vicki wil deurbring, trek sy ryk pa toutjies en laat hom verplaas na Salisbury. Toe Vicky hom besoek, stuur sy redakteur hom op ’n sending. Dit lyk of almal hulle uit mekaar wil probeer hou en Vicky se ma het duidelik ’n groot geheim. 



</doc>
<doc id="73306" url="https://af.wikipedia.org/wiki?curid=73306" title="Ben Dekker">
Ben Dekker

Ben Dekker is 'n Suid-Afrikaanse akteur, digter en kluisenaar van die Oos-Kaap. Hy is veral bekend vir sy rol as die nomadiese "Gaitsigubib" wat in die TV-reeks "Die vlakte duskant Hebron" tussen die Boesmans gelewe het.

Dekker het filosofie en kuns aan die Rhodes-universiteit studeer en het ook 'n meestersgraad van die Universiteit van Kaapstad verwerf. Daarna begin hy by "Die Ruimte" in Kaapstad toneelspeel. Hier tree hy in stukke soos "Gilgamesh" en "Othello Slegs Blankes" op.

Hy raak in die vroeë 1970's bekend as politikus wat sir De Villiers Graaff vir 'n parlementêre setel opponeer. In 1980 verhuis hy na 'n grot in Port St. Johns, waar hy sedertdien woon.

Ben Adolf Dekker is in 1941 in Centane in die Transkei gebore en is ’n bekende akteur en veelsydige kunstenaar. Sy pa, Frietz Dekker, is ’n sigeuner en brandstoftegnikus van Friesland in Noord-Holland en sy ma, Bertha Lina van Guilijk, ’n jong onderwyseres van Holland en oorspronklik van Indonesië. Die paar ontmoet mekaar op die eiland Curaçao en verhuis later na Suid-Afrika. Ben het twee susters, die tweeling Annemarie en Marianne en twee broers. Hy loop op agtjarige ouderdom weg van sy huis in Oos-Londen om by die vloot aan te sluit en hierdie voorval is tekenend van sy rustelose geaardheid. Na matriek sluit hy by Bosbou aan en werk vir vyf jaar vir hulle om geld te verdien om sy universiteitstudies te kan betaal. In hierdie tyd is hy twee jaar by Saasveld en werk dan drie jaar as opmeter en navorser op verskeie plekke, waaronder Holfontein, Noord-Transvaal, Zoeloeland en die Wes-Kaap. Aan Rhodes Universiteit op Grahamstad behaal hy in April 1966 ’n B.A.-graad in Sielkunde en Wysbegeerte. Hierna werk hy vir ’n jaar as akteur by die Kaapse Raad vir die Uitvoerende Kunste (KRUIK) en spandeer dan ’n jaar om rond te swerf in Afrika, voordat hy ’n B.A. Honneurs-graad in Wysbegeerte aan die Universiteit van Kaapstad verwerf. Een van sy verhandelings vir hierdie graad handel oor Bantoe-wysbegeerte.

In 1970 stel hy hom as onafhanklike kandidaat beskikbaar vir verkiesing tot die parlement in Rondebosch. Dit was die kiesafdeling van sir De Villiers Graaff, die destydse leier van die amptelike opposisie, die Verenigde Party. Hoewel hy aktief stemme werf en steun verkry van veral die linkse studente op die Universiteit van Kaapstad-kampus, is hy nie suksesvol nie. As akteur is dit veral sy rol as die karakter Gaitsigubib in die televisiereeks “"Die vlakte duskant Hebron"” wat hom ’n bekende naam maak. Rolprente waarin hy optree sluit in “"Die wildtemmer"”, “"Seun van die wildtemmer"”, “"Snip en Rissiepit"”, “"The outcast"” en “"Curse of the dead"”. Hy vestig hom later in ’n informele blyplek aan die Oos-Kaapse kus by Port St. Johns, waar hy in eenvoud in ’n eenvertrekhut met ’n gespanne seil as dak woon. Vroeg in die 21ste eeu spreek hy op George ’n konferensie van die Indigenous Plant Usage Forum in George by, waarna hy uitnodigings van Alaska en Nieu-Seeland kry en bykans ’n jaar in die buiteland deurbring.

Verskeie kere is hy in kontroversiële sake betrokke. Die Hooggeregshof van die Oos-Kaap bevind in Oktober 1997 dat hy op dokumente die handtekeninge vervals het van die voormalige president van die Transkei, Kaiser Matanzima, en sy sekretaris. Hierdie dokumente het hom skynbaar die reg gegee om drie akkers grond naby Port St. Johns te bewoon. Hy word dus beveel om die gebied te ontruim. In Desember 2000 word hy skuldig bevind aan openbare onsedelikheid toe hy en ’n plaaslike vrou, Loretta Toon, kaal in die mond van die Umzimvuburivier betrap word. Hy hou vol dat hy onskuldig was en net die vrou wou red toe sy besig was om te verdrink.

Hy skryf gedigte wat gepubliseer word in die digbundels “"Aas vir Aspoestertjie"” en “"Baai besoekers"”. Laasgenoemde is geskryf ter nagedagtenis van die besoek van Bartolomeu Diaz aan die kus van Suid-Afrika in die vyftiende eeu en word uitgegee tydens die Mosselbaai Diasfees in 1993. Hy vertaal ook gedigte van Dylan Thomas in Afrikaans.

Rolprente:

TY-optredes:




</doc>
<doc id="73307" url="https://af.wikipedia.org/wiki?curid=73307" title="My broer se bril">
My broer se bril

My Broer se Bril is 'n Afrikaanse rolprent wat in 1972 deur Bevil Films uitgereik is met Cobus Rossouw en Marié du Toit in die hoofrolle. Dirk de Villiers was die regisseur en skrywer daarvan. Dit word beskou as die eerste Afrikaanse riller.

Die rolprent is ’n riller/misdaaddrama.

Die akteurs is onder andere Cobus Rossouw, Marié du Toit, Pieter Fourie, Louw Verwey en Dawid van der Walt.

Die prent begin met ’n begrafnis en eindig met ’n skokkende ontknoping by die lees van ’n testament. Twintig jaar tevore het tweelingbroers, Adriaan en Paul van der Bijl, se paaie geskei ná ’n argument wat Adriaan blind gelaat het. Adriaan is verbitterd en bly in sy pa, wat diabetes het, se huis. Hy trou met sy pa se mooi verpleegster, Marie. Op die dag van sy pa se begrafnis keer Paul terug. Die twee broers se hereniging is nie vriendelik nie. ’n Skoot klap en die een lê dood. Adriaan vertel vir sy dienskneg, Freddie, dat hy Paul uit selfverdediging geskiet het. Net toe klop ’n speurder aan die deur. Marie tree intussen ook al hoe meer verdag op.



</doc>
<doc id="73309" url="https://af.wikipedia.org/wiki?curid=73309" title="Vlug van die seemeeu">
Vlug van die seemeeu

Vlug van die Seemeeu is 'n Afrikaanse rolprent wat in 1972 deur Quadro Films vervaardig en uitgereik is. Koos Roets was die regisseur.

Die rolprent is 'n drama.

Die akteurs is onder andere Don Leonard, Pieter Joubert, Trudi du Plessis, Wena Naudé, Sann de Lange en Wilna Snyman.

Ná ’n verlowing van amper vier jaar verbreek Leonie haar verhouding met Fritz, ’n beroemde dirigent en komponis. Fritz hanteer dit nie goed nie en word tronk toe gestuur ná ’n tref-en-trap-ongeluk terwyl hy onder die invloed is. 
Hy word later vanweë goeie gedrag vrygelaat, maar is geskok deur die skynheiligheid van die mense wat hom eens aanbid het.



</doc>
<doc id="73311" url="https://af.wikipedia.org/wiki?curid=73311" title="Die banneling">
Die banneling

Die Banneling is 'n Afrikaanse rolprent wat in 1971 deur RPM Film Studios uitgereik is. David Millin was die regisseur en het ook die kinematografie behartig.

Die rolprent is 'n aksiedrama.

Van die akteurs is Francois van Heyningen, Dirkie van den Bergh, Don Leonard, Marié du Toit en Jaco van der Westhuizen.

Die prent is gegrond op die Springbokradio-vervolgverhaal met dieselfde titel.



</doc>
<doc id="73313" url="https://af.wikipedia.org/wiki?curid=73313" title="Liefde vir Lelik">
Liefde vir Lelik

Liefde vir Lelik is 'n Afrikaanse rolprent wat in 1971 uitgereik is. Keith van der Wat was die regisseur.

Die rolprent is 'n gesinsdrama.

Van die akteurs is Marie-Louise Muller, Pieter en Cobus Rossouw.

Die plaasseun Buks gaan woon by sy peetma en peetpa nadat hy sy ouers verloor het. Hy is nie gelukkig daar nie en loop weg na die plaas, waar die werkers Willem en Siena agtergebly het. Toe sy peetpa hom weer gaan haal, is daar ’n stryery met Willem, wat die seun op die plaas wil hou. Daar is egter ’n misverstand en Buks vlug weer.



</doc>
<doc id="73314" url="https://af.wikipedia.org/wiki?curid=73314" title="Kaptein Caprivi">
Kaptein Caprivi

Kaptein Caprivi is 'n Afrikaanse rolprent wat in 1972 deur Brigadier Films uitgereik is. Albie Venter was die regisseur.

Die rolprent is 'n aksiedrama.

Van die akteurs is Will Seallie, Rod Stewart, Norman Smith, Sandy Nkoma en Ken Hare.

Landmyne, terroriste en die Rooi gevaar word uitgebeeld in Kaptein Caprivi. ’n Groep insypelaars blaas ’n bakkie op en neem ’n paar boere as gyselaars. Kaptein Caprivi (Will Sealie) word aangesê om hulle terug te kry. 



</doc>
<doc id="73315" url="https://af.wikipedia.org/wiki?curid=73315" title="Pappa Lap">
Pappa Lap

Pappalap is 'n Afrikaanse rolprent wat in 1971 uitgereik is. Jans Rautenbach was die regisseur, skrywer en vervaardiger. Dit is ook bekend as "Pappa Lap: ’n Verhaal van ’n pa en sy dogter".

Die rolprent is 'n gesinsdrama.

Van die akteurs is Katinka Heyns, Gordon Vorster, Hermien Dommisse en Marga van Rooy.

Die prent ondersoek die verhouding tussen ’n arm wewenaar en sy 17-jarige dogter. Sy droom van ’n matriekafskeid, die aantreklike seun in haar klas en ’n lang, wit rok. Hy verkoop in die geheim sy geliefde duiwe om vir haar ’n rooi rok te laat maak, maar intussen laat ’n onderwyseres ook vir Chrissie ’n rok maak: ’n wit, elegante rok. Watter een gaan Chrissie kies?



</doc>
<doc id="73318" url="https://af.wikipedia.org/wiki?curid=73318" title="Die erfgenaam">
Die erfgenaam

Die Erfgenaam is 'n Afrikaanse rolprent wat in 1971 deur Quadro Films uitgereik is. Koos Roets was die regisseur en het ook die kinematografie behartig.

Die rolprent is 'n drama.

Van die akteurs is Mitsi Stander, Don Leonard, Wilna Snyman en Lourens Schultz. David Swart



</doc>
<doc id="73321" url="https://af.wikipedia.org/wiki?curid=73321" title="Breekpunt">
Breekpunt

Breekpunt is 'n Afrikaanse rolprent wat in 1971 deur Mimosa Films vervaardig en uitgereik is. Daan Retief was die regisseur en skrywer.

Die rolprent is 'n drama.

Van die akteurs is Cobus Rossouw, Tani de Lange en David Swart. Tani de Lange is benoem vir die Gert van den Bergh-prys vir haar vertolking van Marie.

Die verhaal speel af teen die agtergrond van die droë landskappe van Noordwes-Kaapland en Suid-Namibië. Op Marie se troudag word sy deur haar jaloerse vorige verloofde ontvoer. Hy dreig om haar en homself te skiet as sy probeer ontsnap. Dan gaan haar huidige verloofde op ’n soektog na haar.



</doc>
<doc id="73322" url="https://af.wikipedia.org/wiki?curid=73322" title="Lindie">
Lindie

Lindie is 'n Afrikaanse rolprent wat in 1971 uitgereik is. Wally Green was die regisseur.

Die rolprent is 'n drama.

Van die akteurs is Lance James, Pietie Meyer en Lindie Roux.



</doc>
<doc id="73323" url="https://af.wikipedia.org/wiki?curid=73323" title="Die drie Van der Merwes">
Die drie Van der Merwes

Die Drie Van der Merwes is 'n Afrikaanse rolprent wat in 1970 deur Kavalier Films uitgereik is. Dirk de Villiers was die regisseur.

Die rolprent is ’n komedie.

Franz Marx speel die rol van die drie Van der Merwes. Van die ander akteurs is Marius Weyers, Sandra Prinsloo, Cobus Rossouw en Raedawn Stevens.

’n Sukkelende akteur, Koos van der Merwe, is dol oor Linden, die dogter van ’n miljoenêr wat haar Durban toe stuur om haar van Koos af weg te kry. Koos volg haar en vermom hom as kapt. James van der Merwe, ’n wêreldbekende seiljagvaarder. Intussen kom die kaptein se tweelingbroer, Piet, na Durban om sy neorotiese vrou te ontmoet. Toe die regte kapt. James van der Merwe boonop ook sy opwagting maak, is daar groot probleme. 



</doc>
<doc id="73326" url="https://af.wikipedia.org/wiki?curid=73326" title="Agnes Monica">
Agnes Monica

Agnes Monica (geb. Agnes Monica Muljoto, Djakarta, 1 Julie 1986) is 'n sangeres en kunstenaar van Indonesië. Sy het haar loopbaan in die vermaakbedryf op sesjarige ouderdom begin en in die 1990's drie kinderalbums uitgereik. Sy het daarna ook 'n aanbieder van verskeie TV-kinderprogramme geword en in ’n sepie, "Pernikahan Dini" (2001), gespeel. Sy was in daardie stadium die hoogs betaalde tienerkunstenaar in die land.

In 2003 het Agnes haar eerste volwasse album uitgereik, waarmee sy groot sukses behaal het, en dit het haar aangespoor om die internasionale arena te betree. In 2005 het sy haar tweede volwasse album, "Whaddup 'A..?!", saam met die Amerikaanse R&B-sanger Keith Martin uitgegee. Sy het ook in twee Taiwannese dramareekse gespeel.


</doc>
<doc id="73327" url="https://af.wikipedia.org/wiki?curid=73327" title="Vermoede van onskuld">
Vermoede van onskuld

Die vermoede van onskuld of onskuldpresumpsie (Latyn: "praesumptio innocentiae") is 'n grondbeginsel van die strafreg wat bepaal dat almal onskuldig geag word tot die teendeel bewys is. In siviele sake is die reg om as onskuldig geag te word normaalweg nie van toepassing nie. In strafregtelike sake moet die vervolging egter bo redelike twyfel kan bewys dat die beskuldigde wel skuldig is alvorens vonnisoplegging kan plaasvind.

In die geval van onskuld kan die aangeklaagde se naam en eer aangetas wees. Dis algemene praktyk dat die beskuldigde se naam nie beskerm word nie. Die persoon kry in die hof die geleentheid om homself te verweer en sodoende sy naam in ere te herstel, maar kan nie 'n eis vir skadevergoeding instel nie.

As die persoon egter skuldig bevind word, sal versagtende omstandighede aangehoor word waarna vonnisoplegging plaasvind. Die strafhof het gewoonlik 'n wye diskresie wanneer vonnisse oplê word, behalwe waar minimum vonnisse ter sprake is.



</doc>
<doc id="73328" url="https://af.wikipedia.org/wiki?curid=73328" title="Metzdam">
Metzdam

Die Metzdam is geleë in die Moetladimorivier, Limpopo, Suid-Afrika. Die dam is 13 km suidoos van Trichardtsdal geleë. Die dam het 'n bakmaat van 3,85 miljoen m en beslaan 'n oppervlakte van 0.55 km. Die damwal is 16 m hoog.



</doc>
<doc id="73331" url="https://af.wikipedia.org/wiki?curid=73331" title="NG gemeente Petrusville">
NG gemeente Petrusville

Die NG gemeente Petrusville is 'n meer as 130 jaar oue gemeente van die Nederduitse Gereformeerde Kerk in die Sinode van Noord-Kaapland en met sy middelpunt en kerkgebou op die Noord-Kaapse dorp Petrusville.

Die ontstaan van die plaaslike NG gemeente kan teruggevoer word na 1822 toe Petrus Jacobus van der Walt 'n gedeelte van die plaas Rhenosterfontein, wat in 1810 gekoop het, aan die Nederduitse Gereformeerde Kerk gestig het. (Die destydse P.K. le Roux-dam, sowat 7,5 km van hier, se huidige naam, die Vanderkloofdam, is ook van Van der Walt se naam afgelei.) Dis 'n ryk skaapboerderydistrik. Destyds was die naaste kerk aan dié omgewing dié van die NG gemeente Graaff-Reinet, sowat 300 km hiervandaan. Eers met die stigting van die NG gemeente Colesberg in 1826 het die kerk darem net-net binne 100 km van hier af gekom.

Dit was waarskynlik met die oog op die beter bearbeiding van die lidmate van die NG gemeente Philipstown in dié geweste dat sy twee seuns, wat die plaas by hul vader geërf het, 'n dorpie op die geskenkte grond uitgelê het en waarvan die eerste erwe in 1877 verkoop is. Die NG gemeente het die dorpsgrond eers in 1952 aan die munisipaliteit verkoop. Die nedersetting, 45 km noordoos van Philipstown en 10 km suid van die Oranjerivier is dan ook na Petrus van der Walt genoem. In 1879 is 'n noodkerk gebou en vanaf die gemeente se stigting in 1881 het hy in die plaaslike NG lidmate se behoeftes voorsien. Interessant is dat in die eerste noodkerk ook 'n ou vrygekoopte slaaf baie gereeld die dienste bygewoon het.

Die eerste konsulent was ds. W.A. Alheit van NG gemeente Colesberg wat die eerste kerkraadsvergadering in 1881 gehou het. Op dié vergadering is besluit 'n driemanskap sou die dorp bestuur. Eers jare later is 'n munisipaliteit gestig. Hy het die gemeente trou bearbei tot in 1884 toe prop. P.J.A. de Villiers as eerste leraar beroep is. Hy arbei in die gemeente tot in 1897 toe hy 'n beroep aanneem na Hopetown. In sy tyd is die kerkgebou (1893) en pastorie opgerig wat onderskeidelik £2 000 en £1 100 gekos het.

In 1899 is ds. De Villiers opgevolg deur prop. Charles Daniel Murray wat hier arbei tot in 1905 toe hy 'n beroep aanneem na die NG gemeente Bloemfontein. Hy was 'n vurige prediker en 'n groot sendingvriend. Hy het die eerste met sendingwerk hier begin. Verder was hy 'n groot kindervriend en het die talent gehad om te organiseer.

Die derde predikant agtereenvolgens wat sy evangeliebediening hier begin, is prop. A.A. van Schalkwyk, wat hier arbei tot in 1915. In Februarie 1915 word ds. L.P.J. Lochner hier bevestig, wat 'n volle 35 jaar in die gemeente staan tot sy aftrede in 1950. Dit was ds. De Villiers wat die aanvoorwerk moes doen. Hy was 'n goeie prediker en het die gemeente goed vooruit gehelp. Ds. A. A. van Schalkwyk het as opvolger van ds. Murray alles goed in stand gehou. Minsaam en vriendelik, het ook hy sy werk getrou gedoen. Hy was veral bekend om sy ernstige preke. Ds. Van Schalkwyk was omstreeks 1952 saakgelastigde van die N.G. Kerk in Kaapland.

Die eerste gekwalifiseerde orrelis en musiekonderwyser is ook in sy dienstyd aangestel, nl. mnr. P. van der Walt. Ds. Lochner, wat die langste die gemeente bedien het, was by uitnemendheid 'n Evangeliedienaar. Hy het die armes en krankes altyd baie gereeld besoek en sy kanselgebede, sowel as sy gebede by siekes en huisbesoek, was altyd ernstig.

Hoewel Petrusville maar altyd 'n klein nedersetting was, is die omgewing vrugbaar en daar pryk 'n mooi kerk wat in ds. Lochner se tyd gebou is (1928) en sitplek aan 800 bied. Aan die begin van 1951 is ds. J.H. Loubser as leraar verwelkom.





</doc>
<doc id="73333" url="https://af.wikipedia.org/wiki?curid=73333" title="Reeva Steenkamp">
Reeva Steenkamp

Reeva Rebecca Steenkamp (19 Augustus 1983 – 14 Februarie 2013) was 'n Suid-Afrikaanse model. Sy het sedert 2012 met die Olimpiese atleet Oscar Pistorius uitgegaan. Sy is op 14 Februarie 2013 by sy huis doodgeskiet. Pistorius is dadelik vir die moord in hegtenis geneem. Hy is uiteindelik op 12 September 2014 slegs aan strafbare manslag skuldig bevind vir die voorval en op 21 Oktober 2014 met vyf jaar tronkstraf gevonnis. Op 24 November 2017 is hy in hoër beroep met dertien jaar en vyf maande tronkstraf gevonnis.

Steenkamp is op 19 Augustus 1983 in Kaapstad gebore, maar het in Port Elizabeth grootgeword. In 2005 verwerf sy 'n regsgraad van die Nelson Mandela Metropolitaanse Universiteit.

Die werklikheidsreeks "Tropika Treasure Island", waaraan sy deelgeneem het, is aanvanklik geskeduleer om vanaf 16 Februarie, 2 dae na haar dood uitgesaai te word. Haar ouers het toestemming gegee dat die program soos beplan kon voortgaan.


</doc>
<doc id="73340" url="https://af.wikipedia.org/wiki?curid=73340" title="Zhenjiang">
Zhenjiang

Zhenjiang (Chinees: 镇江), vroeër "Jingjiang" (京江) of "Jingkou" (京口), is 'n stad in die Chinese provinsie Jiangsu met 'n bevolking van 3 113 384 in 2010. 

Die stad is in die ooste van China, wes van die Jangtse-monding in die Oos-Chinese See geleë. Zhenjiang grens in die weste aan Nanjing, in die ooste aan Changtsjou en in die noorde aan Yangtsjou. Die stad is 'n belangrike vervoerknooppunt aan die Keiserkanaal.


</doc>
<doc id="73342" url="https://af.wikipedia.org/wiki?curid=73342" title="Dandong">
Dandong

Dandong (Chinees: 丹东) is 'n stad in die Chinese provinsie Liaoning met 'n bevolking van 2 409 697 in 2010. Die stad is in die noordooste van China, aan die grens met Noord-Korea en aan die Yalu-monding in die Geelsee geleë. 

Dandong grens in die suidweste aan Dalian, in die weste aan Ansjan, in die noordweste aan Liaoyang en in die noorde aan Benxi. Danksy sy ligging is die stad 'n belangrike plek vir die handel tussen Noord-Korea en China. Dit is ook die grootste Chinese stad aan dié grens. In Dandong is die oostelike einde van die Groot Muur van China geleë.


</doc>
<doc id="73343" url="https://af.wikipedia.org/wiki?curid=73343" title="Huludao">
Huludao

Huludao (Chinees: 葫芦岛) is 'n stad in die Chinese provinsie Liaoning met 'n bevolking van 2 787 032 in 2007. 

Die stad is in die noordooste van China, wes van die grens met Noord-Korea, oos van Beijing, noord van Dalian en aan die Geel See geleë. Huludao vorm saam met Dalian, Yingkou, Qinhuangdao en Qingdao die ekonomiese sirkel van die Bohaimeer.


</doc>
<doc id="73344" url="https://af.wikipedia.org/wiki?curid=73344" title="Yibin">
Yibin

Yibin (Chinees: 宜宾) is 'n stad in die Chinese provinsie Sichuan met 'n bevolking van 4 472 001 in 2010. Die stad is in die suidweste van China, aan die Yangtzerivier geleë. Yibin grens in die ooste aan Lutsjou, in die weste aan Liangsjan en Lesjan en in die noorde aan Zigong. In die stad word deur die samevloeiing van die Min- en Yinsja-riviere die Jangtse gevorm.


</doc>
<doc id="73345" url="https://af.wikipedia.org/wiki?curid=73345" title="Fuxin">
Fuxin

Fuxin (Chinees: 阜新) is 'n stad in die Chinese provinsie Liaoning met 'n bevolking van 1 819 339 in 2010. Die stad is in die noordooste van China, wes van die grens tot Noord-Korea, oos van Beijing, noord van Dalian en wes-noordwes van Shenyang geleë.


</doc>
<doc id="73346" url="https://af.wikipedia.org/wiki?curid=73346" title="Qujing">
Qujing

Qujing (Chinees: 曲靖) is 'n stad in die Chinese provinsie Yunnan met 'n bevolking van 5 855 055 in 2010. Die stad is in die suidweste van China, oos van Kunming geleë. Qujing is die tweede grootste stad van Yunnan ná die hoofstad Kunming en is 'n belangrike industriële stad.


</doc>
<doc id="73347" url="https://af.wikipedia.org/wiki?curid=73347" title="Hezhou">
Hezhou

Hezhou (Chinees: 贺州) is 'n stad in die Chinese outonome gebied Guangxi met 'n bevolking van 2 090 000 in 2004. 

Die stad is in die suidweste van China geleë.


</doc>
<doc id="73348" url="https://af.wikipedia.org/wiki?curid=73348" title="Tieling">
Tieling

Tieling (Chinees: 铁岭) is 'n stad in die Chinese provinsie Liaoning met 'n bevolking van 3 020 000 in 2004. 

Die stad is in die noordooste van China, wes van die grens met Noord-Korea, oos van Beijing, noord van Dalian en wes-noordwes van Shenyang geleë.


</doc>
<doc id="73349" url="https://af.wikipedia.org/wiki?curid=73349" title="Binzhou">
Binzhou

Binzhou (Chinees: 滨州) is 'n stad in die Chinese provinsie Sjandong met 'n bevolking van 3 661 500 in 2004. Die stad is in die ooste van China, suid van Beijing en Tianjin aan die Geelrivier geleë. Binzhou grens in die suidweste aan Jinan, in die weste aan Dezhou, in die suide aan Zibo en in die ooste aan Dongying.


</doc>
<doc id="73350" url="https://af.wikipedia.org/wiki?curid=73350" title="Shaoyang">
Shaoyang

Shaoyang (Chinees: 邵阳) is 'n stad in die Chinese provinsie Hunan met 'n bevolking van 7 071 741 in 2010. Die stad is in die suidooste van China, net wes van Hengyang geleë. 

Shaoyang is een van die oudste stede in China en het 'n lang en ryk geskiedenis van meer as 2500 jaar. Die stad is 'n belangrike ekonomiese stad en vervoerknooppunt van Hunan.


</doc>
<doc id="73352" url="https://af.wikipedia.org/wiki?curid=73352" title="Weihai">
Weihai

Weihai (Chinees: 威海) is 'n stad in die Chinese provinsie Sjandong met 'n bevolking van 2 804 800 in 2010. Die stad is in die ooste van China aan die kus van die Geelsee geleë. 

Weihai grens in die weste aan Yantai. Tussen 1898 en 1930 was die stad bekend as "Weihaiwei" of "Port Edward" onder die Britse kolonie.


</doc>
<doc id="73353" url="https://af.wikipedia.org/wiki?curid=73353" title="Yangjiang">
Yangjiang

Yangjiang (Chinees: 阳江) is 'n stad in die Chinese provinsie Guangdong met 'n bevolking van 2 628 000 in 2004. 

Die stad is in die suidooste van China aan die kus van die Suid-Chinese See geleë. Yangjiang grens in die weste aan Maoming, in die noorde aan Yunfu en in die ooste aan Jiangmen.


</doc>
<doc id="73354" url="https://af.wikipedia.org/wiki?curid=73354" title="Dezhou">
Dezhou

Dezhou (Chinees: 德州) is 'n stad in die Chinese provinsie Sjandong met 'n bevolking van 5 586 200 in 2010. 

Die stad is in die ooste van China, suid van Beijing en Tianjin aan die Geelrivier en die Keiserkanaal geleë. Dezhou grens in die suidooste aan Jinan, in die suidweste aan Liaocheng en in die noordooste aan Bintsjou.


</doc>
<doc id="73356" url="https://af.wikipedia.org/wiki?curid=73356" title="Yueyang">
Yueyang

Yueyang (Chinees: 岳阳) is 'n stad in die Chinese provinsie Hunan met 'n bevolking van 5 477 911 in 2010. Die stad is in die suidooste van China, aan die Dongting-meer geleë. 

Yueyang is een van die oudste stede in China en het 'n lang en ryk geskiedenis van meer as 3 000 jaar. Dit is tydens die tydperk van die drie koninkryke in 210 v.C. as "Hanchang" gestig. Die stad is veral bekend vir die Yueyang-toring en is ook daarna vernoem.


</doc>
<doc id="73361" url="https://af.wikipedia.org/wiki?curid=73361" title="São Bento">
São Bento

Die wrak van die São Bento (Sint Benedictus) is een van die oudste skeepswrakke wat nog aan die Suider-Afrikaanse kus geberg is. Dit is van kultuur-historiese belang omdat dit insig gee in 'n periode in die geskiedenis waarvan min bekend is en juis toe die Portugese invloed in die Ooste op 'n hoogtepunt was.

Die São Bento is in 1551 in Lissabon in opdrag van koning Johan III (1551–1557) gebou. Sy gewig van 900 ton maak dat hy een van die grootste skepe van sy tyd was. Op 1 Februarie 1554 vertrek die oorlaaide skip met 473 opvarendes en veral met peper, katoen, kokosneute, sy en speserye as vrag onder kapt. Fernao Alvares Cabral van Cochin in Indië op sy eerste retoervaart na Lissabon. Weens stormagtige weer breek sy roer en dryf die wind die hulpelose skip in April 1554 teen 'n eiland in die mond van die Msikarivier in Pondoland (tussen die huidige Port Edward en Port St. Johns). Slegs 98 Portugese en 224 slawe oorleef die stranding.

Hul wedervaringe is geboekstaaf deur een van die weinige oorlewendes, Manuel de Mesquita Perestrelo, wat 'n bekende navigator en kartograaf sou word. Op 27 April 1554 het die geselskap met 'n staptog om redding na Delagoabaai begin. Van die begin af is die stappers deur probleme geteister. Wind en weer het nie saamgespeel nie. Honger en dors was 'n aanhoudende probleem. Sekere stappers het hulle aan kannibalisme skuldig gemaak en dit het hulle die gramskap van die inheemse bevolking op die hals gehaal. Leeus het selfs van die Portugese gevang. Langsamerhand het al hoe meer stappers verswak en uitgesak. 'n Aantal het hullle onder die swartmense gevestig. Verskeie oorlewendes van die stranding van die São João is teengekom, maar slegs een het hom by hierdie geselskap aangesluit. 'n Groepie van slegs 23 oorlewendes het die dorp Mosambiek op 2 April 1555 bereik.

Jare lank is vermoed waar die presiese plek van die São Bento-stranding was weens die aanwesigheid van skerwe van Ming-porselien en die bruinrooi kraletjies van kornalyn. In die 1960's is met opgraafwerk begin en in die 1970's is o.a. 18 kanonne van brons geberg. Hulle was van 'n tipe waarvan nog min bekend was en is versier met die Portugese wapenskild en 'n aardbol wat die Tordesillas-lyn aandui.



</doc>
<doc id="73372" url="https://af.wikipedia.org/wiki?curid=73372" title="Rooibandstrandkiewiet">
Rooibandstrandkiewiet

Die rooibandstrandkiewiet ("Charadrius pallidus") is 'n voëlspesie in die Charadriidae familie.

Dit kom in Angola, Botswana, Kenia, Mosambiek, Namibia, Suid-Afrika, Tanzania, Zambia en Zimbabwe voor.

Die nes word in kalkgrond, droë modder of klipperige grond uitgeskrop. Dit is ongeveer 5 cm in deursnee en 1 cm diep en is altyd binne 50 m van die waterrand.




</doc>
<doc id="73375" url="https://af.wikipedia.org/wiki?curid=73375" title="Taizhou">
Taizhou

Die term Taizhou kan verwys ná:



</doc>
<doc id="73376" url="https://af.wikipedia.org/wiki?curid=73376" title="Taizhou, Jiangsu">
Taizhou, Jiangsu

Taizhou (Chinees: 泰州) is 'n stad in die Chinese provinsie Jiangsu met 'n bevolking van 4 618 558 in 2010. Die stad is geleë in die ooste van China naby die Yangtze-monding in die Oos-Chinese See. 

Taizhou grens in die ooste aan Nantong, in die noorde aan Yancheng en in die weste aan Yangzhou. China se huidige eerste minister, Hu Jintao, is in die Jiangyan-distrik van Taizhou gebore.


</doc>
<doc id="73377" url="https://af.wikipedia.org/wiki?curid=73377" title="Chuzhou">
Chuzhou

Chuzhou (Chinees: 滁州) is 'n stad in die Chinese provinsie Anhui met 'n bevolking van 4 618 558 in 2010. Die stad is geleë in die ooste van China, net noordwes van Nanjing. Chuzhou grens in die suidweste aan Hefei, in die weste aan Huainan, in die noordweste aan Bengbu en in die suide aan Chaohu.


</doc>
<doc id="73378" url="https://af.wikipedia.org/wiki?curid=73378" title="Jiujiang">
Jiujiang

Jiujiang (Chinees: 九江) is 'n stad in die Chinese provinsie Jiangxi met 'n bevolking van 4 728 763 in 2010. 

Die stad is geleë in die suidooste van China, aan die Yangtze. Dit is die tweede grootste stad van die provinsie Jiangxi ná Nanchang. Die naam Jiujiang beteken "nege riviere".


</doc>
<doc id="73379" url="https://af.wikipedia.org/wiki?curid=73379" title="Liaoyang">
Liaoyang

Liaoyang (Chinees: 辽阳) is 'n stad in die Chinese provinsie Liaoning met 'n bevolking van 1 859 768 in 2010. Die stad is geleë in die noordooste van China, wes van die grens met Noord-Korea, noord van Dalian, oos van Beijing en suid van Shenyang. 

Liaoyang is tydens die Bokseropstand in 1900 deur Russiese troepe beset en tydens die Russies-Japannese oorlog in 1904 het die slag van Liaoyang hier plaasgevind.


</doc>
<doc id="73380" url="https://af.wikipedia.org/wiki?curid=73380" title="Cangzou">
Cangzou

Cangzou (Chinees: 沧州) is 'n stad in die Chinese provinsie Hebei met 'n bevolking van 7 134 053 in 2010. Die stad is in die noordooste van China, naby die kus van die Golf van Bohai, suid van Beijing en Tianjin geleë. Cangzou grens in die suidweste aan Hengsjui, in die weste aan Baoding en in die noorde aan Langfang.


</doc>
<doc id="73381" url="https://af.wikipedia.org/wiki?curid=73381" title="Puyang">
Puyang

Puyang (Chinees: 濮阳) is 'n stad in die Chinese provinsie Henan met 'n bevolking van 3 629 300 in September 2008. Die stad is in die ooste van China, aan die Geelrivier geleë. Puyang grens in die weste aan Anyang en in die suidweste aan Xinxiang.


</doc>
<doc id="73382" url="https://af.wikipedia.org/wiki?curid=73382" title="Hegang">
Hegang

Hegang (Chinees: 鹤岗) is 'n stad in die Chinese provinsie Heilongjiang met 'n bevolking van 1 058 665 in 2010. Die stad is in die buitenste noordooste van China, suid van die Amoer en die grens met Rusland geleë. Hegang grens in die suidooste aan Jiamusi en in die weste aan Yichun. Die stad is in 1906 gestig.


</doc>
<doc id="73383" url="https://af.wikipedia.org/wiki?curid=73383" title="Lianyungang">
Lianyungang

Lianyungang (Chinees: 连云港) is 'n stad in die Chinese provinsie Jiangsu met 'n bevolking van 4 822 300 in 2008. 

Die stad is in die ooste van China, aan die kus van die Geelsee geleë. Lianyungang grens in die suidooste aan Yancheng, in die suide aan Huai'an en Suqian en in die suidweste aan Xutsjou.


</doc>
<doc id="73384" url="https://af.wikipedia.org/wiki?curid=73384" title="Yulin">
Yulin

Yulin (Chinees: 玉林) is 'n stad in die Chinese outonome gebied Guangxi met 'n bevolking van 5 980 000 in 2004. 

Die stad is in die suidooste van China, noord van die kus van die Suid-Chinese See, en wes van Hongkong en Macau geleë.


</doc>
<doc id="73385" url="https://af.wikipedia.org/wiki?curid=73385" title="Chaozhou">
Chaozhou

Chaozhou (Chinees: 潮州), ook bekend as Chiuchow of Chaochow, is 'n stad in die Chinese provinsie Guangdong met 'n bevolking van 2 669 844 in 2010. Die stad is in die suidooste van China, aan die kus van die Suid-Chinese See geleë. Chaozhou grens in die suide aan Shantou, in die suidweste aan Jieyang en in die noordweste aan Meizhou. Die meeste van Thailand se bevolking van Chinese afkoms het uit Chaozhou en die aangrensende Shantou geïmmigreer.


</doc>
<doc id="73386" url="https://af.wikipedia.org/wiki?curid=73386" title="Nanping">
Nanping

Nanping (Chinees: 南平) is 'n stad in die Chinese provinsie Fujian met 'n bevolking van 2 900 000 in 2009. Die stad is in die suidooste van China, naby die kus van die Suid-Chinese See geleë. Nanping grens in die ooste aan Ningde en in die suide aan Sanming.


</doc>
<doc id="73387" url="https://af.wikipedia.org/wiki?curid=73387" title="Beihai">
Beihai

Beihai (Chinees: 北海), ook bekend as Pakhoi, is 'n stad in die Chinese outonome gebied Guangxi met 'n bevolking van 1 539 300 in 2010. Die stad is in die suidooste van China, aan die kus van die Suid-Chinese See, wes van Hongkong en Macau geleë. Dit is 'n belangrike hawe vir die suidooste van China. 

Vir die jare tussen 2006 en 2020 is Beihai beskou as die vinnigste groeiende stad ter wêreld.


</doc>
<doc id="73388" url="https://af.wikipedia.org/wiki?curid=73388" title="Lishui">
Lishui

Lishui (Chinees: 丽水) is 'n stad in die Chinese provinsie Zhejiang met 'n bevolking van 2 506 600 in 2010. Die stad is in die ooste van China, naby die kus van die Oos-Chinese See geleë. 

Lishui grens in die noorde aan Quzhou, Jinhua en Taizhou en in die suidooste aan Wenzhou. Die naam van die stad beteken "pragtige water".


</doc>
<doc id="73389" url="https://af.wikipedia.org/wiki?curid=73389" title="Lijiang">
Lijiang

Lijiang (Chinees: 丽江) is 'n stad in die Chinese provinsie Yunnan met 'n bevolking van 1 244 769 in 2010. Die stad is in die suidweste van China, wes van die grens met Mianmar geleë. Lijiang is aan die suidoostelike einde van die Himalaja en aan die Jinsjarivier geleë.


</doc>
<doc id="73392" url="https://af.wikipedia.org/wiki?curid=73392" title="Meteoor van Tsjeljabinsk">
Meteoor van Tsjeljabinsk

Die meteoor van Tsjeljabinsk is ’n superbolied (’n baie helder meteoor) wat op 15 Februarie 2013 naby Tsjeljabinsk in die Russiese Oeralgebied ontplof het. Omstreeks 09h15 plaaslike tyd is verskillende ontploffings gehoor en ’n vuurbal in die hemel waargeneem.

Mense in dié gebied het baie helder brandende voorwerpe in die lug oor die oblaste Tsjeljabinsk, Swerdlofsk, Tjoemen en Orenburg, Basjkortostan en naburige streke in Kasakstan waargeneem. Amateurvideo's het ’n vuurbal getoon met strepe oor die hemel, gevolg deur ’n harde, kort supersoniese knal.

By tye was die voorwerp so helder dat dit skaduwees sterker as die opkomende son gewerp het. NASA het later bevestig dat die voorwerp helderder as die son was. Die weersatelliet Meteosat 9 het ’n opname gemaak kort nádat dit die atmosfeer binnegedring het.

Volgens die eerste ramings van die Russiese Federale Ruimteagentskap word die voorwerp wat die atmosfeer binnegedring het, geklassifiseer as ’n meteoor met ’n spoed van ongeveer 108 000 km/h (30 km/s). Dis 44 keer die spoed van klank. Die Russiese Akademie vir Wetenskap raam die spoed op net 54 000 km/h.

Volgens die ramings van NASA het die meteoor ’n deursnee van 17 m en ’n massa van 9 000 ton gehad. Die energie wat vrygestel is, word op 500 kiloton TNT geraam.
Ter vergelyking: die atoombom wat bo Hirosjima ontplof het, Little Boy, het ’n plofkrag van "net" 15 kiloton TNT gehad.

Volgens die Russiese Aardrykskundige Genootskap het die meteoor bo Tsjeljabinsk drie ontploffings van verskillende groottes veroorsaak. Die eerste een was die kragtigste, voorafgegaan deur ’n helder flits wat ongeveer vyf sekondes geduur het.

Ramings van die hoogte wissel van 70 tot 30 km, met ’n intensiteit van ongeveer 500 kiloton. Die hiposentrum van die ontploffing was in die suide van Tsjeljabinsk, in Jemanzjelinsk en Joezjno-Oeralsk. Die skokgolf het Tsjeljabinsk twee minute later bereik.

Op drie plekke het mense brokstukke gevind wat die aarde getref het: twee in die gebied om die Tsjebarkoelmeer en een naby die stad Zlato-Oest, sowat 80 km verder na die noordweste. Een van die brokstukke wat naby Tsjebarkoel geval het, het ’n krater van ses meter in deursnee veroorsaak.

Ongeveer 1 200 mense in die Tsjeljabinsk-oblast het mediese hulp benodig, onder wie 159 kinders. Altesaam 112 mense is in ’n hospitaal opgeneem; minstens drie was ernstig gewond. Die meeste gevalle was weens gebreekte vensterruite weens die supersoniese knal. Na die ontploffing het motoralarms afgegaan en telefoonnetwerke is onderbreek. Kantoorgeboue in Sentraal-Tsjeljabinsk is inderhaas ontruim.

Al die stad se skole is gesluit, meestal vanweë gevaarlike gebreekte vensterglas. Minstens twintig kinders is omstreeks 09h22 beseer toe die vensterrame van ’n skool en kleuterskool oopgebars het.
Die owerhede van Tsjeljabinsk het toe ouers versoek om hul kinders by die skool te kom haal en tuis te hou.

Ongeveer 20 000 reddingswerkers het orals hulp verleen op die dag. ’n Woordvoerder van die departement van binnelandse sake berig dat ongeveer 600 m van die dak van ’n sinkfabriek ineengestort het.
Die voorval het op dieselfde dag plaasgevind as die verbyvlug van die planetoïde 2012 DA, wat die Aarde op 15 Februarie 2013 op 27 700 km genader het. Aangesien hierdie planetoïde ’n heel ander trajek gevolg het en meer as twaalf uur tussenin verloop het, word aangeneem dat daar geen verband tussen die twee natuurverskynsels bestaan nie. Nogtans ondersoek wetenskaplikes steeds ander vermeldings van meteore op ongeveer dieselfde tydstip.




</doc>
<doc id="73399" url="https://af.wikipedia.org/wiki?curid=73399" title="NG gemeente Philipstown">
NG gemeente Philipstown

Die NG gemeente Philipstown is 'n gemeente van die Nederduitse Gereformeerde Kerk in die Ring van Hanover en Sinode van Noord-Kaapland. Die gemeente se middelpunt is die Noord-Kaapse dorpie Philipstown.

Die dorpie Philipstown het ontstaan as 'n regstreekse gevolg van die "vervolging en smaad" wat die Doppers, lidmate van die Gereformeerde Kerk ná die afskeiding van dié Kerk van die Nederduitse Gereformeerde Kerk deur ds. Dirk Postma in 1859 moes verduur. Die landdros van Potchefstroom het byvoorbeeld toe hy hoor dat ds. Postma van plan was om in die huis van 'n sekere weduwee diens te hou, haar laat weet dat hy die huis sou laat afbrand indien dit gebeur.

Ook in Kaapland het die gevoelens hoog geloop. Op Burgersdorp kon geen geskikte saal vir die stigting van 'n Gereformeerde gemeente gevind word nie. Uiteindelik moes die pakhuis van 'n winkel daarvoor diens doen. Ook is daar pamflette teen die Gereformeerdes geskryf. In die distrik Colesberg was die stryd so heftig dat die Doppers hul eie dorp, Philipstown, aangelê het. Dit was kort ná die stigting van die eerste drie Gereformeerde gemeentes in die destydse Kaapkolonie, Middelburg, Burgersdorp en Colesberg, almal in 1860.

Die Gereformeerde gemeente is in 1863 gestig en op 14 Mei daardie jaar (volgens ander bronne 1864 of 1865) is die dorp aangelê as 'n kerkdorp en verdeel in bou- en besproeiingserwe op 'n gedeelte van die plaas Rietfontein wat die Gereformeerde kerkraad teen £3 150 vir dié doel aangekoop het. Hulle het dit na die Kaapse goewerneur van 1861 tot 1870, sir Philip Wodehouse, genoem. Die dorp het op 30 Augustus 1876 munisipale status verkry. Eers in 1952 het die stadsraad al die regte van die plaas Rietfontein van die Gereformeerde kerk vir £8 000 oorgeneem.

Eers tien jaar ná die stigting van die Gereformeerde kerk en wel op 8 Februarie 1873 stig die Nederduitse Gereformeerde Kerk se Ring van Graaff-Reinet 'n NG gemeente op Philipstown as 'n dogtergemeente van die NG gemeente Colesberg met ds. A.D. Lückhoff van die moedergemeente as eerste konsulent. Reeds drie jaar voor die stigting van die nuwe gemeente is hier gereeld dienste gehou deur onderskeidelik ds. Lückhoff en ds. Colin Fraser van die NG gemeente Philippolis.

In die begin het die jong gemeente met veel en groot probleme te kampe gehad, maar daar was nie 'n tekort aan mense wat steunpilare in die gemeente was in daardie tyd van stryd en moeilikheid nie. Onder hulle verdien veral vermelding: die ouderlinge N.S. du Plessis, R.S. du Plessis (oom Roelf) en D.H. Fourie (oom David) asook die diakens P.J. du Plessis, J.G. Visagie en B.J. van der Merwe.

Die eerste leraar, ds. J.P. Jordaan, voorheen van Villiersdorp, is op 10 Januarie 1876 hier bevestig. Hy arbei net twee jaar, dog met vrug en seën. Sy opvolger was ds. P.J. du Toit wat van 14 Julie 1879 tot 5 Junie 1893 hier arbei. Hy het, volgens "Ons Kerk Album", "veertien jaar die herderstaf met lus, ywer en toegewydheid alhier opgeneem, 'n onuitwisbare indruk gemaak en sy stempel diep afgedruk op die hart en lewe van die jeugdige gemeente". Gedurende sy dienstyd is die eerste kerkgebou in 'n pastorie omskep en, volgens "Ons Kerk Album", "als een noodkerk opgericht". Later is geld ingesamel vir 'n nuwe en meer doelmatige kerkgebou. Ds. Du Toit het die hoeksteen vir die nuwe kerk in 1893 gelê, maar hy het nie die voorreg gehad om die nuwe gebou voltooid te sien nie, want voor die voltooiing daarvan het hy 'n beroep na Edenburg in die Vrystaat aangeneem. Die kerkgebou, wat vandag nog die gemeente dien, is teen 'n koste van £5 443 opgerig. Dié gebou is in 1912 is die kerk met 'n sierlike traliewerk omsluit en van gaslig voorsien.

Sy opvolger, dr. S.W. Louw, was 'n vurige vaderlander wat jonk oorlede is, het pas sy studie aan die Universiteit van Utrecht in Nederland voltooi toe hy as proponent hierheen beroep is. Hy is georden op 29 Januarie 1894 en ná nege jaar se getroue arbeid sterf hy op Philipstown op 2 Februarie 1903, agt maande ná die einde van die Tweede Vryheidsoorlog. Ds. Louw was 'n gebore Vrystater, 'n Afrikaner in hart en siel, 'n liefhebber van sy land en yweraar vir sy volk; daarom het die worstelstryd van die Driejarige Oorlog hom diep ter harte getref en staan hy vas soos 'n rots in die stormagtige tye. Hy is deur die militêre owerheid na St. Helena weggevoer waar hy nuttige en geseënde geestelike werk in belang van die sieleheil van die krygsgevangenes. Ná die vrede het ds. Louw met geknakte gesondheid terug en sterf dus agt maande ná die vrede. Sy weduwee het nog lank op Philipstown gewoon en later na Stellenbosch verhuis waar soveel predikanteweduwees hulle destyds gaan vestig het.

Op 4 Maart 1904 word die kragtige en vurige prediker ds. D.J.J. van Velden bevestig. Hy het hierheen gekom van die NG gemeente Tarkastad, maar moes in 1907 om gesondheidsredes bedank en vertrek op 8 Junie daardie jaar. Ds. D. Lategan word op 3 April 1908 hier bevestig, maar verlaat die gemeente in 1921 om op te tree as dosent aan die Sendinginstituut op Wellington en word later 'n professor aan die Teologiese Kweekskool op Stellenbosch. In sy dienstyd is die gemeente De Aar afgestig uit dele van Britstown, Hanover (wat die meeste lidmate bygedra het) en Richmond, maar merendeels wat oppervlak betref uit Philipstown.

Tydens ds. P.J.A. de Villiers se dienstyd van 1922 tot 1927 is die pastorie opgerig teen 'n koste van £3 300. Ná sy vertrek word die gemeente steeds gekenmerk deur die kort dienstyd van sy leraars: ds. Jacobus Conradie bly van 1929 tot 1936, ds. Z.B. Loots van 1936 tot 1940 en ds. H.A. de Wet van 1941 tot 1946. Laasgenoemde se opvolger was ds. A.L. Badenhorst. Hy bly tot in 1954, toe hy na Welkom, maar tree in 1957 uit die bediening.

In 1952 kon "Ons gemeentelike feesalbum" berig: Die gemeente is 'n klein en tipiese plattelandse gemeente, met 'n besonder welvarende boeregemeenskap. En, sonder om erkenning te gee aan die rol wat daardie kerkverband in die totstandkoming van die dorp en dus onregstreeks ook van die NG gemeente gegee het, sê die feesalbum: "Naas die Nederduitse Gereformeerde gemeente bestaan hier ook 'n gemeente van die Gereformeerde Kerk."





</doc>
<doc id="73401" url="https://af.wikipedia.org/wiki?curid=73401" title="Brug">
Brug

'n Brug is 'n struktuur tussen twee punte wat oor 'n oop spasie of gaping strek. Brûe word algemeen gebruik om verkeer oor obstruksies soos riviere, valleie of paaie te dra. Brûe laat voetgangers, karre en treine toe om sulke obstruksies te oorkruis. Volgens funksie kan 'n brug as 'n pad-oor-padbrug, pad-oor-spoorbrug, rivierbrug, ens. gekategoriseer word.

Meeste brûe is vaste strukture. Daarteenoor is militêre brûe gewoonlik draagbaar sodat dit maklik rondbeweeg en waar nodig ontplooi kan word.

Brûe word oor die algemeen van beton en staal (vroeër gietyster) vervaardig. Ander materiale, soos hout en bamboes word soms vir kleiner of korter brûe gebruik.

'n Brug bestaan uit twee dele, naamlik die:




</doc>
<doc id="73409" url="https://af.wikipedia.org/wiki?curid=73409" title="Kaapse vleisanger">
Kaapse vleisanger

Die Kaapse vleisanger ("Bradypterus baboecala") is 'n voëlspesie in die Locustellidae familie.

Dit kom in Angola, Botswana, Burundi, Kameroen, Republiek van die Kongo, Demokratiese Republiek van die Kongo, Ethiopië, Kenia, Malawi, Mosambiek, Namibië, Nigerië, Rwanda, Suid-Afrika, Soedan, eSwatini, Tanzanië, Togo, Uganda, Zambië en Zimbabwe voor.

Sy natuurlike habitat is moerasse.




</doc>
<doc id="73411" url="https://af.wikipedia.org/wiki?curid=73411" title="Woestynklopkloppie">
Woestynklopkloppie

Die woestynklopkloppie ("Cisticola aridulus") is 'n voëlspesie in die Cisticolidae familie.

Dit kom in Angola, Botswana, Burkina Faso, Eritrea, Ethiopie, Kenia, Lesotho, Mali, Mauritanië, Mosambiek, Namibië, Niger, Nigerië, Senegal, Somalië , Suid-Afrika, Soedan, eSwatini, Tanzanië, Zambië en Zimbabwe voor.

Sy natuurlike habitat is droë savanne en subtropiese of tropiese droë laeveld grasveld.




</doc>
<doc id="73415" url="https://af.wikipedia.org/wiki?curid=73415" title="Granville T. Woods">
Granville T. Woods

Granville Tailer Woods (*23 April 1856, Columbus, Ohio, VSA – †30 Januarie 1910, New York Stad, New York Staat, VSA) was 'n Afro-Amerikaanse uitvinder met meer as 50 patente. Hy was ook die eerste Amerikaner van Afrika-afkoms wat na die Amerikaanse Burgeroorlog 'n elektriese en meganiese ingenieur geword het. Hy was self geleer. Hy het die meeste van sy werk op treine en trems toegespits. Een van sy merkwaardige uitvindsels is die "Multipleks Telegraaf", 'n toestel wat boodskappe tussen die stasies en bewegende treine stuur. Sy werk het 'n veiliger en beter openbare vervoerstelsel vir die stede van die Verenigde State verseker.




</doc>
<doc id="73419" url="https://af.wikipedia.org/wiki?curid=73419" title="Cortina (musiekgroep)">
Cortina (musiekgroep)

Cortina is 'n Afrikaanstalige Suid-Afrikaanse popgroep. Die groep se naam is afgelei van die bekende Ford Cortina motorvoertuie. Hulle is in 2012 gekies as ambassadeurs vir die Suid-Afrikaanse Nasionale Bloeddiens se toer deur Suid-Afrika.




</doc>
<doc id="73422" url="https://af.wikipedia.org/wiki?curid=73422" title="Ford Cortina">
Ford Cortina

Die Ford Cortina was 'n motorvoertuig wat vanaf 1962 tot 1982 deur die Ford Motormaatskappy vervaardig is. Vanaf 1970 was dit amper identies aan die Ford Taunus.


</doc>
<doc id="73423" url="https://af.wikipedia.org/wiki?curid=73423" title="Bat'leth">
Bat'leth

Die bat'leth is 'n lang geboë seremoniële swaard met vier punte en handvatsels langs die rugkant. Dit is ontwerp en geskep vir gebruik in die TV-program Star Trek. Dit word deur die Klingons, 'n spesie in die reeks, gebruik.


</doc>
<doc id="73424" url="https://af.wikipedia.org/wiki?curid=73424" title="Suid-Afrikaanse Nasionale Bloeddiens">
Suid-Afrikaanse Nasionale Bloeddiens

Die Suid-Afrikaanse Nasionale Bloeddiens (SANBD) is 'n nie-winsgewende organisasie wat bloed vir oortapping berg en beskikbaar stel. Hulle is oor die helde Suid-Afrika, met die uitsondering van die Wes-Kaap bedrywig. Hulle hoofkantoor is in Weltevredenpark, Gauteng, naby Johannesburg, maar daar is bloedbanke in agt van die nege provinsies. Die Wes-Kaap het 'n aparte bloedbank, naamlik die "Westelike Provinsie Bloedoortappingsdiens". SANBD is in 2001 gestig nadat sewe bloedbanke saamgesmelt het. 

Skenkers word aangemoedig om gereeld bloed te skenk en sodoende mense se lewens te red. Daar word 480 ml bloed op 'n slag getrek. 
Die skenker moet aan die volgende kriteria voldoen:

Die SANBD was in 2004 in omstredenheid gewikkel na 'n besluit om nie meer bloed volgens ras te etiketteer nie.



</doc>
<doc id="73432" url="https://af.wikipedia.org/wiki?curid=73432" title="Pad">
Pad

'n Pad (of weg) is 'n smal strook land wat twee of meer plekke met mekaar verbind. Paaie word gewoonlik skoongemaak sodat dit maklik is om daaroor te beweeg. So sal die grond gelykgemaak word en bome, bosse en klippe verwyder word. Die oppervlak kan uit grond of gruis bestaan, maar kan ook geteer of met stene uitgelê wees.

Mense het van die vroegste tye paaie gemaak. Die Romeinse paaie en die Inkas se paaie vir koerierdienste is bekende voorbeelde hiervan. Dit was egter makliker en vinniger om riviere ('n waterweg) vir vervoer te gebruik. Tydens die Industriële Revolusie word die spoorweg uitgevind. 'n Spoorweg is 'n spesiale tipe pad vir treine. Paaie word deesdae merendeels gebou vir voertuie met wiele, soos motorvoertuie en trokke.

Die bou van openbare paaie word gewoonlik met belastinggeld gefinansier. Somme paaie het tolhekke, waar mense moet betaal om die pad te kan gebruik.

Padtekens word langs paaie geplaas om plekname, spoedgrense, afstande en ander belangrike inligting aan te dui. Padreëls moet ten alle tye gehoorsaam word om te verseker dat die verkeer vloei en veiligheid gehandhaaf word. Verkeersbeamptes word soms ingespan om te help om die verkeer te reguleer en oortreders vas te vat.

Die moderne asfaltpaaie waaruit die 20e-eeuse padstelsels bestaan, het uit die jagpaaie en militêre paaie van die Oudheid ontwikkel. Gedurende die 20e eeu is waterweë en spoorweë as belangrikste vervoerwee deur die hedendaagse asfaltpaaie vervang. 

By die beplanning van padstelsels word vandag faktore soos verkeersdrukte, die gemiddelde snelheid waarmee voertuie op die pad sal ry, die sinvolste roete, die omgewing en dies meer in aanmerking geneem. Paaie kan verdeel word in nasionale, provinsiale en stedelike paaie, terwyl verdere indelings na gelang van 'n pad se bepaalde funksie gemaak word.

Die primitiefste voorloper van die hedendaagse pad was waarskynlik die jagpaaie, waarlangs nedersettings later gevestig is en wat wyer geword het namate dit ook verkeer tussen die nedersettings moes dra. Die eerste paaie was egter nie verhard nie, maar slegs gelyk gemaak sodat pakdiere en mense gemakliker en vinniger van een plek na 'n ander kon beweeg. 

Toe waens in gebruik gekom het, is die paaie verder uitgetrap en wyer gemaak. In nat weer het die water egter poele gevorm en die paaie het glad en modderig geword sodat dit later noodsaaklik geword het om dit met klipgruis te verhard. Die eerste klipgruispaaie is in die Mediterreense gebiede aangelê. Die Farao’s van Egipte het in omstreeks 3000 v.C. reeds klipgruispaaie vir die konstruksie van die piramides aangelê, en in Antieke Griekeland is paaie wat na tempels en orakels gelei het, met klipgruis verhard. In die omgewing van die tempel self is marmer dikwels vir die uitleg van paaie gebruik, waarvan sommige vandag nog bestaan. 

Die Romeine het ŉ padnet van 78 000km oor die ganse ryk gebou. Dit was hoofsaaklik strategiese roetes wat vir die leër aangelê is. Die militêre paaie was soliede konstruksies wat uit ŉ aantal lae opgebou en van afwateringstelsels voorsien was. Die beroemde Via Appia is een van die oudste paaie wat na Rome gelei het. Dit het deel gevorm van die padnet wat tussen 312 en 225 v.C. rondom Rome gebou is. Die Egiptenare, Assiriërs, Babiloniërs en Perse het ook paaie gebou, hoofsaaklik vir die vervoer van kosbare ware soos barnsteen, sy en sout. 

Daarbenewens het regeringsamptenare, gesante, boodskappers, pelgrims, handelaars met hulle ware en welgestelde reisigers ook van die paaie gebruik gemaak. In Europa is daar nog oorblyfsels van paaie wat in prehistoriese tye met boomstompe uitgelê is sodat die mense veilig deur moerasse en vleie kon beweeg. In die meeste gevalle het die grondwatervlak in die gebiede gestyg en die stompe het weggesak. Weens ŉ gebrek aan suurstof het die hout egter grotendeels behoue gebly, en oorblyfsels van die paaie word nog periodiek oopgegrawe. 

In die Middeleeue is min vordering op die gebied van padbou gemaak. Soos in die baie ander gevalle was daar eerder ŉ agteruitgang as ontwikkeling. Daar is egter tog hier en daar paaie vir handelaars en smouse aangelê en baie van die paaie bestaan vandag nog. Verharde paaie is eers weer in die 16e en 17e eeu gebou. In daardie stadium is meer aandag egter steeds aan die ontwikkeling van waterweë bestee omdat passasiers en goedere hoofsaaklik met trekskuite en seilskepe vervoer is. 

Die grondbeginsels vir die konstruksie van moderne paaie is in die 18e eeu deur die Fransman Pierre-Marie-Jérome Tresaguet (1716 – 1796) en die Engelsman Thomas Telford (1756 – 1834) neergelê. Dit was gegrond op die ou Romeinse metode: eers is ŉ fondament van gebreekte klip gebou, met gruis bo-oor en uiteindelik ŉ bolvormige bolaag, sodat reënwater maklik kan wegvloei. Die Skot John Loudon McAdam (1756 – 1836) het ŉ bouwyse ontwikkel wat vandag nog toegepas word. Hy het nie eers ŉ fondament van groot klippe gepak nie, maar het die blad laag vir laag uit kleinerige klippe (gruis) opgebou en toegelaat dat elke laag eers goed vasgetrap is voordat die volgende laag gegooi is. 

Die klippe is met ŉ bindmiddel aanmekaar gehou (verkit). Gedurende die 19e eeu is meer paaie in Europa gebou, hoofsaaklik deur die toedoen van Napoleon, wat reguit, geplaveide paaie vir militêre doeleindes aangelê het. Gedurende die 18e en die 19e eeu is paaie met gruis, stene of klei uitgelê. Teen 1850 het dit egter gelyk of die koms van die spoorweë ŉ einde sou bring aand die grootskaalse konstruksie van paaie omdat treine in daardie stadium ŉ vinniger en geriefliker vervoermiddel was. 

Daar is wel in die tyd geëksperimenteer met motors wat deur stoom aangedryf is, maar die voertuie was te swaar en die ontwerp van die wiele het veel te wense oorgelaat. Met die koms van fietse en motors in die laaste helfte van die 19e eeu was daar weer ŉ oplewing in die bou van paaie. Vir die nuwe vervoermiddelswas dit egter noodsaaklik om verharde paaie aan te lê. Aanvanklik is baie van plaveistene en gebakte klei gebruik gemaak. Hoewel stene baie doeltreffend was omdat dit nie glad geword het nie en weerbestand was, was dit nie geskik vir paaie wat swaar verkeer moes dra nie aangesien die stene later ingesak en die pad ongelyk geword het. Na 1930 is snelweë dan ook van beton-of asfaltblaaie voorsien. 

Die eerste snelweë wat op groot skaal in Europa gebou is, was die Duitse Autobahnen, wat tydens die Nazi-bewind aangelê is, deels met die doel om werkgeleenthede te skep en deels om militêre redes. Na die Tweede Wêreldoorlog het die motor in toenemende mate ŉ algehele vervoermiddel geword en snelweë is op groot skaal in geïndustrialiseerde lande gebou, terwyl die gehalte van sekondêre paaie ook verbeter is. Ontwikkeling soos die ontwerp van oorweë, brûe, kruisings en dies meer het meegehelp om die vloei van verkeer te verkeer te vergemaklik. 

Baie van Suid-Afrika se paaie is gebou op die roetes van voetpaaie wat deur wild en die inheemse bevolking uitgetrap is omdat dit gewoonlik die natuurlikste roetes met die minste hindernisse was. Van die vroegste tye af het ingenieurs ook gesorg dat paaie wat aangelê word, waar moontlik die natuurlike lyne van bergformasies volg. Die eerste pad wat in Suid-Afrika aangelê is, is waarskynlik die pad wat om Duiwelspiek verby Rondebosch tot by Kirstenbosch loop. Die pad is net 'n jaar na die aankoms van Jan van Riebeeck in die Kaap gebou.

'n Belangrike faktor waarmee rekening gehou word wanneer ŉ pad ontwerp word, is die snelheid waarmee 'n motor veilig op die pad sal kan beweeg. Alle duike, krommings, die breedte van die pad en dies meer moet so ontwerp word dat 'n konstante snelheid op die pad gehandhaaf kan word. Vir goeie verkeersvloei en om veiligheidsredes mag 'n pad nie te veel draaie hê nie en moet die motoris te alle tye 'n goeie uitsig op die pad hê. Die roete van die pad word so gekies dat die aanleg- en die onderhoudskoste so laag moontlik sal wees. 

Daar moet toegesien word dat die konstruksie van die pad met so min moontlik verskuiwing of uitgrawing van grond en bykomende konstruksiewerk soos brûe en oorweë gepaard gaan. Dit is egter ook belangrik am sosiale eise (geraasfaktor, skending van die omgewing), planologiese eise (die aantrekking van verkeer, die doelmatige verspreiding van verkeerstrome, aansluiting by ander paaie) en administratiewe eise (beheer, onderhoud, onteiening van grand) in aanmerking te neem. 

Die dwarsprofiel van 'n pad toon sy vorm sowel as ander aspekte, soos duike, verkeersbane en skouers. Daar is gewoonlik minstens 2 verkeersbane wat saam die ryvlak vorm. By moderne snelweë word die ryvlak gewoonlik in 2 verdeel, elk met 2 of meer verkeersbane. Uit die oogpunt van die motoris sou ŉ gelyke horisontale ryvlak ideaal gewees het, maar baie onprakties omdat reënwater dan op die pad sou bly lê en veroorsaak dat motors gly. Om die water te dreineer, word paaie met 'n ronding (hanekam) gebou. 

Wanneer 'n motor om 'n draai gaan, werk 'n middelpuntvliedende krag op die voertuig in, en am dit teen te werk, word die ryvlak met ŉ helling gebou sodat 'n motor deur die draai kan gaan sander om die gewig na eenkant van die motor te verplaas. Om 'n draai loop die agterwiele van die motor nie in dieselfde spoor as die voorwiele nie en die radius van die draai waardeur die agterwiele gaan, is dus kleiner. Hiervoor moet die verkeersbaan wyer gemaak word, want hoe kleiner die radius van die draai is, hoe wyer moet die pad wees. 

Die skouers van die pad het verskeie funksies. Dit verstewig die ryvlak en die fondamente van die pad en bied ook ruimte vir die lê van pype en kabels en die aanbring van relings en lamppale. Verharde skouers wat normaalweg nie deur die verkeer gebruik word nie, dien as noodpad vir die polisie of verkeersmanne sodat hulle vinnig by 'n ongelukstoneel kan kom. Snelweë wat 'n hoë verkeersdigtheid moet hanteer, word as 2 afsonderlike ryvlakke met 'n sentrale middelstrook gebou. 

Afgesien daarvan dat die middelstrook vir noodgevalle gebruik kan word, hou dit ook aankomende verkeer op ŉ veilige afstand. Om te verhoed dat ŉ motor wat buite beheer raak, oor ŉ middelstrook skiet en in die ander baan beland, word veiligheidsrelings meestal aangebring. Die lengteprofiel toon die hoogte van die ryvlak bokant die oorspronklike grondvlak. Ook hier sou dit ideaal wees om dit so gelyk moontlik te hou, maar dit is nie altyd moontlik nie, soos by op- en afritte. 

Omdat uitgrawings en die vervoer van grond en sand baie duur is, moet die lengteprofiel so ver moontlik by die natuurlik profiel van die omgewing aangepas word. ŉ Pad wat te veel opdraand loop, belemmer die vloei van verkeer omdat dit die snelheid van veral swaar voertuie verminder. Daarom word afsonderlike stroke dikwels op paaie met druk verkeer aangebring sodat swaar vragvoertuie nie ander verkeer vertraag nie. ‘n Pad moet op 'n stewige ondergrond gebou word. 

Die bestaande bogrond en selfs dieperliggende lae swak grond, soos vleigrond, moet verwyder en deur sand vervang word. Die sand word met moderne masjinerie vasgestamp om ŉ digte sandlaag bokant die grondwatervlak te vorm. Pype word van hier af na ŉ sloot aan weerskante van die pad aangelê om water te dreineer. Daarbenewens verhoed dit ook, veral in wêrelddele soos Europa en Kanada, dat die blad bokant die sandlaag beskadig word wanneer die water in die sandlaag vries. 

Om die drakrag van die blad te verhoog, word ŉ stabiliserende laag van bitumen, sement of kalk, gemeng met sand, direk daaronder gelê. Stene word in sommige lande vir die verharding van poreuse padoppervlakke gebruik, terwyl asfalt of beton vir nie-poreuse oppervlakke gebruik word. Asfalt en beton verskil eintlik net wat die bindmiddel betref: asfaltverharding bestaan uit sand, gruis, plamuur en asfaltbitumen, terwyl betonverharding sement as bindmiddel gebruik. 

Die dikte van die boonste laag van die blad hang van die gewig van die verkeer af en wissel tussen 15 en 30 cm of meer. Asfaltverharding word in groot mengers voorberei. Die sand en gruis word eers gedroog en verhit voordat die plamuur bygevoeg word. Die asfaltbitumen word laaste bygegooi en die hele mengsel word goed gemeng en verhit. Die mengsel word vuurwarm (100˚C) met ŉ meganiese spreipyp op die blad gegooi en met rollers vasgestamp. Die verskillende lae waaruit die boonste deel van die blad bestaan, word aanmekaar geheg deur ŉ kleeflaag van asfaltemulsie. 

Heel bo word ŉ slytlaag aangebring, wat uit ŉ dun lagie bitumenemulsie bestaan en meganies aangewend word. Vir geringe herstelwerk aan die ryvlak word koue asfalt gebruik. Betonpaaie word nie so dikwels soos asfaltpaaie gebou nie. 

ŉ Pad word ontwerp om ŉ beraamde hoeveelheid verkeer in die toekoms te hanteer. Deurslaggewende faktore is die grootte en snelheid van en die aantal voertuie wat die pad na verwagting sal gebruik. ŉ Nuwe pad sal altyd deel van ŉ beplande padstelsel vorm. Die beplande stelsel moet by toekomstige behoeftes (gewoonlik 15 of 20 jaar vooruit beplan) aangepas word. Die beloop van ŉ pad is die lyn op ŉ kaart wat die roete aandui. Saam met die dwars – en lengteprofiel bepaal die beloop ook die roete en die vorm van ŉ pad. 

Dit moet aan veiligheidsvereistes voldoen en moet die vloei van verkeer bevorder. Daarom moet die pad nie te veel skerp draaie hê nie en die motoris moet die pad voor hom tot op ŉ veilige afstand in sy gesigsveld hê. ŉ Pad word ook so ontwerp dat dit soveel moontlik verkeer trek: hoe groter die verkeersdigtheid, hoe gouer kan die pad ekonomies geregverdig word. Die beloop van ŉ pad moet logies wees, met ander woorde die pad moet byvoorbeeld nie parallel met ŉ soortgelyke pad loop nie. 

Dit moet ook soveel punte moontlik bedien en by soveel moontlike ander paaie aansluit. Geraas in woonbuurte moet so ver moontlik uitgeskakel word en die pad moet esteties aanvaarbaar wees. Doeltreffende verkeerstekens moet om veiligheidsredes aangebring word. Dit sluit in alle tekens wat oor al of langs die pad aangebring word om die motoris te waarsku, te lei en te beskerm. Wanneer die skouer van ŉ pad baie nou is of teenaan ŉ afgrond loop, word dit met botsversperrings, veiligheidsrelings of ŉ muur omhein. 

Van die belangrikste padreëls sluit in:




</doc>
<doc id="73436" url="https://af.wikipedia.org/wiki?curid=73436" title="DV">
DV

DV kan na een van die volgende verwys:



</doc>
<doc id="73437" url="https://af.wikipedia.org/wiki?curid=73437" title="Otfried Preussler">
Otfried Preussler

Otfried Preussler (Duitse spelling: Preußler; * 20 Oktober 1923 in Reichenberg/Liberec, Tsjeggoslowakye; † 18 Februarie 2013 in Prien am Chiemsee, Beiere, Duitsland) was 'n Duitse kinder- en jeugboekskrywer. Sy bekendste werke, waaronder "Die klein waterman", "Die rower Hotzenplotz", "Krabat" en "Die klein heksie", het klassieke van die internasionale kinderliteratuur geword. Preussler se altesaam 32 boeke is in 55 tale, waaronder Afrikaans, vertaal, en wêreldwye verkope beloop 50 miljoen eksemplare. Kinders was vir Preussler die "beste en slimste gehoor wat 'n skrywer hom kan voorstel".

Preussler se voorvaders het hulle veral as glasmakers bekwaam, en hul genealogiese rekords in Boheme strek tot in die 15de eeu. Sy ouers was onderwysers, sy pa het daarnaas ook in volkskunde en die geskiedenis van sy geboortestreek belang gestel. So kon Preussler baie inspirasie uit die volksverhale van sy Boheemse tuisland put wat deur sy ouma Dora aan hom oorvertel is. Preussler het na haar uitgebreide kennis as 'n verhaalboek verwys wat nooit geskrywe is nie, maar nogtans die belangrikste werk in sy lewe geword het. Preussler het in sy kinderjare dikwels staptogte met sy pa onderneem, wat sy literêre neigings eweneens bevorder het, en sodoende ook kennis met volksverhale uit die Ysergebergte gemaak. Teen die ouderdom van twaalf jaar het hy begin om sy eerste eie verhale te skryf en van 'n literêre loopbaan in Praag gedroom.

Preussler het by die Rudolph-skool te Reichenberg, tans Liberec in Tsjeggië, skoolgegaan waar Duits en alle vreemde tale sy gunstelingvakke was. Hy was van voorneme om professor vir Duitse geskiedenis aan die Karel-universiteit te Praag te word.

Kort nadat hy sy "Abitur" (matriek) in 1942 met lof geslaag het, is Preussler vir krygsdiens in die Tweede Wêreldoorlog opgeroep. Hy het die oorlog oorleef, maar het in 1944 as 24-jarige offisier in Sowjet-Russiese krygsgevangeskap beland. Hy het die volgende vyf jaar in verskillende gevangenekampe in die Tataarse Sowjetrepubliek deurgebring, onder meer in Jelaboega. Hy het aan maagkoors (tifus), malaria en vlekkoors gely en so uitgeteer dat hy uiteindelik nog net 40 kilogram geweeg het.

In Junie 1949 is hy vrygelaat en het in Rosenheim in Beiere sy familielede en sy verloofde, Annelies Kind, uit Reichenberg, herenig wat ná die oorlog uit hul vaderland verdryf is. Otfried en Annelies het nog in dieselfde jaar getrou, en uit die huwelik is drie dogters gebore.

Preussler het toe besluit om onderwyser te word. Gedurende sy studies het hy geld as streekverslaggewer en verhaalskrywer vir kinderradioprogramme verdien. Tussen 1953 en 1970 het hy as onderwyser klas gegee en het later skoolhoof van die Otfried-Preussler-skool in Stephanskirchen geword, wat na hom vernoem is. Hier het hy soms klasse van meer as vyftig leerders onderrig en kon voordeel uit sy aanleg vir skryf en tekenkuns trek. Aan leerders wat onrustig geraak het, het hy stories vertel wat hy later neergeskryf en gepubliseer het.

Preussler het sy literêre skryfwerk aanvanklik as 'n soort neweberoep uitgeoefen. So het onder meer radiodrama's vir jong luisteraars uit sy pen gekom. Later het hy sy eerste kinderboeke geskryf en buitelandse werke vertaal. In 1956 het hy sy eerste kinderboek, "Die klein waterman", gepubliseer. Nadat een van sy dogtertjies bang was vir "bose hekse" en dikwels snags nie kon inslaap nie, het Preussler die storie van 'n klein heksie versin wat saam met haar praatgraag-kraai Abraxas alles doen om 'n goeie heks te word.

In 1962 het hy "rower Hotzenplotz" as literêre karakter geskep. Die storie rondom hierdie rower en die onnosele polisieman Dimpflmoser het 'n plek op kinderboekrakke dwarsoor die wêreld verower. In 'n latere verfilming het die bekende Duitse akteur Gert Fröbe die hoofrol vertolk. Ná "Die klein spook" (1966) het in 1971 met "Krabat" die eerste jeugboek rondom onderwerpe soos die stryd vir vryheid en mag, towerkuns en liefde verskyn wat internasionale sukses behaal het en in 31 tale vertaal is. Die werk is met Duitse en Europese pryse vir jeugliteratuur bekroon. "Krabat", wat Preussler as die belangrikste verhaal van sy lewe beskou het, is ter geleentheid van sy 85ste verjaardag verfilm.

Elke werk het Preussler eers aan groepe kinders voorgestel wat hy nie net as slim gehore, maar ook as streng kritikusse beskou het wat 'n skrywer nooit sou kon omkoop nie. Terme soos "neger" en "negertjie", wat in "Die klein heksie" voorgekom het, het later kritiek van 'n Duitse minister uitgelok, en ofskoon Preussler nie graag wysigings in sy tekste toegelaat het nie, het die skrywer, wat in sy latere jare 'n teruggetrokke lewe gevoer en self nie openlik aan hierdie soort debatvoering deelgeneem het nie, uiteindelik ingestem om hulle te laat skrap. Altesaam het Preussler 32 kinder- en jeugboeke geskryf waarvan net in Duitsland meer as 15,2 miljoen eksemplare verkoop is. 275 vertalings van sy werke het in 55 tale verskyn.

In sy later lewe het Preussler hom as vryskutskrywer in Haidholzen naby Rosenheim en daarna in Prien am Chiemsee gevestig. Ná sy aftrede as kinder- en jeugboekskrywer, het hy begin om sy belewenisse in Russiese oorlogskampe neer te skryf. Hierdie werk sal ná sy afsterwe gepubliseer word.


</doc>
<doc id="73449" url="https://af.wikipedia.org/wiki?curid=73449" title="Nossa Senhora dos Milagros (skip)">
Nossa Senhora dos Milagros (skip)

Die Nossa Senhora dos Milagros het die hawe van Goa op 27 Februarie 1686 verlaat op pad na Lissabon. Onder die passasiers was 'n hoëvlak-afvaardiging van die koning van Siam na die Portugese koning.

Kaap Agulhas is vir die Kaap die Goeie Hoop aangesien en gevolglik strand die skip in April 1686 by Struisbaai. Slegs 7 of 8 opvarendes verdrink. Die 200 op die strand is onder die indruk dat hulle baie naby Kaapstad is, laat al hulle voedsel agter en begin stap. Langs die pad sterf 50 stappers weens honger, uitputting en blootstelling. Die Portugese loop boonop weg vir die Siamese mandaryne en kom op die VOC-veepos in die Hottentots-Hollandberge af. Ongeveer 'n maand na die stranding vind 'n soekgeselskap wat kommandeur Simon van der Stel gestuur het die mandaryne wat in erbarmlike omstandighede rondgedwaal het. Weens hul kulturele andersheid was die mandaryne met vrees vir die Khoikhoi vervul. Van der Stel was baie geïnteresseerd in die mandaryne omdat hy vermoed het dat hulle waardevolle artikels as geskenke vir die Portugese koning by hulle sou hê. Die Portugese is reeds gou op 'n skip na Portugal geplaas, maar die mandaryne moes maande aan die Kaap wag vir 'n geleentheid na die Ooste.

Die bergingsgeselskap het met teleurstellend min buit na die Kaap teruggekeer. Dit het Van der Stel agterdogtig gemaak. Gerugte van diefstal is versprei en die gevolg was dat luit. Olof Bergh vir 'n aantal jare gevangene was en na Batavia gestuur is voordat hy na die Kaap teruggekeer het en hoof van die garnisoen geword het.

Teen hierdie tyd het die Portugese handel met die Ooste baie agtertuitgegaan. Dit was enersyds weens die swaar verliese aan skepe en bemanning en andersyds aan die mededinging van die VOC.



</doc>
<doc id="73453" url="https://af.wikipedia.org/wiki?curid=73453" title="Bantoe">
Bantoe

Volgens die HAT is Bantoe 'n benaming vir ‘n groep inboorlingstamme in Afrika, ongeveer suid van die ewenaar, of 'n lid van so ‘n groep.

Bantoe kan na een van die volgende verwys:




</doc>
<doc id="73455" url="https://af.wikipedia.org/wiki?curid=73455" title="Bantoevolke">
Bantoevolke

Bantoevolke is ’n algemene term vir 300 tot 600 verskillende etniese groepe in Afrika wat van Kameroen tot Suid-Afrika voorkom. Hierdie groepe deel ’n taalfamilie en in baie gevalle dieselfde gebruike. Daar is sowat 650 Bantoetale.

Sprekers van die proto-Bantoetaal het sowat 3 000 jaar gelede ’n millennia lange reeks migrasies ooswaarts begin vanaf hul tuisland tussen Wes- en Sentraal-Afrika, op die grens tussen die hedendaagse Oos-Nigerië en Kameroen. So het Bantoevolke na Sentraal-, Suider- en Suidoos-Afrika versprei – streke waar hulle nie voorheen voorgekom het nie. Die migrante het in die proses vermeng geraak met vroeëre bewoners wat hulle teengekom het, of hulle vervang. Dit sluit pigmee- en Khoisan-bevolkings van onderskeidelik die sentrale en suidelike dele van Afrika in. Hulle het ook Afro-Asiatiese groepe teengekom wat vroeër uit Noord-Afrika migreer het.

Individuele Bantoegroepe bestaan vandag uit miljoene mense. Onder hulle is die Ndebele en Shona van Zimbabwe met 14,2 miljoen mense; die Luba van die Demokratiese Republiek van die Kongo met meer as 13,5 miljoen mense; die Zoeloes van Suid-Afrika met meer as 10 miljoen mense; die Sukuma van Tanzanië met sowat 8 miljoen mense en die Kikuyu van Kenia met meer as 6 miljoen mense. Hoewel net sowat 5 miljoen mense Swahili as hul moedertaal praat, word dit deur sowat 100 miljoen mense in Suidoos-Afrika as ’n "lingua franca" gebruik. Dit is ook een van die amptelike tale van die Afrika-unie.

Die woord "Bantoe" beteken in bepaalde Bantoetale "mense" en is ’n meervoud van die woord "Moentoe" ("mens"). Omdat "Bantoe" reeds ’n meervoudsvorm is, is dit verkeerd om van "Bantoes" te praat. Daar is sowat 650 Bantoetale, hoewel dit soms moeilik is om tussen tale en dialekte te onderskei – "Ethnologue" gee 535 tale aan.

Moderne navorsing plaas die proto-Bantoetuisland in Wes-Afrika naby die hedendaagse suidwesgrens van Nigerië en Kameroen omstreeks 4 000 jaar gelede (2000 v.C.) en beskou die Bantoetale as ’n tak van die Niger-Kongo-taalfamilie. Dié siening bied ’n oplossing vir dabatte in die 1960's weens mededingende teorieë deur Joseph Greenberg en Malcolm Guthrie, en is ’n verfyning van Greenberg se teorie. Geskoei op uitgebreide vergelykings, insluitende van nie-Bantoetale, het Greenberg gemeen proto-Bantoe, die hipotetiese oertaal van die Bantoe, toon sterk ooreenkomste met ’n groep tale wat in Suidoos-Nigerië gepraat word. Hy het voorgestel die Bantoetale het oor honderde jare van daar af oos- en suidwaarts versprei. Guthrie se argument dat die tale van ’n sentrale punt af in alle rigtings versprei het, is onwaarskynlik bewys met navorsing oor leenwoorde vir diere- en landboubegrippe en in die groter Niger-Kong-taalfamilie.

Dit is onduidelik wanneer presies die verspreiding van Batoesprekers begin het, hoewel die hipotese op sowat 4 000 jaar gelede (2000 v.C.) dui. Teen 3 500 jaar gelede (1500 v.C.) het Bantoesprekende gemeenskappe wat wes getrek het, die groot Sentraal-Afrikaanse reënwoud bereik, en teen 2 500 jaar gelede (500 v.C.) die savannas in die suide in wat nou die Demokratiese Republiek Kongo, Angola en Zambië is. Nog ’n stroom migrasie, na die ooste, het teen 3 000 jaar gelede (1000 v.C.) ’n groot nuwe bevolkingsentrum naby die Groot Mere van Afrika gevestig, waar ’n ryk omgewing ’n digte bevolking moontlik gemaak het.

Bewegings deur klein groepe van die Groot Mere na die suidooste was vinniger, met die aanvanklike nedersettings wat wyd versprei was naby die kus en langs riviere. Die eerste groepe het teen 300 n.C die hedendaagse KwaZulu-Natal aan die kus van Suid-Afrika bereik, en teen 500 n.C. die hedendaagse Limpopo.

Voor die verspreiding van landbouvolke, insluitende die Bantoesprekers, was Afrika suid van die ewenaar bewoon deur Neolitiese jagter-versamelaars. Sommige van hulle was die voorouers van proto-Khoisan-sprekende volke, wie se moderne jagter-versamelaars- en taalafstammelinge die Khoikhoi en San die droé streke om die Kalahari bewoon. Die Hadza- en Sandawe-bevolkings van Tanzanië is die ander moderne jagter-versamelaarsafstammelinge van hierdie proto-Khoisansprekende volke.

Oor ’n tydperk van baie eeue is die meeste jagter-versamelaars deur inkomende Bantoesprekende gemeenskappe verdryf en opgeneem, sowel as deur ander volke in Noordsentraal- en Oos-Afrika. Ná hul migrasie uit hul aanvanklike tuiste in Wes-Afrika het Bantoesprekers ook in Oos-Afrika volke van Afro-Asiatiese (hoofsaaklik Koesjitiese) en Nilo-Sahariese (hoofsaaklik Nilotiese en Soedannese) oorsprong teengekom. Dié tale se terminologie dui daarop dat die Bantoemigrante beeste van hul nuwe Koesjitiese bure aangeskaf en die gebruik om koeie te melk by hulle geleer het. Latere interaksies tussen die Bantoe- en Koesjitiese volke het ook gelei tot Bantoegroepe met aansienlike Koesjitiese bloed, soos die Tutsi van die Groot Mere-gebied; asook kultuur- en taalinvloede, soos die Herero van Suider-Afrika.

In die kusstreke van Oos-Afrika het nog ’n gemengde Bantoegemeenskap ontwikkel deur kontak met Arabiese en Persiese Moslemhandelaars. Die Swahili-kultuur wat uit dié wisselwerking gespruit het, bevat baie Arabiese en Islamitiese invloede wat nie in die tradisionele Bantoekultuur waargeneem word nie, en die Swahili het baie Afro-Arabiese lede. Ook hul taal bevat baie Arabiese leenwoorde.

Tussen die 14de en 15de eeu het Bantoesprekende state in die Groot Mere-gebied begin ontstaan. Die Monomotapa-konings het die beroemde Groot-Zimbabwe-kompleks aan die Zambezi gebou – dit was ’n beskawing wat vandag die Shona genoem word. Van die 16de eeu af het al hoe meer state onder die Bantoevolke ontstaan. Dit is waarskynlik vanweë digter bevolkings (wat tot meer gespesialiseerde afdelings op arbeids- en militêre gebied gelei en migrasie moeiliker gemaak het), asook toenemende wisselwerkings met Chinese, Europese, Indonesiese en Arabiese handelaars aan die kus, tegnologiese ontwikkelings in ekonomiese bedrywighede en nuwe tegnieke vir die politiek-spirituele beskouing van koninklikes as die bron van nasionale mag en gesondheid.




</doc>
<doc id="73458" url="https://af.wikipedia.org/wiki?curid=73458" title="Traagheidsmoment">
Traagheidsmoment

Traagheidsmoment is die mate waartoe 'n voorwerp traag is om rondom 'n as te versnel, en word dikwels voorgestel deur die letter "I".

Volgens Newton se eerste bewegingswet, sal 'n voorwerp in rus bly of teen dieselfde lineêre snelheid beweeg tensy 'n eksterne netto krag daarop uitgeoefen word – die voorwerp se massa bied dus 'n traagheid om te versnel in 'n lineêre rigting. Traagheidsmoment kan gesien word as 'n analoog van hierdie traagheid van massa, maar wel op 'n voorwerp wat roteer. Dus sal 'n voorwerp wat rondom 'n as roteer in rus bly of teen dieselfde hoeksnelheid beweeg tensy 'n eksterne moment (of aksie wat rotasie veroorsaak) daarop inwerk.

In algemene fisika is die definisie van 'n moment 'krag maal afstand', en kan gesien word as enige aksie wat sal veroorsaak dat 'n voorwerp (of deeltjie binne in 'n voorwerp) rondom 'n as wil roteer. Die traagheidsmoment op enige deeltjie van 'n voorwerp is weer die massa van die deeltjie maal met die kwadraat van afstand van die as (of sentroïede) af. Die som van al die deeltjies se traagheidsmomente tel bymekaar om die traagheidsmoment van die totale voorwerp rondom die as te bepaal. Dus:

waarin


Hoe verder 'n deeltjie dus van die as van die voorwerp af geleë is, hoe groter sal die bydrae tot die traagheidsmoment wees.


</doc>
<doc id="73460" url="https://af.wikipedia.org/wiki?curid=73460" title="Die spook van Donkergat">
Die spook van Donkergat

Die Spook van Donkergat is 'n Afrikaanse rolprent wat in 1973 uitgereik is. Diana Ginsburg was die regisseur.

Die rolprent is 'n komedie.

Van die akteurs is Pip Freedman, Pieter van der Byl, Nerina Ferreira, Margot Luyt en Wilson Dunster.



</doc>
<doc id="73462" url="https://af.wikipedia.org/wiki?curid=73462" title="Die bankrower">
Die bankrower

Die Bankrower is 'n Afrikaanse rolprent wat in 1973 deur Kavalier Films uitgereik is. Manie van Rensburg was die regisseur, vervaardiger en een van die skrywers.

Die rolprent is ’n aksierolprent.

Van die akteurs is Marius Weyers, Sandra Prinsloo, Cobus Rossouw, Louw Verwey, Siegfried Mynhardt en Tromp Terre'blanche.

Die seun van die hoof van "die veiligste bank in Suid-Afrika" steel ’n groot klomp geld van die instelling om sy pa te oortuig dat die veiligheidstelsel nie goed genoeg is nie. Met die hulp van sy vriendin verdubbel hy die geld by 'n kasino en plaas die gesteelde bedrag dan terug in die bank se kluis. ’n Professionele dief het hulle egter dopgehou en pers die seun en pa af om die geld wat by die kasino gemaak is, uit hulle te kry.



</doc>
<doc id="73465" url="https://af.wikipedia.org/wiki?curid=73465" title="NG gemeente Hopetown">
NG gemeente Hopetown

Die NG gemeente Hopetown is 'n gemeente van die Nederduitse Gereformeerde Kerk in die Ring van Hopetown en Sinode van Noord-Kaapland. Die gemeente se middelpunt is die Noord-Kaapse dorpie Hopetown.

Dit was ten tyde van sy stigting in 1854 die 58ste gemeente van die Kerk in Suid-Afrika en is tans die oudste gemeente in die Sinode van Noord-Kaapland, hoewel nie in die provinsie Noord-Kaap nie: die NG gemeente Colesberg is reeds in 1826 gestig, maar val binne die Oos-Kaapse Sinode, en die gemeentes Richmond (1843), Victoria-Wes (1844), Calvinia (1847) en Namakwaland (1850, Springbok) en Fraserburg (1851) is almal ook ouer, maar ressorteer onder die Sinode van Wes-en-Suid-Kaapland.

Hopetown was voor 1854 deel van die gemeente Colesberg en het onder die Ring van Graaff-Reinet geressorteer. In 1853 ontvang die Sinodale Kommissie 'n brief van mnr. J.C. Wiid, eienaar van Duvenaarsfontein, waarin hy sy plaas vir die stigting van 'n aparte gemeente aanbied. Ook word deur sewentig ondertekenaars van 'n tweede brief so 'n aparte gemeente gevra.

Op 18 Februarie 1854 word 'n gemeente op die plaas Duvenaarsfontein gestig en verdoop tot Hopetown, of Hoopstad soos dit in die begin bekend was, maar later verander is om verwarring te voorkom met die Vrystaatse dorp Hoopstad. Op 6 Mei 1854 is die eerste kerkraad bevestig en die eerste Nagmaalsviering op 18 September 1854, gehou.

Dienste is in 'n tentkerk gehou tot die eerste kerk in Februarie 1857 voltooi en ingewy is. Eers op 21 September 1861 is ds. G. van Niekerk as die eerste leraar bevestig. Hy maak in sy eerste Ringsverslag melding van die vyf onderwysers in die gemeente, van wie een op die dorp in die goewermentskool was en die meeste onopgeleid. Weens gesondheidsredes bedank hy op 3 April 1877.

Ds. W.P. Rousseau, een van die eerste vier studente wat afgestudeer het aan die Kweekskool op Stellenbosch en voorheen van Simonstad in die Kaapse Skiereiland, word op 24 November 1877 deur die konsulent, ds. J.P. Jordaan van die NG gemeente Philipstown bevestig. Weens sy ywer vir die afskaffingsbeweging (Goeie Tempeliere) heers daar 'n bittere stryd in die gemeente en bedank hy in Oktober 1880 op aanbeveling van sy medepredikante.

Ds. G.A. Scholtz word in 1882 bevestig, nadat die gemeente byna drie jaar herderloos was. Op 25 Februarie 1883, tydens die middagdiens onder ds. Scholtz se leiding, het weerlig die kerk getref terwyl die gemeentes Psalm 119:17 gesing het. Jan Muller, 'n smid, is gedood en meer as 20 mense getref. Sommiges se klere het aan die brand geslaan. Ene Barend Badenhorst het ernstige wonde opgedoen. Die gemeentelede was baie lief vir ds. Scholtz en, voor sy vertrek in 1889 na die moedergemeente, NG gemeente Colesberg, het hy plankvloere, banke en 'n galery in die kerk laat aanbring. Ds. J.D. Louw word op 29 Junie 1889 bevestig en werk tot 1898 met baie vrug. 'n Groot geestelike herlewing het in dié tyd plaasgevind en op 22 Maart 1893 is Stydenburg afgestig.

Tydens ds. P.J.A. de Villiers se byna kwarteeu lange bediening (1898 tot 1922) is 'n nuwe kerk gebou, aangesien die oue gebars het en baie ongerieflik was. Dié gebou is ingewy in Januarie 1914. Die £8 600-boukoste is met sy vertrek afbetaal, op £3 200 na. Ds. M.M. du Toit (1922-'25): Hy samel £4 000 in en betaal die res van die boukoste; met die orige geld word 'n motorkar vir die leraar gekoop. Tydens sy dienstyd was daar in die gemeente drie diamantdelwerye, met Brakfontein as die belangrikste. Op die dorp word die sekondêre skool in 1923 'n hoërskool.

Gedurende ds. W.J. Theron se bediening (1926—'37) is die Goeie Hoop-losieshuis gebou en ingewy in 1929. Ds. C. C. Kritzinger staan in die gemeente van 1937 tot 1946. Deur sy inisiatief is 'n nuwe koshuis deur die kerkraad gebou en in September 1940 ingewy; verder geskied die verkoop van die meent aan die plaaslike munisipaliteit.

Ds. Z. B. Badenhorst volg ds. Theron op in 1947. 'n Nuwe pastorie word aangekoop ten einde beter huisvesting vir die sendeling in die ou moederpastorie te verskaf. Deur sy inisiatief is 'n boufonds vir die gemeentelike saal in 1950 gestig.

Van 1890 tot 1898 het mnr. J.H. Louw onder die bruin mense gewerk, en weer van 1904 tot 1917. In 1920 het eerw. J. de Villiers, 'n seun van die predikant van die gemeente, hier begin werk en hy is in 1925 deur eerw. G.C. Oosthuizen opgevolg, aan wie 'n kerk, pastorie en motorkar deur die moedergemeente verskaf is. Eerw. J.B. Combrinck word in 1946 bevestig; hy samel onder die moedergemeente se lidmate geld in en bou 'n pragtige nuwe sendingkerk wat in Desember 1948 ingewy word. Ná 'n vrugbare arbeid verlaat hy die gemeente op 17 Junie 1951.

Hopetown se eerste NG kerkgebou het net uit vier steenmure met 'n grondvloer bestaan en 'n brakdak (riete en klei) opgehad. Die preekstoel is vervaardig uit negosiekis-planke. Die gemeente het gebruik gemaak van los stoeltjies, veldstoele, kiste en banke om op te sit. Die swerwende inwoners en verbygangers het die dienste bygewoon met emmers, tessies, ketels en beeshorings op die rug. Weens die geologiese samestelling van Hopetown se grond, het die eerste kerk se dik mure en swaar gewels gou probleme gee. In 1858 is die gewels afgebreek en die brakdak deur sink vervang.

Tydens ds. Scholtz se bediening (1882 tot 1889) is die kerkgebou verbeter. Banke en 'n beter preekstoel, deur Isak Marais vervaardig van plaaslike hout, is ingesit en banke en 'n galery aangebring. Die preekstoel was kelkvormig en het trappe aan die kant gehad. In 1892 is 'n orrel op die galery regoor die preekstoel geplaas. Van tyd tot tyd moes ankers deur die gebarste, dik mure gesit word.

In 1911 was daar 'n hewige aardbewing en het die gemeente op 'n vergadering besluit om 'n nuwe kerk te bou. Ene mnr. Hesse jr. (waarskynlik Folkert Wilko Hesse se seun) het 'n plan en die koste aan die gemeente voorgelê. Die ou kerk is toe gesloop en die nuwe op dieselfde plek opgerig. Intussen is dienste in die kerksaal gehou, wat ook intussen afgebreek is.

Die gemeente het swaargekry weens die droogte, maar broer P.J. du Toit, 'n gewese parlementslid, het £3 600 ingesamel. Die nuwe kerkgebou, met die orrel ingereken, het £8 600 gekos. Gedurende ds. P.J.A. de Villiets se tyd is nog £1 700 ingesamel, waarna £3 000 se skuld oorgebly het. Die hoeksteen van die derde kerk is op 1 Februarie 1913 gelê en dis op 10 Januarie 1914 deur ds. G. van Niekerk ingewy. Die preekstoel is toe geskuif sodat die gemeente nie meer nodig gehad het om op te kyk na die prediker nie. Die vloer is skuins gelê, van agter na voor, sodat die gemeente die prediker beter kon sien. Die nuwe gebou was meer inspirerend as die oue vir die prediker sowel as die gemeente. In 1923 het ds. M.M. du Toit besluit om die gemeente se skape te verkoop en tesame met nog 'n spesiale invordering kon hulle die gemeentelike skuld delg en vir ds. Du Toit 'n motor koop. 

In 1948 moes die nuwe kerkgebou se mure weer geanker word, nes die vorige gebou s'n omdat dit op dieselfde plek opgerig is en die geologiese samestelling van die grond vanselfsprekend nog dieselfde was. In ds. Zachie Badenhorst se tyd het die kerkraad, ná 'n emosionele en moeilike vergadering, besluit om 'n nuwe kerksaal op te rig en die kerkgebou voorlopig op te gradeer. Einde 1965 het van die gemeentelede gerapporteer daar val sand terwyl die orrel speel. Ondersoek het getoon, nadat 'n skietlood opgeneem is, dat die wesgewel sowat 1,5 m na die eenkant toe oorhel. Die mure is toe reeds met kabels verbind, waarvan party al deurgetrek het. Daarom is die kerkgebou as onveilig beskou. Op 25 September 1966 het ds. I.L. Vos die afskeidsdiens van die kerk waargeneem. Die oudste ouderling, Piet van der Walt, het die Kanselbybel by die kerk uitgedra. 

Die orrel was toe reeds verwyder omdat die orrelbouers nie 'n kans wou waag dat die orrel dalk saam met die galery kon val nie. Heelwat van die onderdele is in die nuwe kerkorrel ingebou. Die materiaal van die ou kerkgebou sou die aftakelaars, B. Pieters en C. Badenhorst, se betaling wees. Op dié perseel het net 'n monument met die onderskeie kerke se hoekstene agtergebly. Ten tyde van die sloping het die boufonds reeds R53 000 beloop.

Terwyl die bouwerk aan die nuwe kerk aan die gang was, is dienste in die kerksaal gehou. Ds. Vos en kerkraadslede het in dié tyd ander kerke besoek om binne en buite te kyk wat die beste vir Hopetown se nuwe kerk sou werk. Hendrik Vermooten is as argitek aangestel en K. Deist as bouheer. Die kerkboukommissie het intussen besluit om die nuwe kerk langs die kerksaal op te rig. 'n Tender vir R92 400 is op 12 Augustus 1966 aanvaar en op 26 November 1966 is die eerste sooi vir die fondament gespit. Die stootskrapers het die bouterrein op 30 Junie 1967 begin gelykmaak waarna ds. Vos die hoeksteen op 29 Julie gelê het. Hy het ook die pyl op 19 Februarie 1968 in die teenwoordigheid van die gemeente op die toringspits geplaas. 

Die gemeente se vierde kerkgebou is op 27 Julie 1968 ingewy.

Die eerste sooi vir hierdie kerk was gespit deur Mnr Hendrik Coertse (oom Boet).

Die eerste paartjie wat in die kerk getroud is : Mechiel van Niekerk( A.J.C.-seun) en Hester Antoinette van Niekerk (geb Du Plessis) Die huwelik was voltrek deur Ds I.L Vos op 7 de Desember 1968





</doc>
<doc id="73466" url="https://af.wikipedia.org/wiki?curid=73466" title="Die wit sluier">
Die wit sluier

Die Wit Sluier is 'n Afrikaanse rolprent wat in 1973 uitgereik is. Dit is geskoei op ’n Springbokradio-vervolgverhaal deur Naomi van Niekerk. Dirk de Villiers was die regisseur.

Die rolprent is 'n drama.

Van die akteurs is:

’n Jong gesin is met vakansie in die sneeubedekte berge van Switserland toe die seuntjie ernstig beseer word in ’n ongeluk. Die gesin se eenheid word versteur terwyl elkeen probeer om op sy eie sin te maak van die tragedie.



</doc>
<doc id="73468" url="https://af.wikipedia.org/wiki?curid=73468" title="Aanslag op Kariba">
Aanslag op Kariba

Aanslag op Kariba is 'n Afrikaanse rolprent wat in 1973 uitgereik is. Ivan Hall was die regisseur.

Die rolprent is ’n aksierolprent.

Van die akteurs is Will Sealie, Ken Hare, Hermien Dommisse, Franz Marx en Tani de Lange.

’n Groep rebelle neem die Karibadam op die grens tussen Rhodesië (Zimbabwe) en Zambië oor. Terselfdertyd besoek ’n groep toeriste die dam, onwetend dat daar twee rebelle onder hulle is wat net vir die regte oomblik wag om by hul makkers aan te sluit. Eindelik hou die rebelle die toeriste as gyselaars aan terwyl hulle ’n losprys van die Suid-Afrikaanse regering eis.



</doc>
<doc id="73469" url="https://af.wikipedia.org/wiki?curid=73469" title="Boland (rolprent)">
Boland (rolprent)

Boland! is ’n Afrikaanse rolprent wat in 1974 deur Kavalier Films uitgereik is. Bertrand Retief was die regisseur.

Die rolprent is ’n romantiese komedie.

Van die akteurs is Chris du Toit, Gaby Getz en Wena Naudé.

Die aantreklike Bolandse wynmaker Pieter-Jan van Yssen wil met sy ryk, bedorwe meisie trou en huur ’n bestuurder vir sy plaas vir wanneer hy op sy wittebrood gaan. Maar toe Jakobus Johannes Lodewikus du Toit op die plaas aankom, vind Pieter-Jan uit dis ’n vrou. Hy probeer Kobie soos ’n man behandel, maar dit raak al hoe moeiliker. Teen die tyd dat hy besef sy is die vrou vir hom, is sy aan sy beste vriend verloof en het sy troudag aangebreek. 



</doc>
<doc id="73470" url="https://af.wikipedia.org/wiki?curid=73470" title="Chris du Toit">
Chris du Toit

Chris du Toit was ’n Afrikaanse akteur, regisseur, draaiboekskrywer, vervaardiger en lektor. Hy het gewild geword as die romantiese held in rolprente soos Sien Jou Môre, Die Vlindervanger, Boland! en "Flying Squad".

Du Toit het daarna sy eie rolprentmaatskappy, CT-films, bedryf en onder meer vyf reekse vir TV geskryf en die regie van die rolprent "Big Game" behartig. 
Hy het ook drie boeke geskryf: "Draai sy Nek om", "Elsa se Geheim" en ’n versameling aanhalings genaamd "Ander het Gesê".

Du Toit is op 9 Maart 2016 aan 'n hartaanval oorlede.



Boeke wat hy geskryf het:


</doc>
<doc id="73471" url="https://af.wikipedia.org/wiki?curid=73471" title="Scotia Plaza">
Scotia Plaza

Scotia Plaza is 'n 68-verdieping hoë wolkekrabber in Toronto, Ontario, Kanada. Met 'n hoogte van 275 meter is dit tans die derde hoogste gebou in Kanada. Die gebou is in 1988 voltooi.



</doc>
<doc id="73472" url="https://af.wikipedia.org/wiki?curid=73472" title="Dans van die flamink">
Dans van die flamink

Dans van die Flamink is ’n Afrikaanse rolprent wat in 1974 deur Kavalier Films uitgereik is. Ivan Hall was die regisseur.

Die rolprent is ’n avontuurdrama.

Van die akteurs is Rod Alexander, Siegfried Mynhardt, Gaby Gertz en Anele Jonker.

Alex, ’n grootwildjagter, raak verlief op Agnes, ’n gesofistikeerde blondine, maar sy los hom vir ’n ryk, ouer man. Drie jaar later reis dié man Afrika binne op ’n geheime sending saam met Agnes, nou sy eksvrou. Sy gaan saam omdat sy graag die jagter wil terughê. Hy het haar egter nie vergewe nie en vry na Patrys, ’n vrou wat sy liefde vir die buitelug deel. Terwyl die twee vroue meeding om Alex se hart, speel ’n ander drama hom af op ’n nabygeleë berg, wat deur die plaaslike inwoners as vervloek beskou word. 



</doc>
<doc id="73473" url="https://af.wikipedia.org/wiki?curid=73473" title="Tant Ralie se losieshuis">
Tant Ralie se losieshuis

Tant Ralie se Losieshuis is ’n Afrikaanse rolprent wat in 1974 deur Kavalier Films uitgereik is. Dirk de Villiers was die regisseur.

Die rolprent is ’n komedie.

Van die akteurs is Wena Naudé, Sann de Lange, Siegfried Mynhardt, Pieter-Dirk Uys en Limpie Basson.

Twee susters, Mathilda en Rachel, koop ’n huis in Tamboerskloof, Kaapstad. Hulle kry ’n mooi jong kunstenaar, Boeboe, om in een van die kamers te bly. Mathilda wil hê sy moet gaan, maar Rachel praat haar om dat Boeboe kan bly. Toe ry Mathilde oor ’n ou visserman, JC, en uit skuldgevoel laat sy hom ook in die huis bly tot hy beter is. Dan trek ’n mediese student, Philip Sonnekus, in om CJ te help herstel. Eindelik kry die susters ’n groot skok: hulle moet ’n agterstallige paaiement betaal of hulle gaan uit die huis gesit word. 



</doc>
<doc id="73474" url="https://af.wikipedia.org/wiki?curid=73474" title="NG gemeente Strydenburg">
NG gemeente Strydenburg

Die NG gemeente Strydenburg is 'n gemeente van die Nederduitse Gereformeerde Kerk in die Ring van Hopetown en Sinode van Noord-Kaapland. Die gemeente se middelpunt is die Noord-Kaapse dorpie Strydenburg.

Die gemeente Strydenburg is op 22 Maart 1893 afgestig van die NG gemeente Hopetown, met sekere plase ook van Prieska, Britstown en Philipstown. Ds. J.D. Louw, destyds van Hopetown, was die konsulent. Die naam Strydenburg is glo gegee na aanleiding van 'n taamlik heftige stryd oor die vraag waar die dorp gestig moes word. Uiteindelik is die plaas Roodepan van die twee broers Nicolaas en Bernardus Badenhorst aangekoop en 'n groot deel van die gemeente het uit Badenhorst-families bestaan.

Die nuwe gemeente het met groot ywer en geesdrif aan die werk gespring: erwe is uitgemeet en verkoop, en 'n huis is aangekoop vir 'n pastorie. Ná enige vrugtelose beroepe, het ds. J.A. Malherbe aangeneem. Hy is op 30 Maart 1895 bevestig en het tot 1910 hier gestaan. Hy was 'n ywerige en hardwerkende leraar met 'n sterk persoonlikheid, en het soms baie sterk en ferm opgetree en die fondament van die jong gemeente goed en stewig gelê. In sy tyd het die betreurde afskeurings plaasgevind toe 'n aansienlike getal gemeentelede, gedeeltelik onder invloed van ds. S.J. du Toit, besware teen die NG Kerk gehad het, ná lange onderhandelings uitgetree en, met die hulp van ds. Du Toit, die Kerk onder die Kruis gestig het (26 April 1897). 'n Hele aantal het later weer na die NG Kerk teruggekom en die orige het in 1914 by die Gereformeerde Kerk aangesluit toe hul gemeente die Gereformeerde kerk Strydenburg geword het. Dié gemeente het in 2014, tydens sy honderdjarige bestaan, net 13 belydende en drie dooplidmate oorgehad en is in daardie jaar ontbind.

Ds. Malherbe het baie vir die Sending in die gemeente gedoen, maar eers in 1946 is 'n sendinggemeente gestig, met eerw. J.L.J. van Rensburg as leraar. Die vorige kerkgebou is ook in ds. Malherbe se tyd gebou en op 16 Junie 1900 ingewy. Ds. Malherbe was baie lief vir musiek en sang, en het met die hulp van die beroemde Badenhorst-singers die gemeentesang op 'n baie hoë peil gebring. Selfs teen die middel van die 20ste eeu nog het die gemeente bekendgestaan vir sy mooi sang. Al die jare, tot in 1950, was hier geen orrel nie, alleen voorsangers - die laaste een was mnr. J.B. Badenhorst, wat die gemeentesang omtrent 34 jaar met sy kragtige en forse stem gelei het.

Die tweede leraar was ds. D. J. Gildenhuys wat hier staan van 1911 tot 1925. Hy was 'n toegewyde man wat deur sy godsvrug en nederigheid, liefde en taktvolle optrede, almal getrek het en die gemeente baie tot seën was. Sy prediking en arbeid was gekenmerk deur diepe erns en geestelike krag.

Sy opvolger was ds. S.J. Latsky, seun van wyle eerw. C.R. Latsky van Stellenbosch. Met groot seën het hy van 1926 tot 1932 hier gearbei. Tot almal se spyt is hy in 1932 genoodsaak om as gevolg van swak gesondheid sy emeritaat te aanvaar. In sy tyd is hier 'n groot saal aangebou, wat vir die samelewing 'n baie groot bate is. Ná hom het die volgende leraars gedien: Di. W.P. Roux (1932-'42), J.G. Lochner (1943-'47), J.C. Smit (sedert 1947).

Die sendinggemeente het mooi gevorder onder sy bekwame jong leraar, eerw. B. Lourens. Opvoeding het ook destyds baie aandag geniet en die hoërskool het 'n baie goeie naam gehad en pragtige resultate gelewer, maar selfs in 1952 berig "Ons gemeentelike feesalbum": "Die getal kinders word al minder!"





</doc>
<doc id="73476" url="https://af.wikipedia.org/wiki?curid=73476" title="Limpie Basson">
Limpie Basson

Limpie Basson (1930–2008) was ’n Suid-Afrikaanse akteur, regisseur en radiopersoonlikheid. Hy onder meer vir die eertydse Nasionale Toneelorganisasie (NTO) en daarna vir Kruik en Truk toneelgespeel. Hy was bekend vir rolprente soos "Fiela se Kind", waarvoor hy ’n Artes-prys ontvang het, "Tant Ralie se Losieshuis" en "Die Spaanse Vlieg", asook TV-reekse soos "Arende" en "Verspeelde Lente". Hy was ook ’n knap pianis.

Basson het aan die Universiteit Stellenbosch (US) studeer en was in 1949 deel van die US se eerste dramagroep. Hy het in die laat 1950's in Brittanje skoolgehou en is in die 1960's ná sy terugkeer aangestel as ’n akteur van die Transvaalse Raad vir Uitvoerende Kunste (Truk). Hy is daarna Kaapstad toe, waar hy in 1971 ’n groep professionele akteurs afgerig het wat in die destydse Departement van Kleurlingsake se diens was. Hulle het by "gekleurde" skole opgetree.

Hy het ook vir Kruik gewerk, asook vir die Maynardville-opelugteater en die "alternatiewe" teater Die Ruimte. Vir laasgenoemde teater was hy die regisseur van verskeie toneelstukke. Basson was ook jare lank omroeper by Radio Goeie Hoop.

As ’n rolprent- en TV-akteur het hy in later jare bekend geword vir produksies en reekse soos "Fiela se Kind" (waarvoor hy ’n Artes gewen het), "Arende, Verspeelde lente, Tant Ralie se Losieshuis, Die Spaanse Vlieg" en "Manakwalanners".

Basson het twee weke voor sy dood ’n heupvervangingsoperasie ondergaan en was verswak. Hy is weens orgaanversaking dood.

As akteur:


</doc>
<doc id="73478" url="https://af.wikipedia.org/wiki?curid=73478" title="Die Spaanse vlieg">
Die Spaanse vlieg

Die Spaanse Vlieg is ’n Afrikaanse rolprent wat in 1978 deur Kavalier Films uitgereik is. Dirk de Villiers was die regisseur en Pieter-Dirk Uys die draaiboekskrywer.

Die rolprent is ’n komedie. Dit het geen ouderdomsperk nie en is goeie gesinsvermaak.

Van die akteurs is Marie du Toit (Emma van Rooyen), Louw Verwey (Dr. Lourens van Rooyen), Schalk Theron (Alwyn), Limpie Basson (Eddie Boersma), Rina Nienaber (Willie Boersma), Johann van Heerden (Pierre Durandt), Marthinus Basson (Hendrik van der Walt), Karin Kritzinger (Paula van Rooyen), Lida Botha (Corrie), Johan Botha (man met die verkyker), Anna Cloete (Ouma Boersma), Christine Basson (Matilda van der Walt), Dawie Malan (De Wet).

Twintig jaar tevore het ’n Spaanse danseres in Hermanus opgetree en ’n ruk daarna ’n seun gehad wie se pa enigeen van drie gerespekteerde lede van die gemeenskap kan wees. Twee dekades later is sy terug en eis geld van al drie mans. Een van hulle, Lourens van Rooyen, is getroud met die verhaal se sentrale karakter, die gevreesde Emma van Rooyen, voorsitter van die Komitee vir Morele Aksie. Intussen het ’n familielid van Emma ’n verhouding met die einste seun.



</doc>
<doc id="73482" url="https://af.wikipedia.org/wiki?curid=73482" title="Dolby-teater">
Dolby-teater

Die Dolby-teater (vroeër bekend as Kodak-teater, tydelik ook Hollywood and Highland Center Theatre genoem) is 'n skouburg in die Hollywood-distrik van Los Angeles, Verenigde State. Die teater maak deel uit van die Hollywood and Highland-winkel- en -vermaaksentrum in Hollywood Boulevard en North Highland-laan. Sedert sy opening op 9 November 2001 word die jaarlikse Oscar- of Academy Awards-plegtigheid hier gehou, waarby die eerste Oscar-pryse in Maart 2002 in die teater toegeken is. Die Dolby-teater is die eerste permanente tuiste vir die Oscar-plegtigheid. In 2012 het die onderneming "Dolby Laboratories" die teater se naamregte vir 'n tydperk van twintig jaar gekoop.

Toe David Rockwell van die Rockwell-groep en Theatre Projects Consultants die skouburg ontwerp en teen 'n koste van sowat $94 miljoen opgerig het, het hulle veral die Oscar-plegtigheid in gedagte gehad. Die verhoog is een van die grootstes in die VSA, met 'n breedte van 34 m (113 vt.) en 'n diepte van 18 m (60 vt.) wat gelykstaan aan dié van die Purdue-universiteit se Edward C. Elliott-musieksaal, alhoewel die Dolby-teater met sy 3 332 sitplekke net die helfte so groot is.

Die teater is danksy sy beplanning en tegniese ontwerp veral geskik vir toneelopvoerings en plegtighede wat regstreeks op televisie uitgesaai word (naas die Academy Awards ook die eindrondte van "American Idol"). Die argitek en adviseurs het baie leidende spesialiste van Hollywood se televisie- en rolprentvervaardigingsbedryf uitvoerig geraadpleeg sodat hoogs funksionele kabelinfrastruktuurstelsels ontwerp kon word, insluitende 'n ondergrondse kabelbunker net onder die teater wat na vragwaens met tegniese uitrusting in aangrensende strate loop, maklik toeganklike en voldoende kragvoorsiening, asook 'n unieke stuurkajuit in die orkesruimte wat deur Rockwell ontwerp is en van waar kamera, klank en die verhoog beheer kan word.

Aan weerskante van die gang, wat vanuit die fasade na die groot traphuisingang lei, het winkelfronte asook suile in die Art Deco-styl ontstaan waarop die name van vorige Academy Award-wenners vir beste rolprente vertoon word. Oop spasies verseker dat ook die name van toekomstige pryswenners bygevoeg kan word. Volgens die tradisies van Hollywood se rolprentbedryf word die teatergebou se fasade voor die plegtigheid in rooi gedrapeer en die beroemde rooi tapyt uitgerol wat na die groot trapingang lei.

Die teater maak deel uit van die Hollywood & Highland Center met 'n oppervlak van meer as 640 000 vierkante voet. Dit is sedert Februarie 2004 in besit van die CIM-groep, 'n Hollywood-gebaseerde onderneming wat in eiendomme belê en hulle ook bestuur. Die sentrum se winkel- en ander ruimte word aan handelsake, 'n verskeidenheid restaurante, nagklubs, 'n ultramoderne rolprentteater met ses skerms naby die wêreldbekende TCL Chinese Theatre (vroeër Grauman's) en Loews Hollywood Hotel met 640 kamers verhuur.



</doc>
<doc id="73485" url="https://af.wikipedia.org/wiki?curid=73485" title="Taubie Kushlick">
Taubie Kushlick

Taubie Kushlick (7 Mei 1910 – 13 Maart 1991) was ’n Suid-Afrikaanse verhoogaktrise, -regisseur en -produksieleier. Sy het veertig jaar lank haar stempel op die Suid-Afrikaanse toneelwêreld afgedruk.

Sy is op 7 Mei 1910 in Luckhoff gebore as Taubie Braun. Sy het in Londen studeer, toe in Port Elizabeth gewerk en in 1939 na Johannesburg verhuis waar sy by die Johannesburg Repertory Society (Johannesburg REPS) aangesluit en in toneelstukke begin optree het. Sy het ook stukke geregisseer en vervaardig. 

Sy het met dr. Philip Kushlick getrou en hulle het ’n seun, dr. Rupert Kushlick, gehad. 

In 1955 het sy 25 jaar in die bedryf gevier met die regie van twee Amerikaanse toneelstukke in His Majesty’s Theatre: "The Desperate Hours" en "The Fifth Season". 

In Maart 1959 het Kushlick in ’n vennootskap gegaan met Leon Gluckman en die maatskappy Kushlick-Gluckman gestig. Hul eerste produksie was ’n musikale weergawe van Oscar Wilde se "The Importance of Being Earnest". Gluckman was die regisseur van "Half in Earnest" en Kushlick het die rol van lady Bracknell gespeel. In 1962 het sy die Franse akteur Marcel Marceau na Suid-Afrika gebring, asook die Ierse akteur Michéal MacLiammoír om sy eenmanstuk oor Oscar Wilde, "The Importance of Being Oscar", op te voer. 

Sy het later Taubie Kushlick Productions gestig en oor die jare talle toneelstukke vervaardig. Haar produksie van Eric Blau en Mort Shuman se "Jacques Brel is Alive and Well and Living in Paris" het op 12 Augustus 1972 in die Chelsea Theatre in Johannesburg geopen. Verskillende weergawes van die stuk het na ander stede getoer met verskillende sangers soos Gay Lambert, Laurika Rauch, Bruce Millar en Judy Page. In 1981 het sy "From Taubie with Love" in die Markteater op die planke gebring met Judy Page en Marloe Scott-Wilson. 

In 1987 het Kushlick vir Danielle Pascal na Suid-Afrika gebring om in "About Love" en "Bravo Piaf" te sing. Sy het Kushlicks Theatre Restaurant op 5 September 1989 geopen met haar produksie van "A Tribute to the Words and Music of Brel". 

Sy het sowat vyf weke voor haar dood in 1991 ’n maagoperasie ondergaan. Hoewel sy skynbaar goed herstel het, het sy op 13 Maart in hul huis ineengesak en is kort daarna oorlede.


</doc>
<doc id="73486" url="https://af.wikipedia.org/wiki?curid=73486" title="Judy Page">
Judy Page

Judy Page is ’n Suid-Afrikaanse aktrise en sangeres wat veral in kabaret en musiekblyspele opgetree het.

Sy het in die 1960’s begin sing as ’n "Big Band"-sangeres. Sy het ook in jazz, ballades en kabaret uitgeblink. In die middel 1970’s het sy haar debuut gemaak in ’n musiekblyspel, "Berlin to Broadway", en in 1976 het sy in "The Sound of Music" opgetree, waarvoor sy haar eerste van vyf Dalro-benoemings ontvang het.

Sy het ook gereeld in kabaretvertonings opgetree, veral met musiek van Jacques Brel en Edith Piaf, soos "Jaques Brel is Alive and Well and Living in Paris" van Taubie Kushlick tussen 1975 en 1983. In 1976 was sy in die Brickhill-Burke-produksie van "The Sound of Music". Daarna het optredes gevolg in "Chicago", "Annie" en Des en Dawn Lindberg se produksie van "The Best Little Whorehouse in Texas". In 1981 het sy in ’n Kushlick-produksie, "From Taubie with Love", in die Markteater gespeel. Die jaar daarna was sy in Pieter Toerien se produksie van Noël Coward se "Oh Coward" saam met Richard Loring.

Later in die 1980's het optredes gevolg in "The King and I", "Jerry’s Girls", "Hello Dolly", Sun City se extravaganza "Bravo" en talle ander musiekopvoerings.

In 2011 tot minstens 2012 het sy die verloop van haar verhooglewe met bewonderaars gedeel in "Page by Page". Sy het ook haar eie TV-reeks, "Hey Jude", gehad en in die sepie "Westgate" gespeel.

Sy het al verskeie Sarie-toekennings gewen, asook die Golden Shure Microphone vir die beste sanger/kabaretster buite Amerika en die Naledi-prys vir haar lewenslange bydrae tot musiek In 2013 het sy die Showtime Award gekry vir die Optrede van die Jaar vir "Page by Page".

Page was vier keer getroud. Sy het ’n dogter, Kim, en seun, Warren.


</doc>
<doc id="73487" url="https://af.wikipedia.org/wiki?curid=73487" title="Bruinroofmeeu">
Bruinroofmeeu

Die bruinroofmeeu ("Catharacta antarctica") is 'n voël wat voorkom aan die weskus en suidkus van Suid-Afrika. Die voël is algemeen in plat waters en word selde op land gesien. In Engels staan die voël bekend as "Subantarctic skua".

Die voël het 'n vlekspan van 1.4 m en word 60 – 66 cm groot. Dit weeg 1.3 - 1.8 kg.





</doc>
<doc id="73488" url="https://af.wikipedia.org/wiki?curid=73488" title="Arktiese roofmeeu">
Arktiese roofmeeu

Die Arktiese roofmeeu ("Stercorarius parasiticus") is 'n somertrekvoël wat om die Suid-Afrikaanse kus voorkom en trek na Namibiese kuswater in die winter. In Engels staan die voël bekend as die "Artic skua".

Die voël het 'n vlerkspan van 1.1 - 1.2 m, is 46 cm groot en weeg 380 - 500 gram.




</doc>
<doc id="73489" url="https://af.wikipedia.org/wiki?curid=73489" title="Langstertroofmeeu">
Langstertroofmeeu

Die Langstertroofmeeu ("Stercorarius longicaudus") is 'n voël wat 'n somer besoeker is aan die Suid-Afrikaanse kus. Die voël is skaars naby land en staan in Engels bekend as die "Long-tailed jaeger".

Die voël het 'n vlerkspan van 1 - 1.1 m, word tot 38 cm lank en weeg 250 - 400 gram.





</doc>
<doc id="73490" url="https://af.wikipedia.org/wiki?curid=73490" title="Knopstertroofmeeu">
Knopstertroofmeeu

Die Knopstertroofmeeu ("Stercorarius pomarinus") is 'n voël wat 'n somer besoeker is aan die Suid-Afrikaanse kus. Gedurende die winter kom hulle aan die Namibiëse kus voor en staan in Engels bekend as die "Pomarine jaeger".

Die voël het 'n vlerkspan van 1.2 - 1.3 m, word tot 50 cm lank en weeg 580 - 800 gram.




</doc>
<doc id="73491" url="https://af.wikipedia.org/wiki?curid=73491" title="NG gemeente Griekwastad">
NG gemeente Griekwastad

Die NG gemeente Griekwastad is 'n gemeente van die Nederduitse Gereformeerde Kerk in die Ring van Griekwastad en Sinode van Noord-Kaapland. Die gemeente se middelpunt is die Noord-Kaapse dorp Griekwastad, die eerste Suid-Afrikaanse dorp wat noord van die Gariep gestig is. Die gemeente was tot en met die verdeling in twee en later drie van die Kaapse Kerk die 92ste oudste gemeente in daardie sinode.

Omdat Griekwastad die oudste gemeente in die omgewing is, verleen hy sy naam aan die Ring van Griekwastad, wat ook bestaan uit die gemeentes Barkly-Wes, Modderrivier-Ritchie, Daniëlskuil, Delportshoop, Douglas, Lime Acres en Plooysburg.

Die dorp Griekwastad, 154 km wes van die Noord-Kaapse hoofstad, Kimberley, is een van die uitsonderings onder oorwegend Afrikaanse plattelandse dorpe in Suid-Afrika in dié opsig dat die dorp ruim 80 jaar ouer as die plaaslike gemeente van die NG Kerk is; in enkele gevalle is die plaaslike Gereformeerde kerk wel jare en selfs dekades, soos op Reddersburg, voor die NG gemeente gestig. Griekwastad het naamlik reeds is 1802 die vergaderplek van 'n aantal Griekwas (vroeër jare ook baster-Hottentotte genoem) geword wat hulle hier gevestig het en onder wie die Londense Sendinggenootskap met evangelisasie begin het. Die plek het destyds Leeuwenkuil geheet, waarskynlik omdat leeus hier in die omgewing van 'n pragtige waterkuil geboer het. Die reisiger Liechtenstein vertel hoe, tydens die eerste nag ná sy aankoms, "er een leeuw in ons lager brak, het bijeenvergaderde vee uit elkander jaagde en onze best melkgewende geit (ooi) van digt bij de wagens weghaalde". Hier op Leeuwenkuil was die sendeling William Anderson werksaam.

Anderson het later sy stasie 'n bietjie hoër op verplaas in die vallei wat aan die Leeuwenkuil grens en dit Klaarwater genoem omdat die water daar so helder (klaar) was. Toe die reisiger Burchell in 1812 hier op besoek was, was die nuwe naam reeds in gebruik. Dit was die Engelse sendeling-inspekteur eerw. John Campbell van Londen wat die naam Klaarwater op 7 Augustus 1813 in Griekwastad verander het, en dit is ook aan hom dat die benaming Griekwas vir die plaaslike inwoners te danke is, wat veronderstel was om die "Basterd-Hottentotten" te help ontslae raak van die smet wat aan die benaming "baster" kleef.

Die Griekwas was 'n klein stam wat die Hollanders aan die Kaap in die omgewing van Piketberg teëgekom het. Destyds het die stam as die Xurikwa bekendgestaan. Onder leiding van die vrygemaakte slaaf Adam Kok (Adam die kok, want hy was volgens oorlewering 'n Kaapse goewerneur se kok) het dié mense, wat toe al gemengde bloed gehad het, vandaar die latere benaming Baster-Hottentotte, weggedwaal van hul oorspronklike woonplek. Ná talryke avonture het hulle hul hier in die omgewing van die teenswoordige Griekwastad kom vestig waar die Londense Sendinggenootskap dan ook ter wille van dié mense se sieleheil in 1904 'n sendingstasie opgerig het. Die twee faksies van die Griekwas is onderskeidelik gelei deur Adam Kok I en Andries Waterboer.

Griekwastad is nie net die eerste dorp in Suider-Afrika noord van die Gariep nie; sover bekend is dit ook die eerste plek noord van die Grootrivier waar 'n wit vrou gesterf het toe die eggenote van die sendeling Cornelius Kramer in 1812 hier aan haar einde kom. Mary Moffat, die vrou van die ontdekkingsreisiger David Livingstone, is in 1821 hier gebore. Die ou sendinghuis, opgerig in 1826, staan gevolglik bekend as die Mary Moffat-museum.

In 1819 het Adam Kok II, die seun van Adam Kok I, na die dorpie Campbell, genoem na eerw. Campbell, verhuis, daarna na Philippolis in die Suid-Vrystaat en eindelik, in 1862, bo-oor die Drakensberge tot binne-in wat later sou bekendstaan as Griekwaland-Oos, waarvan die setel die dorp Kokstad sou word.

Met Adam Kok II se verhuising het Andries Waterboer en sy volgelinge agterbly, en sou hy en leiers van splintergroepies nog lank bly regeer oor 'n groot grondgebied, bekend as Griekwaland-Wes. In dié tyd het Griekwastad betreklik belangrik geraak as basis vir jagters en handelaars wat dit in die binneland wou waag, maar ook as 'n toevlugsoord vir voortvlugtiges en uitgewekenes uit die Kaapkolonie. In 1870 het die Britte egter die Griekwas se heerskappy oor dié gebied beëindig toe diamante ontdek is en Groot-Brittanje die streek by die Britse Ryk ingelyf het.

Die tweede en laaste plaaslike Griekwastamhoof was Niklaas Waterboer wat in 1896 hier oorlede is. Sy seun, Andries, het nooit sy vader opgevolg nie.

Die vroegste beweging in die rigting van die stigting van 'n NG gemeente was waarskynlik toe Cecil John Rhodes daarin slaag om 'n blok erwe op die dorp te verkry wat hy aan die NG Kerk en die Anglikaanse Kerk geskenk het. Die kerk wat laasgenoemde kerkverband hier opgerig het, is later as die dorpsbiblioteek ingerig. Die datum van dié skenking is nie bekend nie, maar dit is wel bekend dat ál meer NG lidmate hulle in die tweede helfte van die 19de eeu hier kom vestig het.

So is die NG gemeente Griekwastad dan op 17 Desember 1881 gestig op versoek van die lidmate wat hier kom woon het. Aanvanklik het die gemeente geressorteer onder die Ring van Colesberg. Die eerste konsulent was ds. P.J. du Toit van die NG gemeente Philipstown en die eerste kerkraad is saamgestel uit ouderlinge Jan Valentyn van der Merwe, Johannes L. van der Merwe en Petrus J.J. Engelbrecht asook diakens Pieter J.C. van Zyl, E.H. Kruger, Jan de Villiers en Theodorus H. Sherman. Destyds was die gemeente besonder uitgestrek en het dit ingesluit die hele latere gemeente Niekerkshoop (afgestig in 1904, maar op 1 Maart 2001 ingelyf by Prieska), die helfte van Douglas (1897) en die helfte van Daniëlskuil (1913), asook Campbell (1946, intussen ontbind of ingelyf, maar nadere besonderhede onbekend), Postmasburg (1929), Kuruman (1916) en Olifantshoek (1916).

Ná die stigting word sewe beroepe uitgebring, maar nietemin duur die vakature van 17 Desember 1881 tot November 1884. Destyds was predikante skaars en die sewe het dit waarskynlik ontsien om so ver in die wêreld 'n nuwe gemeente uit niks op te bou. Tot 1882 is die dienste deur die konsulent in die ou Griekwakerkie gehou, toe 'n sinkkerk vir die bedrag van £577 opgerig is. Die pastorie is in Julie 1886 voltooi teen 'n koste van £789 (130 skape).

In 1884 is die eerste predikant van die gemeente, ds. J.W. Meyer, bevestig. Sy pastorie was die platdakhuisie langs die latere pastorie. In 1895 is die tweede kerkgebou ingewy, wat op sy beurt in die jare sewentig deur 'n nuwe vervang is. Ds. Meyer, wat in 1899 'n beroep aanvaar het, is eers ná die Tweede Vryheidsoorlog in 1904 opgevolg deur ds. P.T. Stroebel, in wie se tyd die kerksaal deur die toedoen van die jongmense van die gemeente gebou is, asook 'n kerkgebou op Postmasburg, die dogtergemeente wat in 1929 sou afstig.

Die dorp Niekerkshoop, 75 km noordoos van hier, is deur die broers J.P. en J.D. van Niekerk in 1899 aangelê op ’n vrugbare plaas met die naam Modderfontein. Die dorp het ’n standhoudende fontein gehad. Met sy honderde groen bome het die dorp "enigsins het aansien heeft van een bôlands dorp". Dorpstigting het die drang na die stigting van ’n gemeente laat toeneem. Daarvoor moes vooraf verlof gekry word vanaf Griekwastad en Prieska, omdat ’n aansienlike deel uit hierdie twee gemeentes by die te stigte gemeente gevoeg sou word. Prieska is teen die stigting van die gemeente gekant.

Die NG gemeente Niekerkshoop is deur die ringskommissie van Dutoitspan op 29 Maart 1904 gestig. Voor die stigting is die Woord en die sakramente om die beurt deur predikante van Prieska en Griekwastad bedien. Van die gemeente Griekwastad is ’n aansienlike deel afgesny om die gemeente Niekerkshoop te vorm. Ná afstigting het die konsulent, ds. P.T. Stroebel van Griekwastad die eredienste waargeneem. Omdat daar nog geen kerkgebou was nie, moes die pakhuis van die broers Van Niekerk vir eredienste gebruik word.

Ds. Stroebel is in 1912 deur ds. J.J. Wessels opgevolg, wat in 1918 aan die griep oorlede is. Ds. J.N. Geldenhuys het die gemeente van 1919 tot 1922 bearbei en is deur ds. G.J. Barnard opgevolg, in wie se tyd ook die eerste N.G. Kerk-sendeling bevestig is, t.w. eerw. Alheit van der Merwe. In 1928 het ds. Barnard na Barkly-Oos vertrek en is deur ds. C.J. Grobler opgevolg. In sy tyd is die traliewerk om die kerk opgerig. Toe die gemeente sy eerste halfeeu vier in 1932, hoewel "Ons gemeentelike feesalbum" die stigtingsdatum aangee as 1880 en "Ons Kerk Album" sowel as die NG Kerk se "Jaarboek" as 1881, het daar uit die pen van die NG Kerk eerste argivaris, eerw. Andries Dreyer, 'n gedenkboek, "Jubelfees-gedenkboek van die Gemeente Griekwastad, 1882–1932", verskyn. Dié boek het 60 bladsye beslaan, maar dis onbekend of daar in 1981, met die gemeente se honderdjarige bestaan, weer 'n gedenkboek verskyn het.

Sy opvolger in 1938 was ds. J.R. Lückhoff, deur wie se ywer die pragtige kerkorrel aangekoop is. Ná hom het ds. A.M. Botha in 1943 gekom, ds. J.P.N. Prinsloo in 1946, en toe ds. C.M. Oosthuizen in 1949. In sy tyd het die ou kerk weer 'n verandering ondergaan toe 'n kloktoring met 'n groot klok en horlosie aangebou is, asook 'n galery in die toringvlerk, terwyl neon-ligte in die kerk aangebring is.

Talle buurgemeentes is met verloop van tyd afgestig en so bestaan die gemeente wat met 335 lede begin het, in 1952 uit 850 lidmate, met 'n eie sendinggemeente van 160 lidmate. Volgens die syfers in die NG Kerk se "Jaarboek" van 2014 het die getal belydende lidmate toe 290 getel en die dooplidmate 69.






</doc>
<doc id="73495" url="https://af.wikipedia.org/wiki?curid=73495" title="Die Ruimte">
Die Ruimte

Die Ruimte (Engels: "The Space", Xhosa: "Indawo") was ’n invloedryke "alternatiewe" teater in Kaapstad wat in 1972 deur Brian Astbury en sy aktrise-vrou, Yvonne Bryceland, geopen is met die hulp van baie mense in die Kaapstadse toneelwêreld soos Athol Fugard. Dit het gou gevestig geraak as ’n uitdagende, nie-rassige teater. 

Dit het die eerste keer in Bloemstraat, Kaapstad, geopen met die toneelstuk "Statements after an Arrest under the Immorality Act", met Athol Fugard en Yvonne Bryceland. In 1973 is ’n kunsateljee ook aangebring en in 1974 het ’n tweede deel, The Outer Space, geopen met Pieter-Dirk Uys se "Pity about People". Om apartheidswetgewing te omseil, is Die Ruimte bedryf as ’n teaterklub, die Space Theatre Club, om voorsiening te maak vir veelrassige gehore en akteurs. Sommige produksies is aangebied "slegs vir lede".

In 1976 het dit geskuif na Langstraat met ’n opvoering van "Tsafendas" deur William (Bill) Tanner. Benewens die hoofteater is ander, kleiner areas in die ou en nuwe geboue ook van tyd tot tyd gebruik, soos The Gym, The Rehearsal Room en Upstairs at the Space.

Dit het die tuiste geword van baie van Suid-Afrika se bekende akteurs soos Yvonne Bryceland, Athol Fugard, Pieter Dirk Uys, David Kramer, Barney Simon, John Kani, Bill Flynn, Richard E. Grant, Paul Slabolepszy, Marius Weyers, Marthinus Basson, Fiona Ramsay, Percy Sieff, Ian Roberts, Trix Pienaar, Grethe Fox, Bill Curry en talle ander jong akteurs, regisseurs en skrywers.

Dit was ook die inspirasie vir ander soortgelyke teaters soos die Markteater in Johannesburg en die Baxter in Kaapstad.

In September 1979 het Die Ruimte sy deure gesluit toe Astbury en Bryceland na Engeland verhuis het. Dit het toe heropen as Die Volksruimte ("The People's Space") onder Rob Amato, Muriel Fine en ander, en in 1981 het sy deure amptelik gesluit. 

In 1997 het Kaapstad die 25ste jaar van die opening van Die Ruimte gevier met Pieter-Dirk Uys se nostalgiese terugblik, "No Space on Long Street". Dit is in die Baxter opgevoer. 



</doc>
<doc id="73500" url="https://af.wikipedia.org/wiki?curid=73500" title="Wilshire Boulevard">
Wilshire Boulevard

Wilshire Boulevard [ˈwɪlʃər] is een van die oos-westelike hoofroetes in Los Angeles, Verenigde State. Dit is vernoem na Henry Gaylord Wilshire (1861-1927), 'n boorling van Ohio wat 'n fortuin in eiendomme, landbou en goudmynbou gemaak (en verloor) het. Hy was in die 1890's die dryfkrag agter die bou van 'n pad wat later Wilshire Boulevard sou word. Oorspronklik was dit maar 'n pad wat Wilshire in sy garsveld aangelê het. 'n Historiese woonstelgebou in Wilshire Boulevard, die "Gaylord", dra sy middelnaam.


</doc>
<doc id="73501" url="https://af.wikipedia.org/wiki?curid=73501" title="Dolby Atmos">
Dolby Atmos

Dolby Atmos is 'n nuwe driedimensionele omringklank-tegnologie wat in April 2012 deur "Dolby Laboratories" ingevoer is en naas gewoonlike oudiokanale gebruik maak van twee nuwe konsepte:

In 'n Dolby Atmos-klankstelsel is klank nie beperk tot kanale nie, maar kan - waar nodig - op 'n spesifieke manier vry beweeg in 'n driedimensionele ruimte om die luisteraar te omhul. Alle groot Hollywood-rolprentateljees het die nuwe formaat as standaard aanvaar, net soos meer as 3 200 rolprentteaters wêreldwyd.

Dolby Atmos was aanvanklik slegs op kommersiële rolprentteaters gemik, maar intussen is 'n aangepaste weergawe ook vir privaat tuisteaterstelsels beskikbaar en word Blu-ray- en UHD Blu-ray-skywe met Dolby Atmos-klankbane vervaardig. Gewilde flieks soos "La La Land" en "Blade Runner 2049" asook televisiereekse soos HBO se "Game of Thrones" (vanaf seisoen 5) word van dié omringklankformaat voorsien (in tuisteaterstelsels sonder Dolby Atmos-dekodeerders en plafonluidsprekers word die klankbaan as "Dolby TrueHD" verwerk). Dolby Atmos-omringklank word ook deur aanlynverskaffers van televisie-programme aangebied soos "Netflix", "VUDU" en "Maxdome".

Dolby Atmos is intussen ook beskikbaar vir Windows 10, tabletrekenaars met Android-en iOS-bedryfstelsels, slimfone (soos Samsung Electronics se Galaxy S9/S9 Plus en Apple, Inc. se iPhone X) en Microsoft se Xbox. Apple se Apple TV 4K-toestel, tvOS 12, is in 2018 vir Dolby Atmos gesertifiseer. Daar is twee mededingers op die mark: die Kaliforniese onderneming "DTS, Inc." se DTS:X- en die Belgiese "Auro Technologies" se Auro-3D-omringklankformaat.

Die nuwe formaat maak voorsiening vir 'n onbeperkte aantal klankbane sodat rolprentteaters die klankseine van 'n film volgens 'n optimale en dinamiese manier op alle beskikbare luidsprekers kan opdeel. Die eerste generasie-hardeware, die "Dolby Atmos Cinema Processor" ("Dolby Atmos Rolprentteater-verwerker"), kan tot by 128 enkele klankbane en tot by 64 verskeie onafhanklike luidsprekerseine verwerk.

Dolby Atmos is versoenbaar met ouer omringklankformate soos 5.1 of 7.1. Maar terwyl hierdie ouer stelsels gebruik maak van luidsprekerreekse wat almal dieselfde klanksein weergee, kry elke luidspreker met Dolby Atmos sy eie, indiwiduele klanksein. Rolprentteaters kan dus 'n groot aantal bykomende voorkanaal-, omringklank- of plafon-luidsprekers installeer. Sodoende kan enige klanksein op 'n presiese manier in die rolprentteatersaal geposisioneer word om byvoorbeeld die geluid van reën of helikopters te simuleer. Die klankgehalte sal dieselfde vir alle kykers wees, ongeag waar hul sitplekke in die teater geleë is. Met ouer omringklankstelsels kon slegs kykers op sitplekke in die middel van die teater die beste klankgehalte geniet.

Dolby Atmos-dekodeerders vir tuisteaterstelsels word van 'n Dolby omringklank-opmenger vir ouer oudioformate voorsien.



</doc>
<doc id="73502" url="https://af.wikipedia.org/wiki?curid=73502" title="Xilinxadam">
Xilinxadam

Die Xilinxadam is 'n opgaardam in die Xilinxarivier, geleë tussen Nqamakwe en Idutywa in die Oos-Kaap, Suid-Afrika. Die dam lewer water vir boerdery en drinkwater in die distrik.



</doc>
<doc id="73504" url="https://af.wikipedia.org/wiki?curid=73504" title="Rooikrantzdam">
Rooikrantzdam

Die Rooikrantzdam is geleë in die Buffelsrivier net noord van King William's Town in die Oos-Kaap, Suid-Afrika. Die water word gebruik vir boerdery en huishoudelike water in die distrik.



</doc>
<doc id="73505" url="https://af.wikipedia.org/wiki?curid=73505" title="Toeklapfoon">
Toeklapfoon

'n Toeklapfoon is 'n sellulêre telefoon wat voorsien is van 'n skarniermeganisme. Die telefoon moet dus oopgemaak word indien 'n mens dit wil gebruik. Voorbeelde van selfoonmaatskappye wat toeklapfone vervaardig is Motorola, Samsung, Sony Ericsson en Nokia.

Een algemene voordeel van 'n toeklapfoon is dat daar nooit per ongeluk op die knoppies gedruk kan word as die toestel byvoorbeeld in 'n broeksak sit nie. Daarby word die skerm goed beskerm teen moontlike verplettering. Die nadeel is dat die skarniermeganisme met verloop van tyd verweer. 


</doc>
<doc id="73506" url="https://af.wikipedia.org/wiki?curid=73506" title="Baxter-teatersentrum">
Baxter-teatersentrum

Die Baxter-teatersentrum, algemeen bekend as die Baxter, is ’n kompleks vir uitvoerende kunste in Rondebosch, Kaapstad. Dit is deel van die Universiteit van Kaapstad en is naas die Kunstekaap die grootste sodanige kompleks in die stad.

Die Baxter het sy deure op 1 Augustus 1977 geopen. Dit is genoem na die voormalige burgemeester van Kaapstad William Duncan Baxter, wat geld aan die universiteit nagelaat het om die kompleks te bou. Dit het nie net die dramadepartement se geriewe verbeter nie, maar ook ’n alternatief geskep vir die regeringsbeheerde Nico Malan-teatersentrum (nou die Kunstekaap). Dit was veral in die apartheidsera belangrik omdat die Nasionale Party-regering kon keer dat die Nico Malan produksies aanbied wat met hul sienings bots, terwyl die Baxter beskerm is deur die universiteit se akademiese vryheid.

Die Baxter het drie ruimtes:

Die Baxter hou werksessies wat gemik is op die jeug en voorheen benadeelde groepe. Die Ikhwezi-uitreikingsprogram help gemeenskapsvaardighede verbeter en hou die jaarlikse Baxter Ikhwezi-teaterfees, wat ’n platform is vir voorheen benadeelde teatertalent.



</doc>
<doc id="73509" url="https://af.wikipedia.org/wiki?curid=73509" title="Kunstekaap-teatersentrum">
Kunstekaap-teatersentrum

Die Kunstekaap-teatersentrum, algemeen bekend as die Kunstekaap, is ’n kompleks vir die uitvoerende kunste naby die Strandgebied in Kaapstad. Dit is in 1971 geopen as die Nico Malan-teatersentrum met die ballet "Sylvia".

Die kompleks sluit in:

Die Kaaplandse Raad vir die Uitvoerende Kunste (Kruik) is in die vroeë 1960's gestig om die uitvoerende kunste in die Kaap te bevorder. Die verskillende streekrade in die land het subsidies van die staat ontvang om optredes aan te bied en teatergeriewe te bedryf. Kruik het deur die provinsie getoer met vier geselskappe: orkes, opera, ballet en drama.

In 1971 is die Nico Malan-teatersentrum geopen as die basis van Kruik se geselskappe. Die projek is deur die Nasionale Party-administrateur van die Kaapprovinsie, dr. Johannes Nicholas Malan, begin.

Sedert 1994 moes die streekrade se verskillende geselskappe onafhanklik word. Kruik en die Nico Malan het in dié tyd swaar gedra aan hul politieke bagasie. Die sentrum is in Maart 2001 hernoem na die Kunstekaap-teatersentrum, toe Kruik vervang is met die Kunstekaap-geselskap.

Die geselskap ontwikkel, mentor en bewaar Suid-Afrikaanse inheemse gebruike deur die kunste. Dit bied platforms vir die kunsvorms, kulture en tale vir voorheen benadeelde gemeenskappe. ’n Program om nuwe en gevestigde skrywers te ondersteun, bied jaarliks ’n reeks bedrywighede aan soos werksessies, voorlesings, en volskaalse produksies.



</doc>
<doc id="73510" url="https://af.wikipedia.org/wiki?curid=73510" title="Kunstekaap">
Kunstekaap

Kunstekaap (Engels: Artscape) is op 27 Maart 1999 gestig om die ou kunsteraad Kruik te vervang. In Maart 2001 is die Nico Malan-teater hernoem na die Kunstekaap-teatersentrum.

Kunstekaap ontwikkel, mentor en bewaar Suid-Afrikaanse inheemse gebruike deur die kunste. Dit bied platforms vir die kunsvorms, kulture en tale vir voorheen benadeelde gemeenskappe. ’n Program om nuwe en gevestigde skrywers te ondersteun, bied jaarliks ’n reeks bedrywighede aan soos werksessies, voorlesings, en volskaalse produksies. 



</doc>
<doc id="73513" url="https://af.wikipedia.org/wiki?curid=73513" title="Pous Pius XI">
Pous Pius XI

Pius XI was die 259ste pous van die Rooms-Katolieke Kerk vir 17 jaar en 5 dae, van 1922 tot 1939. Sy pontifikaat lê tussen die Eerste en Tweede Wêreldoorlog. Hy het drie doktorsgrade gehad in teologie, regte en filosofie. Hy word gekonfronteer met die opkomende kommunisme en fascisme. Hy veroordeel die politiek van Duitsland, die Sowjetunie, Italië en Meksiko. Hy sluit 'n aantal konkordate af en bekragtig die Lateraanse verdrae waarin die soewereiniteit van Vatikaanstad en die pous as staatshoof erken word. Hy steun die ontwikkeling van inheemse geestelikes in die sendinggebiede, dikwels teen die sin van die koloniale owerhede.

Pous Pius XI is gebore as "Ambrogio Damiano Achille Ratti" (Achille Ratti) op 31 Mei 1857 in Desio, in die provinsie Monza van Lombardye wat toe deel was van die Keiserryk Oostenryk. Hy was die vierde van vyf kinders van Francesco Ratti en Teresa Galli. Die familie was welgestelde syfabrikante. Via sy oom Damiano Ratti, wat priester was in Asso, kry Achille belangstelling vir teologie. Hy studeer aan die seminaries van Monza en Milaan en op die Collegio Lombardo in Rome. Op 20 Desember 1879 word hy priester gewy. Hy was bibliotekaris van die Biblioteca Ambrosiana in Milaan en later van die Biblioteca Apostolica Vaticana in Rome. Op 24 April 1918 word hy pouslike legaat vir Litaue.

Op 30 Mei 1918 'n paar maande voor die einde van die Eerste Wêreldoorlog kom Ratti in Warskou aan. In die vredesonderhandelinge herwin Pole sy onafhanklikheid. Pous Benedictus XV benoem tien nuwe biskoppe vir Pole en die Poolse regering vra dat Ratti as nuntius aangestel word. Die pous willig die versoek in en op 3 Julie 1919 word Ratti titulêr aartsbiskop van Lepanto en pouslike nuntius in Pole. Ratti het probeer neutraal bly by die verskeie geskille tussen Pole en sy buurlande. Die Poolse regering het dit nie gedoog nie en betrekkinge het versleg. Die pous stel Ratti toe aan as aartsbiskop van Milaan en hy verlaat Pole op 19 Mei 1921.

Na sy vertrek uit Pole maak Achille vinnig vordering. Op 13 Junie 1921 word hy kardinaal. Vanaf 25 Julie 1921 sonder hy homself af van die wêreld vir 'n retrêt in die klooster van Monte Cassino. Daarna gaan hy op bedevaart na Lourdes. Op 5 September 1921 kom hy uit eindelik in Milaan aan. Vyf maande later word hy as pous verkies.

Op 6 Februarie 1922 volg hy Pous Benedictus XV op. Hy word gekroon op 12 Februarie 1922 deur kardinaal Gaetano Bisleti en regeer tot sy dood op 10 Februarie 1939. Hy word opgevolg deur Pous Pius XII. Die naam ‘Pius’ beteken 'die vrome'.


Op 22 Januarie 1922 sterf Pous Benedictus XV onverwags. 53 Europese kardinale woon die konklaaf by. Twee kardinale uit die Verenigde State en een uit Kanada kom eers in Rome aan nadat Ratti al verkies is. Dertig van die 53 kardinale is Italianers. Na vyf dae en 14 stemrondes word Ratti met 38 stemme verkies en hy neem die naam Pius XI aan.

Die pontifikaat van Pous Pius XI word heeltemal oorheers deur die nasleep van die Eerste Wêreldoorlog en die aanloop tot die Tweede Wêreldoorlog. Pius probeer om die nuwe regerings wat na die oorlog ontstaan het en baie keer antikerklik was in toom te hou. Hy sluit 'n groot aantal konkordate af as deel van sy staatsregtelik beleid "Pax Christi in regno Christi" (Die vrede van Christus in die ryk van Christus; sien Lys van konkordate onder Pius XI). Sy eerste ensikliek "Ubi arcano Dei consilio" (Die vrede en die Christelike samelewing) word gesien as die voortsetting van die beleid van sy voorganger.

Die unifikasie van Italië het daartoe gelei dat die Kerklike Staat sy grondgebied verloor het en die pous homself as gevangene in die Vatikaan bestempel het. Pius XI wou van meet af aan 'n oplossing vir die “Romeinse vraagstuk” vind. Benito Mussolini het die steun van die Roomse bevolking nodig gehad en was bereid om te onderhandel. Op 11 Februarie 1929 is die Lateraanse Verdrae onderteken waarin die onafhanklikheid van Vatikaanstad as staat erken word en die pous as staatshoof. Die pous het ook 1,75 miljard lire as vergoeding gekry. Die som is egter weens die finansiële krisis van 1933 nooit volledig betaal nie.

Pius XI het egter nie saamgestem met die fascistiese beleid van Mussolini nie en op 16 Mei 1929 noem die pous die fasciste “ketters en erger as ketters”. Die konflik tussen die Vatikaan en die Italiaanse staat het die dood van die pous oorleef.

Kardinaal Eugenio Pacelli (later Pous Pius XII) was nuntius in München. Pacelli het die Nazi’s fel gekritiseer. Op 24 April 1924 meld hy aan Rome dat Adolf Hitler sy volgelinge teen die Jode en die katolieke opstook. Tog stem die katolieke Deutsche Zentrumpartei onder leiding van Ludwig Kaas vir die “magtigingswet” wat Hitler aan die mag bring. Op 20 Julie 1933 sluit die Vatikaan 'n konkordaat met Duitsland. Die staat sou die kerk beskerm, maar geestelikes is verbied om aan die politiek deel te neem. Die pous sien spoedig dat die situasie in Duitsland sorgwekkend word. In die ensikliek “Mitt brennender Sorge” veroordeel hy die Nazi-regime. Op 6 September 1938 stel die pous dit duidelik dat antisemitisme vir Christene onaanvaarbaar is.

Die Rooms-Katolieke Kerk het deur die eeue gesukkel om vat te kry in Rusland. Die Russies-Ortodokse Kerk, gesteun deur die tsaar, het daar oorheers. Aanvanklik het dit gelyk of die kommuniste wel met die Vatikaan wil onderhandel, maar Josef Stalin se Christenvervolgings het 'n einde daaraan gemaak. In 1930 publiseer die pous die ensikliek “Divini Redemptoris” teen die kommunisme in Rusland, Spanje en Meksiko. Volgens die pous was die kommunisme 'n groter gevaar as die fascisme.

Op 14 April 1931 word die Tweede Spaanse Republiek gestig nadat koning Alfonso XIII die land verlaat het. Die nuwe grondwet maak die skeiding van Kerk en Staat 'n feit. Kerke en kloosters is genasionaliseer en die Kerk moes huurgeld en belasting op inkomste betaal. Kardinaal Pedro Segura y Sáenz, aartsbiskop van Toledo roep die geestelikheid op tot verset op 1 Mei 1931. Die Anargiste slaan terug en op 11 Mei 1931 word tientalle kerke in Madrid in brand gesteek. Die pous protesteer met 'n ensikliek “Dilectissima Nobis” waarin hy die Spaanse bevolking oproep tot verset. Met die uitbreek van die Spaanse Burgeroorlog in 1936 versleg die situasie aansienlik. Ongeveer 6900 geestelikes word gedood waaronder 13 biskoppe. Die Kerk skaar hom aan die kant van Francisco Franco wat belowe om die kommunisme te bestry. Op 1 April 1939 aan die einde van die oorlog stuur die pous 'n telegram met gelukwense aan Franco.

Al sedert die 19de eeu was daar spanning tussen Kerk en Staat in Meksiko. Die regering het gevoel die pous meng in in sy binnelandse beleid en daar was 'n plan om 'n staatskerk te begin met sy eie pous. Die grondwet van 1917 het geestelikes hulle burgerregte ontneem en hulle mag nie die regering kritiseer nie. In Junie van 1926 verskerp President Plutarco Elias Calles die beperkings. Priester mag nie kerklike kleding dra nie teen 'n boete van 500 m pesos en kritiek op die regering is bestraf met 5 jaar gevangenis. Katolieke begin toe 'n boikot, maar die misluk en katolieke word streng vervolg. Op 18 November 1926 publiseer die pous die ensikliek “Inquis Afflictisque” waarin hy die Meksikaanse regering as barbaars beskrywe. Die ensikliek het min effek. Op 29 September 1932 publiseer die pous 'n tweede ensikliek waarin die pous kla oor die willekeurige benoemings in kerklike ampte. In 1937 volg nog 'n ensikliek “Nos es muy conocida”. Die Meksikaanse grondwet is eers in 1992 aangepas om die beperkings op die Kerk te verwyder.

Die sterk toename van sekularisme was vir Pous Pius XI 'n groot probleem. Hy kla al in sy eerste ensikliek “Ubi Arcano Dei Consilio” oor die samelewing se afkeer van die geloof in Jesus Christus. Hy spoor die Katolieke Aksie aan tot verset teen die jeugbewegings Opera Nazionale Balilla (in Italië) en die Hitlerjugend (in Duitsland). Die ekonomiese krisis van 1929 gee die pous die geleentheid om met sy ensikliek “Quadragesimo Anno” (40 jaar na “Rerum Novarum” van Pous Leo XIII) te probeer om die geestelike lewe te verdedig teen die sosialisme en die kommunisme. In sy ensikliek “Nova impendit” gaan hy in op die gevolge van die krisis en vra aandag vir die versorging van armes, veral kinders en ou mense.

Tydens sy pontifikaat het Pius verskeie mense heilig verklaar onder andere Benadette Soubirous, Thomas More en Teresia van Lisieux. (Sien hier vir 'n volledige lys. Die pous moderniseer ook die opleiding van priesters met brief “Catholici Sacerdotii” van 20 Desember 1935 veral die opleiding in musiek en sang kry aandag.

Die ontwikkeling van die massakommunikasie was vir die pous van groot belang. Hy beplan reeds in 1925 'n radiostasie vir die Vatikaan. Hy vra Guglielmo Marconi om te help met die projek. Op 12 Februarie 1931 saai Radio Vatikaan vir die eerste keer uit met 'n toespraak van die pous “Qui Arcano Dei”. Die pous laat hom ook sterk uit teen die immoraliteit soos uitgebeeld in rolprente met die ensikliek “Vigilante Cura” en op Aswoensdag 1935 spreek hy hom sterk uit teen die nudisme.

Op 25 November 1938 kry die pous twee hartaanvalle. In die begin van 1939 versleg sy gesondheid en op 10 Februarie 1939 om 5h31 sterf die pous aan 'n verdere hartaanval.

Pous Pius XI het 76 nuwe kardinale aangestel in 17 konsistories. Weens die omvang van die lys word dit hier gehou.

Pous Pius XI het 94 persone salig verklaar waaronder die 40 martelare van Engeland en Wallis. Weens die omvang van die lys word dit hier gehou.

Pous Pius XI het 35 persone heilig verklaar. Weens die omvang van die lys word dit hier gehou.

Pous Pius XI het 31 ensiklieke geskrywe waarvan die laaste een nooit gepubliseer is nie. Weens die omvang van die lys word dit hier gehou.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="73516" url="https://af.wikipedia.org/wiki?curid=73516" title="Markteater">
Markteater

Die Markteater is geleë in Newtown, Johannesburg. Dit is in 1976 geopen as ’n onafhanklike, nierassige teater tydens die apartheidsjare. Dit is genoem na die mark wat voorheen op die plek gestaan het, ook bekend as die Ou Indiërmark of die Newtownse Mark, wat ná 60 jare na ’n ander deel van die stad verskuif het.

In 1974 het ’n groep teaterkunstenaars, onder andere die regisseur Barney Simon en vervaardiger Mannie Manim, The Company gestig. Hulle het geld begin insamel om die verwaarloosde kompleks waar die mark voorheen geleë was, op te knap. Die staalkonstruksie wat daar gestaan het, is in 1913 opgerig en is beskou as een van die belangrikste voorbeelde van organiese argitektuur in Suid-Afrika. Op Sondae is die hoofsaal gebruik vir simfoniekonserte.

Baie van die opknapping is deur die kunstenaars self gedoen. Die grootste deel van die Eduardiaanse argitektuur het behoue gebly, asook ’n klompie van die oorspronklike tekens.

Die Markteater het sy deure geopen tydens die hoogtepunt van apartheid, op 21 Junie 1976, met Barney Simon as artistieke hoof. Die eerste produksie, wat Simon geregisseer het, was "The Seagull" deur Anton Tsjechof. Die nierassige teater het gou bekend geword as die "Teater van die Stryd" en was in die 1980's, nes Die Ruimte in Kaapstad, een van die min plekke waar mense van alle rasse kon meng. Deur die verskeie toneelstukke, musiek en kunsuitstallings het die teater ’n stem gegee aan ’n mengsel kunstenaars wat toe nie amptelik in Suid-Afrikaanse teater mag opgetree het nie.

Ook die Afrikaanse protesstem is in die teater gehoor, van die vroeë Pieter-Dirk Uys-werke (soos "Die Van Aardes van Grootoor", die eerste produksie in die Laager in 1978), "Wieretuin" (Johan van Wyk en Chris Pretorius) in 1980, die verwerking vir die verhoog van "Poppie Nongena" (1980) en David Kramer se optredes tot die waaghalsige kabarette van Hennie Aucamp in die laat 1980's.

In 1994 het die Markteater die Amerikaanse Jujamcyn-prys ontvang vir ’n teaterorganisasie wat ’n buitengewone bydrae gemaak het tot die ontwikkeling van kreatiewe talent vir teater. Tydens sy geskiedenis het die teater 21 internasionale en meer as 300 Suid-Afrikaanse pryse ontvang, baie daarvan Fleur de Cap en Naledi-teaterpryse.

Die Markteater het drie ruimtes: die Barney Simon-teater (120 sitplekke, geopen in Junie 1976), die John Kani-teater (die ou Hoofteater; 387 sitplekke; Oktober 1976) en die Laager-teater (1979). Die teaters word ook gebruik vir konferensies, seminare, voorleggings en produkbekendstellings.

Daar is ook twee kunsgalerye, twee restaurante, ’n jazzklub, kabaretruimte, boekwinkel, koffiekroeg, teaterkroeg, winkelkompleks en 'n vlooimark elke Saterdag.



</doc>
<doc id="73517" url="https://af.wikipedia.org/wiki?curid=73517" title="Lys van konkordate onder Pius XI">
Lys van konkordate onder Pius XI

Pous Pius XI die 259ste pous van die Rooms-Katolieke Kerk van 1922 tot 1939 het 15 konkordate gesluit met verskillende lande as deel van sy staatsregtelik beleid.



</doc>
<doc id="73518" url="https://af.wikipedia.org/wiki?curid=73518" title="Sand du Plessis-teaterkompleks">
Sand du Plessis-teaterkompleks

Die Sand du Plessis-teaterkompleks is geleë in Markgraaffstraat, Bloemfontein. Dit is ’n groot veeldoelige teatersentrum wat op 1 Augustus 1985 geopen is as die tuiste van die Streeksraad vir die Uitvoerende Kunste van die Oranje-Vrystaat (Sukovs). Dit beslaan ’n hele straatblok en het twee formele ruimtes. Dit is genoem na Sand du Plessis, eertydse administrateur van die Vrystaat. Die hoof-ingenieur van die projek was Henk Boting. 

Die hoofteater het 964 sitplekke en kan aangepas word vir groot aanbiedings van drama, musiekspele, popkonserte, opera, ens. Dit is geopen met Verdi se "Nabucco" en Shakespeare se "The Merchant of Venice". 

’n Tweede ruimte in die teater is genoem na die Suid-Afrikaanse akteur André Huguenet, wat in Bloemfontein gebore is. Dit is ’n kleiner, eksperimentele teater met 300 sitplekke en kan ook dien as ’n TV-ateljee. Dit is in 1985 geopen met twee Afrikaanse produksies, "Bloedbruilof" deur Lorca op 28 Augustus en "Don Juan onder die Boere" deur Bartho Smit op 4 September.

Die teatergebou is ook bekend as die skaatsplankpark van Bloemfontein. Skaatsplankryers kom elke Saterdag hier byeen om saam hul sport te beoefen.



</doc>
<doc id="73522" url="https://af.wikipedia.org/wiki?curid=73522" title="Walter Scott">
Walter Scott

Sir Walter Scott (Edinburgh, 14 Augustus 1771 - Abbotsford House, Abbotsford, 21 September 1832) was 'n Skotse digter en skrywer, veral bekend vir sy historiese romans, waaronder "Ivanhoe".

Scott se eerste letterkundige aktiwiteite was vertalings uit die Duits, onder andere Götz von Berlichingen van Goethe (1799). Sy eerste sukses was met poësie, soos sy driedelige "The Minstrelsy of the Scottish Border" (1802-1803) - 'n versameling historiese ballades - en die lang gedigte "The Lay of the Last Minstrel" (1805), "Marmion" (1808), "The lady of the lake" (1810), "Rokeby" (1813) en "The lord of the isles" (1815), almal oor gebeurtenisse uit die Skotse geskiedenis. 

Met die verskyning van "The Lady of the Lake" (1809), 'n geromantiseerde verhaal oor die ontmoeting van koning Jakobus V en die dogter van sy vyand, Ellen Douglas, het sy roem as romanskrywer en verteller van verhale begin.

'n Lang reeks historiese romans het gevolg. Hulle kan in twee kategorieë verdeel word: eerstens, romans oor die Skotse geskiedenis, wat Scott "Tales of my Landlord" genoem het; hieronder val "The Heart of Midlothian" (1818, die verhaal van die vals-beskuldigde (van kindermoord) Effie Deans; teen die agtergrond van die Porteous-oproer van 1736), en "The Bride of Lammermoor" (1819, die tragiese liefdesverhaal van Lucy Ashton en die vyand van haar familie, Edgar Ravenswood). Tweedens, 'n groot aantal romans ontleen aan die Engelse en kontinentale geskiedenis, die "Waverley"-romans, waarvan "Ivanhoe" (1820), "Kenilworth" (1821, oor Amy Robsart) en "Quentin Durward" (1823) die bekendste is.

In 1826 word Scott oorval deur groot finansiële skuld. Dit was die gevolg van die bankrotskap van die Ballantyne-uitgewers waarvoor hy mede-aanspreeklik was. Om die probleem die hoof te bied versnel hy sy letterkundige produksie, wat weer die kwaliteit van sy latere romans benadeel het; en dit word beweer dat hierdie harde werk aan die einde van sy lewe sy oorlye bespoedig het. Na sy dood delg sy erfgename egter sy skuld volledig deur die verkoop van sy outeursreg.


</doc>
<doc id="73523" url="https://af.wikipedia.org/wiki?curid=73523" title="Historiese roman">
Historiese roman

'n Historiese roman is 'n literêre genre.

Die historiese roman is 'n roman wat gebaseer is op persone en gebeurtenisse uit die geskiedenis. Die verhouding tussen wat histories is en wat fiksie is, verskil van skrywer tot skrywer en van roman tot roman.

Die historiese roman het veral bekend geword in die Romantiek deur die werke van sir Walter Scott. 
Die genre is egter in baie nasionale literature verteenwoordig:


</doc>
<doc id="73524" url="https://af.wikipedia.org/wiki?curid=73524" title="Zhoukou">
Zhoukou

Zhoukou (Chinees: 周口) is 'n stad in die Chinese provinsie Henan met 'n bevolking van 8 953 172 in 2010. 

Die stad is in die ooste van China, aan die Jialu- en die Ying-rivier geleë. Zhoukou grens in die suidooste aan Zhumadian, in die weste aan Xuchang en Luohe, in die noordweste aan Kaifeng en in die noordooste aan Sjangqiu.

Dit is een van die oudste stede in China en het 'n lang en ryk geskiedenis van meer as 4 000 jaar. Die naam van die stad is afgelei van "Zhoujiakou", wat "Zhou se ferrie" beteken. Tydens die Ming-dinastie was Zhoukou 'n belangrike rivierhawe met verbindings tot die Geel- en die Yangtze-rivier.


</doc>
<doc id="73525" url="https://af.wikipedia.org/wiki?curid=73525" title="Ganzhou">
Ganzhou

Ganzhou (Chinees: 赣州) is 'n stad in die Chinese provinsie Jiangxi met 'n bevolking van 8 969 900 in 2010. Die stad is in die suidooste van China, noordoos van die kus van die Suid-Chinese See geleë. Ganzhou grens in die noorde aan Ji'an en Futsjou.

Die stad is in 236 v.C. onder keiser Gao gestig. In die laat 18de eeu het Ganzhou as een van die suidelike handelshawens met die buiteland gedien. Tussen 1929 en 1934 het die stad deel van die Jiangxi–Foekien Sowjet uitgemaak, een van die sentrums van die Kommunistiese Party van China en is tydens die Chinese Burgeroorlog herhaaldelik deur die Kuomintang omsingel.


</doc>
<doc id="73526" url="https://af.wikipedia.org/wiki?curid=73526" title="Yancheng">
Yancheng

Yancheng (Chinees: 盐城) is 'n stad in die Chinese provinsie Jiangsu met 'n bevolking van 7 260 240 in 2010. 

Die stad is in die ooste van China, aan die kus van die Geelsee geleë. Yancheng grens in die noorde aan Lianyungang, in die weste aan Huai'an, in die suidweste aan Yangtsjou en Taitsjou, en in die suide aan Nantong. Die naam van die stad beteken "sout-stad".

Yancheng is een van die oudste stede in China en het 'n lang en ryk geskiedenis van meer as 2100 jaar. In 119 v.C. is die eerste kanton van China tydens die Han-dinastie hier gestig. Tydens die Chinese Burgeroorlog tussen 1930 en 1940 het gevegte hier plaasgevind. Nadat die "Nuwe Vierde weermag" onder die Kommunistiese Party van China in 'n lokval gelei en deur die vyand geteister is, is dit in Yancheng heropgebou. Die Nuwe Vierde weermag het 'n belangrike rol by die kommunistiese oorwinning en die stigting van die Volksrepubliek gespeel. Baie monumente ter ere van die Nuwe Vierde weermag kan nog steeds rondom Yancheng gevind word.


</doc>
<doc id="73527" url="https://af.wikipedia.org/wiki?curid=73527" title="Zhumadian">
Zhumadian

Zhumadian (Chinees: 驻马店), vroeër "Yicheng", is 'n stad in die Chinese provinsie Henan met 'n bevolking van 7 230 744 in 2010. 

Die stad is in die ooste van China, noordwes van Sjanghai en oos van die kus van die Geelsee geleë. Zhumadian grens in die suide aan Xinyang, in die weste aan Nanyang, in die noordweste aan Pingdingshan, in die noorde aan Luohe en in die noordooste aan Zhoukou.


</doc>
<doc id="73528" url="https://af.wikipedia.org/wiki?curid=73528" title="Shangrao">
Shangrao

Shangrao (Chinees: 上饶) is 'n stad in die Chinese provinsie Jiangxi met 'n bevolking van 6 579 714 in 2010. Die stad is in die ooste van China, net suidoos van die Yangtzerivier geleë. Uraan word sedert die vroeë 1960's naby Shangrao ontgin, 'n belangrike kommoditeit vir China se kernarsenaal.


</doc>
<doc id="73529" url="https://af.wikipedia.org/wiki?curid=73529" title="Bijie">
Bijie

Bijie (Chinees: 毕节) is 'n stad in die Chinese provinsie Guitsjou met 'n bevolking van 7 188 000 in 2004. Die stad is in die suidooste van China geleë.


</doc>
<doc id="73530" url="https://af.wikipedia.org/wiki?curid=73530" title="Huanggang">
Huanggang

Huanggang (Chinees: 黃岡) is 'n stad in die Chinese provinsie Hubei met 'n bevolking van 6 162 072 in 2010. Die stad is in die ooste van China, noord van die Yangtze geleë.


</doc>
<doc id="73531" url="https://af.wikipedia.org/wiki?curid=73531" title="Zunyi">
Zunyi

Zunyi (Chinees: 遵义) is 'n stad in die Chinese provinsie Guitsjou met 'n bevolking van 7 338 000 in 2003. Die stad is in die suidooste van China geleë. 

Zunyi is veral bekend vir die verkiesing van Mao Zedong tot leier van die Kommunistiese Party van China tydens die "Lang Maart".


</doc>
<doc id="73532" url="https://af.wikipedia.org/wiki?curid=73532" title="Xinyang">
Xinyang

Xinyang (Chinees: 信阳) is 'n stad in die Chinese provinsie Henan met 'n bevolking van 6 108 683 in 2010. 

Die stad is in die ooste van China, aan die Huairivier en wes van Sjanghai geleë. Xinyang grens in die noorde aan Zhumadian en in die noordweste aan Nanyang.


</doc>
<doc id="73533" url="https://af.wikipedia.org/wiki?curid=73533" title="Groot Woordeboek Afrikaans en Nederlands">
Groot Woordeboek Afrikaans en Nederlands

Die Pharos Groot Woordeboek Afrikaans en Nederlands of die Prisma groot woordenboek Afrikaans en Nederlands is 'n verklarende en vertalende woordeboek. 
Die woordeboek vergelyk Afrikaans en Nederlands.

Die Groot Woordeboek Afrikaans en Nederlands is die eerste woordeboek in die wêreld wat twee op mekaar gelykende tale "amalgameer". Die woordeboek bestaan uit "net een deel", waarin woorde uit beide tale deur mekaar - maar wel in alfabetiese volgorde - beskryf en vertaal word. Die woordeboek word ook ANNA genoem.

Op 9 April 1998 het Harry Brinkman, erevoorsitter van die Stigting ZASM (wat voortspruit uit die Nederlandsch-Zuid-Afrikaansche Spoorwegmaatschappij), professor Willy Martin van die Vrije Universiteit Amsterdam benader met die idee 'n Afrikaans-Nederlandse woordeboek te skryf. Die projek het in 1999 begin en is deur ses universiteite ondersteun:




</doc>
<doc id="73536" url="https://af.wikipedia.org/wiki?curid=73536" title="Universiteit van Hasselt">
Universiteit van Hasselt

Universiteit van Hasselt, afgekort UHasselt, is 'n universiteit in België se Limburg-provinsie, met kampusse in Diepenbeek en Hasselt. Die universiteit is in 1971 onder die naam "Limburgs Universitair Centrum" (LUC) gestig. Op 15 Junie 2005 is die naam na die "Universiteit van Hasselt" verander. 

UHasselt werk nou saam met die "Universiteit van Maastricht", onder die naam "transnasionale Universiteit Limburg" (tUL), 'n uniek samewerkingsooreenkoms in Europa: 'n universitêre konglomeraat wat navorsing en onderwys op twee kampusse in twee verskillende lidstate organiseer. Daar is ook ooreenkomste met die "Tegniese Universiteit Eindhoven" en die "Radboud Universiteit Nijmegen" gesluit, sodat baccalaureus-studente van UHasselt probleemloos na magister-opleiding van beide hierdie universiteite kan deurstroom. Saam met die "XIOS Hogeschool Limburg" en die "Provinciale Hogeschool Limburg" vorm hulle die "Associatie Universiteit Hasselt".

Die rektor is prof. dr. Luc De Schepper. Die visie-rektor van onderwys is prof. dr. Jean-Michel Rigo. Die visie-rektor van navorsing is prof. dr. Paul Janssen.



</doc>
<doc id="73544" url="https://af.wikipedia.org/wiki?curid=73544" title="Lys van kardinale aangestel deur Pous Pius XI">
Lys van kardinale aangestel deur Pous Pius XI

Pous Pius XI die 259ste pous van die Rooms-Katolieke Kerk van 1922 tot 1939 het 76 nuwe kardinale aangestel in 17 konsistories.




















</doc>
<doc id="73545" url="https://af.wikipedia.org/wiki?curid=73545" title="Lys van saligverklarings van Pous Pius XI">
Lys van saligverklarings van Pous Pius XI

Pous Pius XI die 259ste pous van die Rooms-Katolieke Kerk van 1922 tot 1939 het 94 persone salig verklaar waaronder 40 Engelse en Walliese martelare.



</doc>
<doc id="73546" url="https://af.wikipedia.org/wiki?curid=73546" title="Lys van heiligverklarings deur Pous Pius XI">
Lys van heiligverklarings deur Pous Pius XI

Pous Pius XI die 259ste pous van die Rooms-Katolieke Kerk van 1922 tot 1939 het 35 persone heilig verklaar.


</doc>
<doc id="73547" url="https://af.wikipedia.org/wiki?curid=73547" title="Henry E. Huntington">
Henry E. Huntington

Henry Edwards Huntington (* 27 Februarie 1850 in Oneonta, New York; † 23 Mei 1927 in Philadelphia) was 'n Amerikaanse spoorwegmagnaat en kunsversamelaar. 

Huntington was 'n boorling van die deelstaat New York, maar het hom later in Los Angeles gevestig. Hy was die eienaar van die spoorwegmaatskappy "Pacific Electric Railway" en het ook belange in eiendomme gehad. Hy het 'n belangrike bydrae tot Los Angeles se groei in die laat 19de en vroeë 20ste eeu gelewer.


</doc>
<doc id="73548" url="https://af.wikipedia.org/wiki?curid=73548" title="Lys van ensiklieke van Pous Pius XI">
Lys van ensiklieke van Pous Pius XI

Pous Pius XI die 259ste pous van die Rooms-Katolieke Kerk van 1922 tot 1939 het 31 ensiklieke geskrywe waarvan slegs 30 gepubliseer is.



</doc>
<doc id="73554" url="https://af.wikipedia.org/wiki?curid=73554" title="NG gemeente Prieska">
NG gemeente Prieska

Die NG gemeente Prieska is 'n gemeente van die Nederduitse Gereformeerde Kerk in die Ring van Hopetown en Sinode van Noord-Kaapland. Die gemeente se middelpunt is die Noord-Kaapse dorp Prieska, hoewel die gemeentegrense sedert 1 Maart 2001 ook die dorpies Marydale en Niekerkshoop insluit toe albei dié gemeentes, gestig in onderskeidelik 1916 en 1904, tegelykertyd by Prieska ingelyf is. Die NG gemeente Vergesig (Copperton) is reeds op Sondag 22 November 1987 by Prieska ingelyf. 

Die gemeente Prieska is in 1878 afgestig van die moedergemeente, Victoria-Wes. Reeds op die vergadering van die Ring van Beaufort-Wes in 1874 is tot die afstigting van die gemeente besluit. Eers ná 'n tweede vergadering van die "Commissie voor de vermeerdering van Gemeenten", en wel op 11 Maart 1878, het die stigting 'n voldonge feit geword.

By afstigting het die gemeente bestaan uit 2 100 siele en 510 lidmate, en die grense het van Brakfontein aan die Grootrivier tot by Boegoeberg (die latere Groblershoop) gestrek. In die begin is die godsdiensoefeninge onder bokseile gehou, en later in 'n groot tent. Die Kaapse parlement het in 1880 deur 'n spesiale besluit 'n stuk grond vir 'n kerkgebou geskenk en op 8 September 1883 het die inwyding van die kerk plaasgevind.

Jare lank is die gemeente deur konsulent-leraars bearbei en eers aan die einde van 1880 is die eerste beroep op ds. S. H. Kuhn, met nog verskeie vergeefse beroepe daarna, uitgebring. Ds. August Ahrbeck was die eerste vaste leraar en is op 17 Januarie 1885 as proponent georden en bevestig. In 1906, tydens die bediening van ds. R.J. van Niekerk, die tweede leraar van die gemeente, is 'n nuwe pastorie gebou.

Die C.J.V.-saal is deur die derde leraar, ds. A G.T. Venter, gebou en die hoeksteen is gelê op 7 Oktober 1911. Reeds voor die koms van die vierde leraar, ds. W.J. du Toit, wat op 12 Februarie 1916 bevestig is, is gevoel dat daar met die oog op meer ruimte 'n nuwe kerk gebou moes word. Op 6 Desember 1919 is die hoeksteen van die teenswoordige kerkgebou dan deur hom gelê, en kon hy op 20 Augustus 1921 ingewy word. Opgegroei in die Westelike Provinsie, en met 'n voorliefde vir die ou Kaaps-Hollandse boustyl, het die leraar gesorg dat al die gewels en selfs die pragtige toring met 'n Hollandse gewel-effek gebou sou word. Hierin is die toring seker uniek in Suid-Afrika. Dit is nog tydens sy bediening wat die Jubelfees (50-jarige bestaan) van die gemeente op waardige wyse vanaf 30 Augustus tot 2 September 1928 gevier is. Omstreeks 1952 is die orrel herbou en gemoderniseer, en ook so versterk dat dit die kragtigste orrel in die Noordweste sou wees.

In daardie jaar het die lidmaattal van die gemeente reeds op 1 075 gestaan en was die gemeente sterk sendingbewus. Die 15 skole van 1928 is volkome gesentraliseer en saamgetrek in 'n hoër- en laerskool op die dorp, met vroeër twee Goeie-Hoop-losieshuise.

Reeds in 1896 is al gedink aan die aankoop van die plaas Modderfontein as setel vir ’n dorp, maar die plan is kort daarna weer laat vaar. Vanaf 1890 is buitekerk op Modderfontein (Niekerkshoop) gehou. In 1893 was daar blykbaar weer sprake van die stigting van ’n dorp (en gemeente). Lidmate van die Prieska-gemeente wat woonagtig was aan die Griekwastadse kant van die Oranjerivier (lidmate te Koegas) rig ’n versoekskrif: Hulle wil onder geen omstandighede opgeneem word onder die nuwe gemeente (‘Modderfontein’) nie. Die kerkraad voldoen aan die versoek.

Die dorp Niekerkshoop is deur die broers J.P. en J.D. van Niekerk in 1899 aangelê op ’n vrugbare plaas met die naam Modderfontein. Die dorp het ’n standhoudende fontein gehad. Met sy honderde groen bome het die dorp "enigsins het aansien heeft van een bôlands dorp". Dorpstigting het die drang na die stigting van ’n gemeente laat toeneem. Daarvoor moes vooraf verlof gekry word vanaf Griekwastad en Prieska, omdat ’n aansienlike deel uit hierdie twee gemeentes by die te stigte gemeente gevoeg sou word. Prieska is teen die stigting van die gemeente gekant.

Die NG gemeente Niekerkshoop is deur die ringskommissie van Dutoitspan op 29 Maart 1904 gestig. Voor die stigting is die Woord en die sakramente om die beurt deur predikante van Prieska en Griekwastad bedien. Van die gemeente Griekwastad is ’n aansienlike deel afgesny om die gemeente Niekerkshoop te vorm.
Ná afstigting het die konsulent, ds. P.T. Stroebel van Griekwastad die eredienste waargeneem. Omdat daar nog geen kerkgebou was nie, moes die pakhuis van die broers Van Niekerk vir eredienste gebruik word.

Op die eerste kerkraadsvergadering word die aanbod van die Van Niekerk broers aangeneem om ’n kerkgebou op te rig en vir tien jaar te huur. Die kansel, banke en lampe het van Robertson se kerk gekom. In Februarie 1906 is die kerk klaar gebou. Toe die huur in 1916 verstryk, is die kerkgebou deur die kerkraad aangekoop. Die kerk het sitplek vir 300 mense gehad. Die gemeente het in die stadium ’n sieletal van 1,400 gehad en tydens nagmaalsgeleenthede was die kerkgebou te klein. 
Die eerste leraar was ds. J.R. Hugo en hy is in Januarie 1907 bevestig. Hy is in die tuig, in die jeugdige ouderdom van 38 jaar, oorlede. ’n Marmerplaat hang binne die kerk ter herinnering aan hom. Ds. J.A. van Zijl le Roux het hom opgevolg en hy is in Mei 1915 bevestig. Hy het die voorreg gehad om die Woord op die kansel (wat vanaf Robertson gekom het) te verkondig. Die kansel het vir hom groot emosionele waarde gehad: sy vader het voor dié kansel belydenis van geloof afgelê en is ook voor die kansel in die huwelik bevestig. Hyself is ook gedoop en het voor dié kansel belydenis van geloof afgelê.

Die geskiedenis van die destydse NG gemeente Marydale kan teruggespoor word na 1903 toe G.P. Snyman sy plaas Kalkput in erwe laat uitmeet en as kerkdorp met die naam Marydale aan die NG Kerk geskenk het. Marydale sou egter eers in 1917 as dorp geproklameer word. Marydale was ’n mooi, vrugbare, waterryke dorp wat baie belofte ingehou het. Die dorp het dorpsgronde vir weiding van byna 9 000 morge gehad. Marydale was 2 myl van die Draghoender-spoorwegstasie.

Die naam van die gemeente kom van Maria, die naam van die eggenote van ene P.G. Snijman, die oorspronklike eienaar van die plaas Witputs. Hy het by die stigting van die gemeente nog 108 onverkoopte erwe aan die kerkraad vir £950 verkoop. Hy het tevore alreeds 11 erwe geskenk vir ’n kerk, pastorie en geboue.

In 1904 verskyn ’n deputasie van Marydale voor die kerkraad van Prieska om te vra vir die stigting van ‘n gemeente. Die kerkraad was egter oortuig dat die tyd nog nie ryp was nie. In 1905 begin Prieska met kwartaallikse buitedienste te Marydale. Die mense van Marydale het hierdie dienste so waardeer en die inwonertal het so toegeneem, dat die Kerkraad in 1911 besluit om ‘n ekstra diens saam met die kwartaallikse dienste te hou. Vanaf 1915 kon die predikant van Prieska per trein na Marydale reis vir die buitedienste.

In 1916 word prop. C.J. Brink aangestel as hulpleraar om vir ses maande evangeliese werk op Marydale te doen. Die gemeente is op 10 November 1916 deur die ringskommissie van Britstown gestig. Die kerkraad is op 23 Desember bevestig en hulle het dadelik besluit om die dorp vir £950 oor te neem. Die skoolgebou is aanvanklik as aanbiddingsplek gebruik.

Dié gemeente is op 1 Maart 2001 by Prieska ingelyf.

Die NG gemeente Vergesig was 'n dogtergemeente van Prieska op die Noord-Kaapse myndorpie Copperton. Vroeg in 1969 is koper op die plaas Vogelstruisbult ontdek. Teen Oktober en November daardie was daar reeds soveel lidmate hier dat Prieska besluit om ’n ekstra wyk hier te stig. Teen 1972 was die sieletal van die kerk op Copperton sowat 500. Die skoolgebou was toe nie meer geskik vir dienste nie. ’n Derde leraar word beoog en in Oktober 1974 is die pastorie voltooi. In 1975 begin ds. Ben Smit sy werksaamhede te Copperton. Die gemeente Vergesig is op 9 Maart 1975 gestig. In 1985 was hier net 176 doop- en 285 belydende lidmate. Vergesig-gemeente ontbind op Sondag 22 November 1987 en skakel in by Prieska.





</doc>
<doc id="73557" url="https://af.wikipedia.org/wiki?curid=73557" title="Swartvlerkkorhaan">
Swartvlerkkorhaan

Die swartvlerkkorhaan of swartkorhaan ("Afrotis afra") is 'n voëlspesie in die pou familie Otididae.
Dit kom in Suid-Afrika voor.





</doc>
<doc id="73576" url="https://af.wikipedia.org/wiki?curid=73576" title="Jieyang">
Jieyang

Jieyang (Chinees: 揭阳) is 'n stad in die Chinese provinsie Guangdong met 'n bevolking van 5 877 025 in 2010. Die stad is in die suidooste van China geleë, oos van Hongkong en Macao aan die kus van die Suid-Chinese See. 

Jieyang grens in die ooste aan Sjantou, in die noordooste aan Chaotsjou, in die noorde aan Meitsjou en in die weste aan Sjanwei. 'n Groot deel van die Chinese bevolking in Pontianak en Ketapang in Indonesië, Johor Bahru in Maleisië, Singapoer, Kambodja en Thailand het uit Jieyang daarheen geïmmigreer.


</doc>
<doc id="73577" url="https://af.wikipedia.org/wiki?curid=73577" title="Liaocheng">
Liaocheng

Liaocheng (Chinees: 聊城) is 'n stad in die Chinese provinsie Sjandong met 'n bevolking van 5 789 900 in 2011. Die stad is in die ooste van China, aan die Keiserkanaal geleë. 

Liaocheng grens in die suidooste aan Jinan, in die noordooste aan Detsjou en in die suide aan Tai'an.


</doc>
<doc id="73578" url="https://af.wikipedia.org/wiki?curid=73578" title="Ghoelasj">
Ghoelasj

Ghoelasj (afgelei van Hongaars "gulyás [hús]" [ˈɡujaːʃ], letterlik "beeswagter(vleis)" ) is 'n vleisbrediegereg of soep wat sy oorsprong in Hongarye het en van vleis, groente, pasta, uie en speserye soos paprika (Hongaarse rooi peper) en karweisaad berei word. Die resep het lankal ook ingang tot die kookkuns van ander lande gevind sodat daar 'n groot verskeidenheid variante van die gereg bestaan. Ghoelasj geniet in Hongarye status as nasionale gereg en simbool van die land.

Die gereg, wat in ander lande "Ghoelasj", "Goelasj", "Gulasch", "Gulyas" of "Goulash" genoem word, staan in Hongarye self eintlik as "Pörkölt" of "Paprikás" bekend. Die eersgenoemde term verwys na geroosterde vleis, terwyl die tweede gereg met suurroom verfyn word en ongeag sy naam minder paprika bevat. Vir "Tokány", 'n derde variant, word die vleis in lang strepies gesny.

Die naam van die gereg is afgelei van die Hongaarse "gulyás" [ˈɡujaːʃ]. "Gulya" beteken "kudde, trop" of "vee, beeste" in Hongaars, terwyl "gulyás" na 'n beeswagter verwys. Na die gereg is gaandeweg as "gulyás hús" verwys ("'n vleisgereg wat deur beeswagters berei word").

Die eerste verwysing na die term "gulyás" (in die betekenis van "veewagter") dateer van 1740, terwyl die naam van die bredie vir die eerste keer in 1787 in 'n publikasie voorkom. Omrede Latyn nog tot en met 1844 as Hongarse ampstaal gebruik is, is daar geen ouer beskrywings van die gereg nie. In moderne Hongaars word "gulyás" steeds in albei betekenisse – vleisgereg/sop en beeswagter – gebruik.

Ghoelasj is 'n gekruide bredie wat van bees- of kalf-, maar ook vark-, lam-, skaap- of perdevleis berei word. Paprika, 'n spesery wat van die rissieplant gemaak word, speel 'n sentrale rol in alle resepvariante (in Hongarye word ook paprikapasta gebruik), naas rissies en uie, dikwels ook karwy en knoffel, aartappels, suurkool, sampioene en ander bestanddele. Paprika en rissies het eers relatief laat ingang tot die Hongaarse kookkuns gevind en kom in 18de eeuse kookboeke nog nie voor nie.

Die oorspronge van ghoelasj strek terug tot in die Middeleeue. Destyds was dit nog 'n eenvoudige sop van geroosterde vleis en uie wat deur Hongaarse beeswagters op 'n oop vuur berei is. Rooi peper was in dié tyd in Europa nog onbekend.

Ghoelasj het sy oorsprong in die Poesta, 'n graslandskap in die Groot Hongaarse Laagvlakte wat as eksklawe van die Eurasiese Steppe beskou word, maar kom daarnaas in die hele Pannoniese Laagvlakte voor en het intussen ingang tot die kookkuns van baie lande gevind. Die Hongaarse naam "gulyás" kan as "wildernis" of "weiveld" vertaal word. Die Poesta met sy kontinentale klimaat het vanaf die Middeleeue tot in die 19de eeu inderdaad as weiveld vir groot troppe beeste gedien. Tienduisende beeste is na die groot Europese veemarkte in Morawië, Wene, Neurenberg en Venesië gedryf. Beeswagters het seker gemaak dat daar steeds 'n "siek" bees was wat op die pad geslag moes word en hulle van vleis vir die gewilde ghoelasj-maaltyd voorsien het.

'n Gereg, wat van goedkoop bestanddele berei en in groot hoeveelhede stadig gaargemaak kon word, was nie net by veewagters nie, maar ook by soldate gewild. Die Hongaarse dagblad "Magyar Merkurius" berig in 1793 as deel van sy oorlogverslaggewing oor Hongaarse magte wat êrens langs die Ryn teen Franse troepe geveg het en op "21 Augustus, toe hulle besig was om 'n "gulyás" te berei, deur Franse soldate aangeval is".

Weense ghoelasj (wat in Oostenryk as "Rindsgulasch" of "Saftgulasch" bekendstaan) het, anders as die oorspronklike Hongaarse "pörkölt", eers teen die begin van die 19de eeu ingang tot die Donaumetropool se kookkuns gevind toe die 39ste Hongaarse Infanterie-Regiment daar gestasioneer is. In Wene is ghoelasj een van die klassieke disse wat sowel in kroeë asook gesofistikeerde restaurante bedien word. Op die spyskaarte is meestal 'n klein en 'n groot Gulyas te vinde.

Alhoewel "Gulyas-hus" teen die einde van die 18de eeu as Hongarye se nasionale dis beskou is, is dit eerder met landelike kookkuns verbind. Ook paprika of rooi peper, wat ná die ontdekking van Amerika ingang tot die dieet van Europeërs gevind het, is hoofsaaklik in plattelandse gemeenskappe geniet. Vir Hongaarse adellikes was die gereg nogtans 'n simbool van Hongarye se besondere nasionale kultuur binne die veelvolkerestaat Oostenryk-Hongarye.

Kookboeke het hulle gewoonlik beperk tot burgerlike eetgewoontes, en aangesien net 'n klein minderheid van die Oostenryks-Hongaarse bourgeoisie Hongaars as huistaal gebesig het, is geen resepboeke in hierdie taal gepubliseer nie. So het die eerste ghoelasj-resep in 1819 in 'n Praagse koekboek verskyn. Die resep het vinnig na ander gebiede en lande buite Hongarye versprei, en naas bees- en kalfvleis is nou ook vark-, skaap- en perdevleis vir die gereg gebruik. In Oostenryk kom die eerste verwysing na "Ungarische Kolaschfleisch" (met paprika of "Turkse peper") en "Wiener Kolaschfleisch" (sonder paprika, slegs met swart peper gekruie) in die hoofstuk "Eingemachtes" ("ingemaakte kos") in Anna Dorn se "Groot Weense Kookboek" ("Großes Wiener Kochbuch") van 1827 voor. In latere uitgawes het sy die gereg "Ungarisches Gulyásfleisch" genoem.

Die gereg het vinnig gewild geraak en is in 'n groot verskeidenheid variante berei. Vanaf die middel van die 19de eeu het die resep ook ingang tot Duitse kookboeke gevind. Ghoelasj-sop was 'n basiese gereg vir die Duitse leër nadat nuwe veldstowe vir militêre gebruik in die laat 19de eeu ingevoer is. Na hierdie stowe is sedert die Eerste Wêreldoorlog in die omgangstaal as "Gulaschkanone" ("ghoelasj-kanon") verwys.


</doc>
<doc id="73580" url="https://af.wikipedia.org/wiki?curid=73580" title="Suzhou">
Suzhou

Die term Suzhou kan verwys ná:



</doc>
<doc id="73581" url="https://af.wikipedia.org/wiki?curid=73581" title="Suzhou, Anhui">
Suzhou, Anhui

Suzhou (Chinees: 宿州) is 'n stad in die Chinese provinsie Anhui met 'n bevolking van 5 353 000 in 2010. Die stad is in die ooste van China geleë. Suzhou grens in die suidweste aan Huaibei en in die suide aan Bengbu.


</doc>
<doc id="73582" url="https://af.wikipedia.org/wiki?curid=73582" title="Weinan">
Weinan

Weinan (Chinees: 渭南) is 'n stad in die Sjinese provinsie Sjaanxi met 'n bevolking van 5 520 772 in 2010. 

Die stad is in die sentrum van China geleë. Weinan is in 668 v.C. gestig en is ná Xi'an die tweede grootste stad van die provinsie Sjaanxi volgens bevolking.


</doc>
<doc id="73583" url="https://af.wikipedia.org/wiki?curid=73583" title="Zhaotong">
Zhaotong

Zhaotong (Chinees: 昭通) is 'n stad in die Chinese provinsie Yunnan met 'n bevolking van 5 459 000 in 2010. 

Die stad is in die suidweste van China, oos van die grens met Mianmar en noord van die grens met Viëtnam geleë.


</doc>
<doc id="73584" url="https://af.wikipedia.org/wiki?curid=73584" title="Yuncheng">
Yuncheng

Yuncheng (Chinees: 运城) is 'n stad in die Chinese provinsie Shanxi met 'n bevolking van 5 134 794 in 2010. 

Die stad is in die ooste van China, suid van Beijing en Tianjin geleë. Yuncheng grens in die noorde aan Linfen en in die ooste aan Jincheng.


</doc>
<doc id="73586" url="https://af.wikipedia.org/wiki?curid=73586" title="Johann Sadie">
Johann Sadie

Johann Sadie (* 23 Januarie 1989) is ’n rugbyspeler wat vir die Cheetahs as ’n senter speel in die Curriebeker en die Superrugbyreeks. Hy het Suid-Afrika op junior vlak verteenwoordig in 2008 en 2009.


</doc>
<doc id="73587" url="https://af.wikipedia.org/wiki?curid=73587" title="Philip van der Walt">
Philip van der Walt

Philip van der Walt (* 14 Julie 1989) is ’n rugbyspeler wat vir die Cheetahs as ’n flank en agsteman speel in die Curriebeker en die Superrugbyreeks.

In Junie 2014 is aangekondig dat Van der Walt sy rugbyloopbaan in Frankryk by die klub Biarritz Olympique sal voortsit.

Op 6 Junie 2015 is aangekondig dat Van der Walt terugkeer na Suid-Afrika en aansluit by die Sharks vir die 2015 Curriebekerseisoen.


</doc>
<doc id="73588" url="https://af.wikipedia.org/wiki?curid=73588" title="Pieter Labuschagne">
Pieter Labuschagne

Pieter Labuschagne (* 11 Januarie 1989 in Pretoria) is ’n rugbyspeler wat tans flank speel vir die Sunwolves in die Superrugbyreeks. Hy het tot in 2014 vir die Vrystaat Cheetahs in die Curriebekerreeks gespeel.

Gedurende 2013 word hy deel van die Springbokgroep, maar het nog nie in 'n toets gespeel nie.

By die Rugbywêreldbeker in 2019, het hy sy internasionale toets-debuut vir Japan gespeel.



</doc>
<doc id="73589" url="https://af.wikipedia.org/wiki?curid=73589" title="Andries Ferreira">
Andries Ferreira

Andries Ferreira (* 29 Maart 1990) is ’n rugbyspeler wat vir die Goue Leeus as ’n slot speel in die Curriebeker en vir die Lions in die Superrugbyreeks. Hy het vir die Suid-Afrikaanse Skolespan gespeel in 2008.

Ferreira het in 2014 aangekondig dat hy ’n kontrak met die Italiaanse klub Zebre geteken het. In 2015 het hy na Suid-Afrika teruggekeer en hom by die Goue Leeus aangesluit.


</doc>
<doc id="73591" url="https://af.wikipedia.org/wiki?curid=73591" title="Nevill Ground">
Nevill Ground

Nevill Ground (Afrikaans: "Nevill-gronde") is 'n krieketveld in Royal Tunbridge Wells, Kent, Engeland. Dit was die gasheer vir 'n internasionale eendagwedstryd tydens die Krieketwêreldbeker 1983 tussen Indië en Zimbabwe. Nevill Ground is bekend vir die Rododendron-struike wat rondom die veld groei.


</doc>
<doc id="73592" url="https://af.wikipedia.org/wiki?curid=73592" title="Sandrivier (Mpumalanga)">
Sandrivier (Mpumalanga)

Die Sandrivier (ook genoem Manyeletirivier) is 'n rivier in die laeveld van Mpumalanga, Suid-Afrika.

Dit vloei suidooswaarts deur die Sabi Sand-wildreservaat en sluit aan by die Sabierivier ongeveer 13 km oos van Skukuza ruskamp in die Krugerwildtuin by .



</doc>
<doc id="73594" url="https://af.wikipedia.org/wiki?curid=73594" title="Rooistertmôrelyster">
Rooistertmôrelyster

Die rooistertmôrelyster ("Cichladusa ruficauda") is 'n voëlspesie in die Muscicapidae familie.

Dit kom voor in Angola, Sentraal-Afrikaanse Republiek, Republiek van die Kongo, Demokratiese Republiek van die Kongo, Ekwatoriaal-Guinee, Gabon en Namibië.

Sy natuurlike habitat is subtropiese of tropiese droë bosse en subtropiese of tropiese struikveld.



</doc>
<doc id="73597" url="https://af.wikipedia.org/wiki?curid=73597" title="Huiltinktinkie">
Huiltinktinkie

Die huiltinktinkie ("Cisticola lais") is 'n voëlspesie in die "Cisticolidae"-familie.

Dit kom voor in Angola, Kenia, Lesotho, Malawi, Mosambiek, Suid-Afrika, eSwatini, Tanzanië, Uganda, Zambië en Zimbabwe.

Sy natuurlike habitat is subtropiese of tropiese grasvelde.




</doc>
<doc id="73614" url="https://af.wikipedia.org/wiki?curid=73614" title="Gedaantewisseling">
Gedaantewisseling

Baie insekte ondergaan 'n volledige of 'n onvolledige gedaantewisseling of metamorfose. Dit is 'n verandering van die uiterlike vorm en voorkoms in die ontwikkeling van die insek.

Exopterygota, insekte soos skoenlappers, vlieë, kewers, bye en miere ondergaan 'n volledige gedaantewisseling. Uit die eiers kom 'n larwe sonder vlerke. Hulle lyk glad nie soos die volwasse insek nie.
Vir 'n skoenlapper is dit byvoorbeeld 'n rusper wat net een doel het: om te vreet en te groei. 

Die larwe vervel vier of vyf keer en soek 'n stewige oppervlak om hom daaraan vas te heg en te verander in 'n papie. Die papie is onbeweeglik en hormone lei tot 'n ingewikkelde proses van inwendige verandering. Organe verdwyn of word gevorm, soos vlerke by 'n vlinder. 

Uiteindelik bars die papie se dop oop en die volwasse insek kom te voorskyn. Die volwasse vorm het dikwels net een doel: om 'n maat vind en voort te plant.
<br clear="all">

By Endopterygota, insekte soos sprinkane, termiete, hottentotsgotte
kom daar ook 'n larwe sonder vlerke uit die eiers, die nimfe, wat egter baie soos die volwasse insek lyk. Hulle vervel verskeie kere totdat hulle volwasse word, sonder 'n papiestadium. 


</doc>
<doc id="73622" url="https://af.wikipedia.org/wiki?curid=73622" title="Vivian Solomons">
Vivian Solomons

Vivian Solomons (19 September 1952 – 13 April 1984) was ’n geskiedenisonderwyser; inspekteur van onderwys, Afrikaanse akteur en TV-aankondiger. Hy is in April 1984 oorlede kort nadat hy op Vrydag die 13de in ’n motorongeluk was.

Solomons het in die laat 1970's en vroeë 1980's naam gemaak in ’n paar toneelstukke, onder meer Athol Fugard se "Statements After an Arrest Under the Immorality Act" in 1979 in die Markteater in Johannesburg saam met Wilma Stockenström en Adam Small se "Kanna, Hy Kô Hystoe" in 1981 in die Staatsteater in Pretoria saam met Wilna Snyman.

Op 6 Julie 1983 het hy die eerste bruin aankondiger op die destydse "wit" kanaal TV1 geword. Hy is in 1984 ná ’n motorongeluk dood te midde van omstredenheid – daar was glo ’n oponthoud om hom in die hospitaal te kry omdat nie besluit kon word of hy bruin of wit is nie.



</doc>
<doc id="73630" url="https://af.wikipedia.org/wiki?curid=73630" title="Sceptre (skip)">
Sceptre (skip)

Tydens die eerste Britse besetting van die Kaap die Goeie Hoop het die H.M.S. Sceptre op 5 November 1799 met 'n noordwester storm in Tafelbaai vergaan. Weens die groot aantal verminkte lyke is dit een van die ergste skeepsrampe in Suider-Afrika.

Hierdie Britse oorlogskip met 64 kanonne is in 1781 aan die mond van die Teemsrivier gebou. Die tonnemaat van 1398 maak dit 'n groot skip vir die tyd.

Vroeg in November lê die Sceptre en 14 ander skepe voor anker in Tafelbaai. Die Sceptre was swak onderhou en sy romp was al deels verrot. Op Vrydag 5 November steek 'n besonder kwaai en onverwagte noordwester storm op. Die see het al hoe ontstuimiger geword. Met die gevolg dat al die Sceptre se ankerkabels breek. Boonop ontstaan 'n brand in die buskruitmagasyn, maar 'n hoë brander blus die vuur betyds en voorkom dat die skip ontplof. Geen hulp het van die strand af gekom nie. Baie van die bemanning spring oor boord waar hulle deur die baie wrakstukke van die vrot skip en die rotsrif vermink word. Die wind dryf die wrakstukke van die skip op die Sceptre-rif voor die Woodstock-strand regoor Fort Knokke (vandag die opgevulde terrein van die Royal Cape-jagklub).

Ongeveer 360 man het in die ramp omgekom insluitende kapt. Valentine Edwards. Slegs 'n 50 seelui het die ramp oorleef, maar hiervan het later nog 9 aan hul wonde beswyk. Verskeie van die ander skepe in die baai het ook gestrand, maar sonder enige lewensverlies.



</doc>
<doc id="73632" url="https://af.wikipedia.org/wiki?curid=73632" title="Witvlei">
Witvlei

Witvlei is 'n bewoonde nedersetting in die Steinhausen-kiesafdeling, Omaheke-distrik, Namibië, geplaas op die B6-pad tussen Windhoek en Gobabis. Dit is bekend vir die vervaardiging van hoë kwaliteit vleis.

Witvlei se dorp se raadslede is:


</doc>
<doc id="73646" url="https://af.wikipedia.org/wiki?curid=73646" title="Spaanse verowering van Yucatan">
Spaanse verowering van Yucatan

Die Spaanse verowering van Yucatan was 'n baie belangrike onderdeel van die Spaanse kolonisering van die Amerikas. Die koms van die Spanjaarde het die einde vir die laaste Majastede beteken. Die veldtogte teen die Majas is ná die Ontdekking van die Amerikas onder Christophorus Columbus deur die conquistador Hernán Cortés in die vroeë 16de eeu begin en het ook die verowering van Guatemala saam met Petén ingesluit. In teenstelling met die Spaanse verowering van die Asteekse Ryk en die Spaanse verowering van die Inka-ryk is die totale verowering van Yucatan eers in 1697 beëindig. Met die verowering is die skiereiland is die Vise-Koninkryk Nieu-Spanje gestig en by die Spaanse Ryk ingelyf.



</doc>
<doc id="73653" url="https://af.wikipedia.org/wiki?curid=73653" title="Sabi Sand-wildreservaat">
Sabi Sand-wildreservaat

Sabi Sand is 'n wildreservaat geleë aangrensend aan die Krugerwildtuin in die laeveld van Mpumalanga, Suid-Afrika, wat ook deel uitmaak van die Groter Limpopo Oorgrenspark. Die Newington-ingangshek is by noordwes van Krugerhek en Skukuza.

Die wildtuin se naam is afkomstig van die Sabie- en Sandriviere wat daardeur vloei. Die oppervlak van die reservaat is 65 000 hektaar en dit deel 'n nie-omheinde grens van 50 km met die Krugerwildtuin aan sy oostekant.

Die reservaat beskik oor 'n groot verskeidenheid vrylopende wildsoorte: die Groot vyf (leeu, luiperd, witrenoster, buffel, olifant), sebra, kameelperd, klipspringer, steenbok, rooibok, rooijakkals, blouwildebees, rooihartbees, njala, koedoe, eland, duiker, kaapse bobbejaan, jagluiperd, afrikaanse siwet, seekoei, grootkolmuskeljaatkat, hiëna, rietbok, kolhaas, nagapie, witkwasjakkals, swartkwasmuishond, boomeekhoring, blouaap, vlakvark, ystervark, vaalboskat, waterbok, wildehond en witstertmuishond. Voëllewe sluit in saalbek-ooievaar, aasvoël, veereier, asook heelwat reptiele en ongewerweldes.



</doc>
<doc id="73657" url="https://af.wikipedia.org/wiki?curid=73657" title="Helgard Müller">
Helgard Müller

Helgard Müller (* 1 Junie 1963, Bloemfontein) is ’n oud-Springboksenter en het ook vir die Vrystaat senter en vleuel gespeel.

Müller is in 1981 gekies vir die Suid-Afrikaanse Skolespan. In 1984 is Müller genomineer vir die Suid-Afrikaanse Rugbyvoetbalunie se Jong Speler van die Jaar. Müller het vir die Springbokke uitgedraf as plaasverwanger teen die Nieu-Seelandse Kavaliers in 1986 en teen ’n Wêrelduitnodigingspan in 1989, albei keer as reserwe. Hy het ook in drie toerwedstryde gespeel en het dus vyf keer die groen-en-goud oor sy kop getrek. Toe die Vrystaat in 1997 in die Super 12-kompetisie gespeel het was Müller die kaptein. Muller kan hom ongelukkig ag deur nie meer wedstryde vir die Springbokke te gespeel het nie en hy moes teen mense soos Danie Gerber, Michael du Plessis en Faffa Knoetze meeding.

Müller het in sy rugbyloopbaan die Vrystaat in 142 Curriebekerwedstryde gespeel en in geheel 245 in Vrystaatkleure, hetsy op junior vlak, in toerwedstryde, die Vodacombeker of Super 12.

Buiten rugby het Müller ook die Vrystaat in krieket verteenwoordig. Hy het in 6 wedstryde gespeel met ’n kolfgemiddeld van 8.83 en ’n boulgemiddeld van 55.66.



</doc>
<doc id="73659" url="https://af.wikipedia.org/wiki?curid=73659" title="Yvonne Bryceland">
Yvonne Bryceland

Yvonne Bryceland (18 November 1925 – 13 Januarie 1992) was ’n Suid-Afrikaans gebore aktrise. Sy is as Yvonne Heilbuth in Kaapstad gebore en het as bibliotekaresse by ’n koerant gewerk voordat sy ’n aktrise geword het.

Bryceland het haar teaterdebuut in 1947 in "Stage Door" gemaak. Van 1969 tot '71 was sy by Kruik, waar sy onder meer in "Rosencrantz and Guildenstern are Dead" gespeel het. Van die bekendste toneelstukke waarin sy opgetree het, is deur Athol Fugard geskryf: "People are Living There", "Hello and Goodbye", "Boesman and Lena", "Orestes" en ander.

Sy en haar man, Brian Astbury, het in 1972 die eerste nierassige teater in die land, Die Ruimte, in Kaapstad geopen. Van die talle stukke waarin sy daar opgetree het, was die openingstuk, Fugard se "Statements After an Arrest Under the Immorality Act", "Fragments", "The Glass Menagerie", "Othello Slegs Blankes", "Ruffian on the Stair", "The Bitter Tears of Petra Von Kant". 

Bryceland het ook in verskeie stukke in die Markteater in Johannesburg opgetree, soos in "People Are Living There" saam met Wilson Dunster en Danny Keogh in 1977, in Brecht se "Mother Courage" saam met Aletta Bezuidenhout in 1977, en in "The Road to Mecca" saam met Elize Cawood en Louis van Niekerk in 1984. 

In 1979 het Bryceland en Astbury Die Ruimte toegemaak en na Londen verhuis, waar sy vir die National Theatre Company gewerk en verskeie pryse gewen het, soos die Laurence Olivier-teaterprys en die Evening Standard-prys. Sy het ook in die rolprentweergawes gespeel van die meeste van Fugard se toneelstukke, soos "The Road to Mecca", ook met Fugard en Kathy Bates, wat internasionaal versprei is.

Sy is in 1992 in Londen dood. Die president van Suid-Afrika se Orde van Ikhamanga in Silwer is ná haar dood aan haar toegeken. 






</doc>
<doc id="73660" url="https://af.wikipedia.org/wiki?curid=73660" title="Brian Astbury">
Brian Astbury

Brian Astbury was ’n fotograaf, regisseur, ontwerper en medestigter van die teater Die Ruimte in Kaapstad. 

Hy het kuns en fotografie studeer. In 1972 het hy, sy vrou, Yvonne Bryceland, Athol Fugard en ander gevoel daar is ’n behoefte aan ’n nierassige, eksperimentele teater en so is Die Ruimte in Langstraat, Kaapstad, gebore. Hy was die algemene bestuurder, direkteur, ontwerper en fotograaf. In die sewe jaar van die teater se bestaan was hy die regisseur van "The Sun King", "A Thousand Clowns", "The Tiger", "Treats", "What the Butler Saw", "Children of the Wolf", "Dracula", "Going to Pot", "Old King Cole", "Play It Again, Sam" en ander toneelstukke.

Hy het ook die ligte en toneeldekor ontwerp vir verskeie produksies. Verder was hy die medeskrywer van ’n paar stukke wat in Die Ruimte opgevoer is, soos "Zombie" en "The Leonardo Was Right – an Investigation of Guilt". Hy was ’n goeie fotograaf wat baie foto's geneem het van opvoerings in die teater, en in 1979 het hy ’n boek oor Die Ruimte geskryf wat geïllustreer is met van dié foto's.

In 1979 het Bryceland en Astbury Die Ruimte toegemaak en na Londen verhuis, waar sy haar loopbaan voortgesit het. Astbury het steeds foto's geneem en toneelklasse gegee. In 2011 het hy ’n boek gepubliseer oor die opleiding van akteurs, "Trusting the Actor".


</doc>
<doc id="73661" url="https://af.wikipedia.org/wiki?curid=73661" title="Louis van Niekerk">
Louis van Niekerk

Louis van Niekerk (gebore 27 Junie 1935) is ’n Afrikaanse verhoog-, rolprent- en TV-akteur en ’n teaterregisseur. 

Van Niekerk het op 12-jarige ouderdom begin toneelspeel. Sy eerste rol was in Babs Laker se "Ek onthou vir Mamma". Hy het as ’n vryskutakteur gewerk totdat hy in 1965 by die Transvaalse Raad vir Uitvoerende Kunste (Truk) aangesluit het. Hy het ’n diep stem en sterk verhoogpersoonlikheid gehad en diep spore by Truk getrap. Van sy bekendste rolle was Dogoman in P.G. du Plessis se "Nag van Legio", Mattewis in Mikro se "Mattewis en Meraai" en Giel in Du Plessis se "Siener in die Suburbs". In 1975 het hy die titelrol gespeel in François Swart se Afrikaanse produksie van "Othello", ook met Sandra Prinsloo en Marius Weyers. 

Omstreeks 1978 was Van Niekerk Truk se toneelhoof. In die 1980's het hy Truk se artistieke direkteur geword. Hy het die regie van omtrent 25 stukke behartig en was oor die verloop van 33 jaar betrokke by meer as 200 produksies vir Truk, waar hy vier merietetoekennings ontvang het. Van die talle toneelstukke wat hy geregisseer het, is "Kanna Hy Kô Hystoe", "Die Vader", "Die Dagboek van Anne Frank", Chris Barnard se "Die Swanesang van Majoor Sommer" en Shakespeare se "Die Koopman van Venesië".

Van Niekerk het ook talle TV-rolle vertolk, onder meer in "Amalia, Die Vierde Kabinet, Fees van die Ongenooides, Getroud met Rugby, Agter Elke Man" en "Grondbaronne".

Hy het tot einde Augustus 2009 as toesighoudende vervaardiger van Egoli gewerk en is tans voorsitter van die Teaterbystandsfonds.

Van Niekerk was getroud met Lettie Scheepers. Sy is in 1983 oorlede.

In 1990 is hy vereer met die Erepenning vir Toneelkuns van die Suid-Afrikaanse Akademie vir Wetenskap en Kuns en het hy ook die Gerhard Beukes-prys ontvang. In 2005 het hy die Afrikoon-toekenning van die ATKV en die Naledi-prys vir lewenslange bydrae tot teater gewen. In 2012 het hy ’n Fiesta-prys gekry vir sy lewenslange bydrae tot die teater.





</doc>
<doc id="73662" url="https://af.wikipedia.org/wiki?curid=73662" title="Kristie">
Kristie

Die Kristie ("Polyamblyodon gibbosum") is 'n vis wat voorkom aan die ooskus van Afrika tussen Beira, Mosambiek en KwaZulu-Natal. In Engels staan die vis bekend as die "Cristie".





</doc>
<doc id="73664" url="https://af.wikipedia.org/wiki?curid=73664" title="Cristero-oorlog">
Cristero-oorlog

Die Cristero-oorlog (Spaans: "Guerra Cristera") was 'n burgeroorlog in Meksiko tussen die regering en boeremilisies, wat deur die Rooms-Katolieke Kerk ondersteun is, vanaf 1926 tot 1929. Hierdie opstand was teen antiklerikale bepalings van die Meksikaanse grondwet van 1917, maar asook teen inmenging van die sentrale regering teen die belange van die plattelandse gemeenskappe.

Die Meksikaanse Rewolusie was die grootste rebellie in die geskiedenis van Meksiko. Dit was veroorsaak deur die boere se oorweldigende vraag na land en vir sosiale geregtigheid. Die Rooms-Katolieke Kerk was versigtig om die rewolusie nie te ondersteun nie, wat by tye gedreig het vir die eiendomsreg van baie Meksikaners. Maar egter het die Calles' administrasie sy rewolusionêre hervormings ten opsigte van private eiendom, openbare onderwys en sosiale hervorming deur die Kerk bedreig gevoel. As 'n oplossing vir die kerk se invloed oor die Meksikaanse bevolking is antiklerikale klosules in die Grondwet aanvaar, waarmee 'n ​​10 jaar-lange vervolging van Katolieke, wat sal lei tot die dood van duisende mense, begin het. 

Tydens die Meksikaanse Rewolusie het die ateïstiese president Plutarco Elías Calles antiklerikale bepalings in die grondwet van Meksiko bygevoeg om die Rooms-Katolieke Kerk en sy geaffilieerde organisasies te onderdruk. Ná 'n tydperk van vreedsame protes teen die grondwet en regering het in 1926 skermutselings en in 1927 gewelddadige opstande begin. Die rebelle het hulself "Cristeros" genoem, in oproep van Jesus Christus onder die titel van "Cristo Rey" of "Christus die koning". Die oorlog is veral bekend vir die wapensmokkelary deur vroue en vir predikante, wat gemartel en vermoor is in die openbaar en later deur pous Johannes Paulus II heilig verklaar is.

Die oorlog het pous Pius XI se aandag getrek, wat tussen 1925 en 1937 'n aantal van pouslike ensiklieke geskryf het. Op 11 Desember 1925 het die pous "Quas Primas" oor die instelling van die Fees van Christus die Koning uitgereik. Op 18 November 1926 het hy "Iniquis Afflictisque" oor die vervolging van die Kerk in Meksiko uitgereik, waarin hy die gewelddadige anti-klerikale Kerkvervolging veroordeel. Ten spyte van die regering se belofte aan die kerk, het die vervolging van die Katolieke voortgegaan. In reaksie hierop het pous Pius XI op 29 September 1932 "Acerba Animi" uitgereik. Nadat die vervolging voortgegaan het, het hy "Firmissimam Constantiam" uitgereik en daarin sy teenkanting teen die "goddelose en korruptiewe skool" uitgedruk (bl. 22) en sy ondersteuning vir die Katoliese Aksie in Meksiko vir die derde agtereenvolgende keer met die gebruik van die plenaire toegewing op 28 Maart 1937.


</doc>
<doc id="73669" url="https://af.wikipedia.org/wiki?curid=73669" title="Acanthopagrus vagus">
Acanthopagrus vagus

Acanthopagrus vagus is 'n vis wat aan die ooskus van Afrika voorkom vanaf sentraal Mosambiek, suidwaarts tot by Swartvlei aan die Suid-Kaapse kus. In Engels staan die vis bekend as "Wandering seabream" en het tans nog nie 'n Afrikaanse naam nie.

Die vis was aanvanklik verwar met "Acanthopagrus berda". Die kop, lyf en vinne is silwer-wit van kleur. Die volwasse visse se anaalvin is geel en die membrane het 'n swarterige skynsel. Die boonste rand van die kieudeksel is swart en die punt van die pektoralevin is swart. Die vis word 60 cm lank en en weeg tot 3 kg.

As gevolg van die verwarring met "A. berda" is daar min inligting bekend omtrent die vis. Die vis se vleis is smaakvol.





</doc>
<doc id="73670" url="https://af.wikipedia.org/wiki?curid=73670" title="Bill Curry">
Bill Curry

Bill Curry (geb. 26 Maart 1931) is ’n Suid-Afrikaanse akteur en regisseur, en hy was waarskynlik die land se eerste bruin teater-ster in die middel van die apartheidsjare. Hy het in talle teaterproduksies en flieks soos Sing vir die harlekyn en Diamant en die dief gespeel.

Curry het sy loopbaan in Kaapstad se amateurteater begin toe hy 12 jaar oud was en was ewe tuis was in Afrikaans en Engels. Hy is in 1956 na Londen, waar hy gestudeer en ondervinding opgedoen het. In 1972 was hy een van die stigterslede van Die Ruimte, waar hy verskeie jare opgetree het saam met akteurs soos Yvonne Bryceland in toneelstukke soos "Snowhite & the Special Branch!" (Pieter-Dirk Uys, 1974).

In 1976 is hy Johannesburg toe waar hy onder meer in die Markteater opgetree het. Hy was saam met Joe Stewardson in John Steinbeck se "Of Mice and Men", saam met Bess Finney in "The Gin Game" en ook in Hennie Aucamp se "Met Permissie Gesê". Sy rol in Athol Fugard se "A Lesson from Aloes" was een van sy grootste rolle. Hy het dié rol ook later in die National Theatre in Londen vertolk saam met Marius Weyers en Shelagh Holiday.

In 1977 het hy, Chris Galloway, Dawie Malan en ander die eksperimentele teatergroep Fringe gestig, waar hy die regisseur van onder meer "The Riddle Machine" was.

In 1980 was hy in die Laager te sien in Israel Horowitz se "The Indian Wants the Bronx" saam met Michael Richard en Jonathan Rands, met Bobby Heaney as regisseur. In 1982 het ’n rol in Uys se "Hell is for Whites Only" gevolg. In 1989 het hy vir die Transvaalse Raad vir Uitvoerende Kunste (Truk) gespeel in Jean Genet se "The Blacks" en in 1993 was hy in Fugard se "Boesman and Lena". Hy was by Truk tot met die raad se ontbinding.



</doc>
<doc id="73671" url="https://af.wikipedia.org/wiki?curid=73671" title="Bontkiewiet">
Bontkiewiet

Die Bontkiewiet ("Vanellus armatus") is 'n voël wat aan die familie Charadriidae behoort.
Hierdie voël staan in Engels bekend as die "Blacksmith Lapwing/Plover".



</doc>
<doc id="73672" url="https://af.wikipedia.org/wiki?curid=73672" title="Fringe">
Fringe

Fringe was ’n eksperimentele teatergeselskap wat in 1977 in Kaapstad gestig is deur ’n groep akteurs, onder andere Dawie Malan, Chris Galloway en Bill Curry. Produksies sluit in "Exit the King, Deathwatch, Die Van Aardes van Grootoor, Info Scandals" en "The Haunted Host". Hulle het hoofsaaklik in Die Ruimte in Kaapstad opgetree, maar ook in die Baxter in dié stad en die Markteater in Johannesburg.


</doc>
<doc id="73673" url="https://af.wikipedia.org/wiki?curid=73673" title="Dawie Malan">
Dawie Malan

Dawie Malan (18 Desember 1949 – 1988) was ’n Suid-Afrikaanse akteur en regisseur. Hy was in 1977 ’n medestigter van die eksperimentele teatergeselskap Fringe. 

Malan is op 18 Desember 1949 op Upington gebore en het aan die Universiteit Stellenbosch drama studeer. Hy het liggaamlike gestremdheid en gesondheidsprobleme oorkom en homself as ’n invloedryke teenwoordigheid in die Kaapstadse teaterwêreld van die 1970's en vroeë 1980's gevestig. 

In dié tyd het hy in Die Ruimte in dié stad gewerk. Hy het onder meer opgetree in "Black Beauty and the Boss" (Pieter-Dirk Uys, Labia, 1976) en "Snowhite & the Special Branch!" (Uys, Labia, 1976). Hy het later regie gedoen, onder meer van "Die Trommel", "Eskoriaal", "Piekniek te Velde" en "Wooed and Viewed", terwyl hy steeds toneelgespeel het. Hy het ’n ruk lank vir die Kaaplandse Raad vir Uitvoerende Kunste (Kruik) en sy Suidwes-eweknie, Swaruk, gewerk.

Hy het daarna na Kaapstad verhuis, waar hy die alternatiewe teatergeselskap Fringe gestig het saam met onder andere Chris Galloway en Bill Curry. Vir hulle het hy die regie gedoen van "Exit the King", "Deathwatch", "Die Van Aardes van Grootoor", "Info Scandals", "The Haunted Host", "Farce About Uys" (Uys, 1983) en "Total Onslaught" 1984 (Uys, 1984). Van dié toneelstukke is ook in die Markteater in Johannesburg opgevoer. Hier het hy ook die regie gedoen vir "International Stud" en die Laager-teater help bou. Vir die Laager het hy ook verskeie stukke geregisseer. 

In 1981 was hy die regisseur van Uys se "Karnaval", met Magda Beukes, Lida Botha, Dale Cutts en Joey de Koker, in Upstairs at the Market in die Markteater.

Malan het ook in ’n paar rolprente opgetree. Hy is in 1988 oorlede.



</doc>
<doc id="73674" url="https://af.wikipedia.org/wiki?curid=73674" title="Laager">
Laager

Die Laager is ’n klein teaterruimte in die Markteater in Johannesburg wat in Augustus 1978 deur Pieter-Dirk Uys geopen is. Die konsep was ’n kafeeteater in die kontinentale styl. 

Die eerste opvoering in die Laager was Uys se satiriese melodrama "Die Van Aardes van Grootoor" onder regie van Dawie Malan. Dit is gevolg deur onder meer Uys se "Info Scandals" (1979), Kafka se "Report to the Academy" (met Marius Weyers, 1979) en Harvey Fierstein se "International Stud" (later deel van "Torch Song Trilogy", 1979).

Van die voorste toneelstukke in Suid-Afrikaanse teater is al hier aangebied.


</doc>
<doc id="73705" url="https://af.wikipedia.org/wiki?curid=73705" title="Kruik">
Kruik

Die Kaaplandse Raad vir die Uitvoerende Kunste (afgekort as Kruik of KRUIK) is in 1963 gestig nadat die Nasionale Teaterorganisasie die vorige jaar ontbind en deur vier provinsiale rade vervang is. Die doel was om die uitvoerende kunste in die Kaapprovinsie te bevorder. Die raad het ’n subsidie van die staat gekry om verskillende kunsvorms aan te bied en ’n teater te bedryf. 

Dit is geregistreer as ’n niewinsgewende vereniging en is bestuur deur ’n raad wat verteenwoordig is deur die provinsiale administrateur en verteenwoordigers van die provinsie, die stad Kaapstad, die departement van nasionale opvoeding, die sakesektor en kunstenaars.

Kruik het vier kunsvorms aangebied: orkes, opera, ballet en toneel. Die geselskappe het voltydse kunstenaars, tegniese en adminitratiewe personeel gehad. In 1994 moes die onderskeie geselskappe onafhanklik word. Kunstekaap is op 27 Maart 1999 gestig om Kruik te vervang. Hul basis, die Nico Malan-teater, is hernoem na die Kunstekaap-teatersentrum.


</doc>
<doc id="73710" url="https://af.wikipedia.org/wiki?curid=73710" title="Sukovs">
Sukovs

Die Streeksraad vir die Uitvoerende Kunste van die Oranje-Vrystaat (afgekort as Sukovs of SUKOVS) is in 1963 gestig nadat die Nasionale Teaterorganisasie ontbind en deur vier provinsiale kunsterade vervang is. Die doel was om die uitvoerende kunste in die Vrystaat te bevorder. Die raad het ’n subsidie van die staat gekry om verskillende kunsvorms aan te bied en ’n teater te bedryf.

In 1999 is die raad se naam verander na die Performing Arts Centre of the Free State (afgekort as Pacofs of PACOFS). Die ou Engelse naam was die "Performing Arts Council of the Orange Free State". Die Sand du Plessis-teaterkompleks in Markgraaffstraat, Bloemfontein, is Pacofs se tuiste. Dit is ’n groot veeldoelige sentrum wat op 1 Augustus 1985 geopen is


</doc>
<doc id="73717" url="https://af.wikipedia.org/wiki?curid=73717" title="Truk">
Truk

Die Transvaalse Raad vir die Uitvoerende Kunste (afgekort as Truk of TRUK) is op 3 Januarie 1963 gestig nadat die Nasionale Teaterorganisasie (NTO) ontbind en deur vier provinsiale rade vervang is. Die doel was om die uitvoerende kunste in die Transvaal te bevorder (die gebied wat nou beslaan word deur Gauteng, Mpumalanga, Noordwes en Limpopo). Die raad het ’n subsidie van die staat gekry om verskillende kunsvorms aan te bied en ’n teater te bedryf. 

Dit is geregistreer as ’n niewinsgewende vereniging en is bestuur deur ’n raad wat verteenwoordig is deur die provinsiale administrateur en verteenwoorigers van die provinsie, die stede Johannesburg en Pretoria, die departement van nasionale opvoeding, die sakesektor en kunstenaars. Dit het al die fisieke bates van die ou NTO geërf, onder meer verskeie teaters. In die 1980's het die Staatsteater in Pretoria ook bygekom.

Truk het vier kunsvorms aangebied: musiek, opera, ballet en toneel. Dit het klein begin met ’n personeel van omtrent 80 (kunstenaars, tegnici en skoonmakers ingesluit) en het gegroei tot ’n groot administratiewe en tegniese infrastruktuur met ’n aantal permanente geselskappe, insluitende vier toneelgeselskappe in een stadium. Tussen 1963 en 1981 het Truk 484 toneelstukke opgevoer met 18 957 optredes en ’n bywoningsyfer van byna 4,5 miljoen. Van dié stukke was plaaslik, ander was groot oorsese klassieke en moderne werke.

In die 1980's het die administrasie steeds gegroei, maar die permanente kunstenaars is geleidelik vervang met akteurs wat op ’n kontrak aangestel is. 



</doc>
<doc id="73721" url="https://af.wikipedia.org/wiki?curid=73721" title="Oom Samie se winkel">
Oom Samie se winkel

Oom Samie se winkel is 'n reisbestemming in die stad Stellenbosch. Die winkel is in die monumentale Dorpsstraat geleë. Dit is feitlik onveranderd sedert die stigting daarvan as 'n landelike handelspos in 1904. Ruilhandel is vroeërjare algemeen hier gedryf. Tans dien dit as 'n werkende winkel sowel as 'n museum. Besoekers kan lekkernye, vrugte, groente, handgemaakte strooibesems en ander kuns en kunsvlyt hier koop. Die wat niks wil koop nie kan hulle maar net aan die oudhede verwonder.



</doc>
<doc id="73723" url="https://af.wikipedia.org/wiki?curid=73723" title="Naruk">
Naruk

Die Natalse Raad vir die Uitvoerende Kunste (afgekort as Naruk of NARUK) is op 25 Julie 1963 gestig nadat die Nasionale Teaterorganisasie ontbind en deur vier provinsiale rade vervang is. Die doel was om die uitvoerende kunste in Natal (nou KwaZulu-Natal) te bevorder. Die raad het ’n subsidie van die staat gekry. 

Dit is geregistreer as ’n niewinsgewende vereniging en is bestuur deur ’n raad wat verteenwoordig is deur die provinsiale administrateur en verteenwoordigers van die provinsie, die stede Durban en Pietermaritzburg, die departement van nasionale opvoeding, die sakesektor en kunstenaars.

Naruk het vier kunsvorms aangebied: musiek, opera, ballet en toneel. Dit het klein begin met 210 vertonings in 1964 en gegroei tot die tweede grootste streekskunsteraad in Suid-Afrika in die 1980's, met 700 werknemers en ’n program van toneel, musiekspele, simfoniekonserte, opera, ballet en skooltoere.

In 1986 het die Playhouse-kompleks geopen as die amptelike tuiste van Naruk. In die laat 1980's is die staatsubsidies verklein en Naruk het weer ’n transformasie ondergaan; tussen 1993 en 1994 is dit herstruktureer en meer as 200 werknemers is afgedank of ’n pakket aangebied. In 1995 is Naruk vervang met die Playhouse Company. 


</doc>
<doc id="73730" url="https://af.wikipedia.org/wiki?curid=73730" title="Pacofs">
Pacofs

Die Performing Arts Centre of the Free State (afgekort as Pacofs of PACOFS) het sy nuwe naam in 1999 gekry. Dit was voorheen in Afrikaans bekend as Sukovs, of die Streeksraad vir die Uitvoerende Kunste van die Oranje-Vrystaat (Engels: "Performing Arts Council of the Orange Free State").

Die tuiste van Pacofs is die Sand du Plessis-teaterkompleks in Markgraaffstraat, Bloemfontein.



</doc>
<doc id="73736" url="https://af.wikipedia.org/wiki?curid=73736" title="Swaruk">
Swaruk

Die Suidwes-Afrikaanse Raad vir die Uitvoerende Kunste (afgekort as Swaruk of SWARUK) was ’n staatsgesubsidieerde raad vir die uitvoerende kunste in Suidwes-Afrika (nou Namibië). Dit is in 1966 gestig en was geskoei op die Suid-Afrikaanse model van streekskunsterade. Dit was deel van die Suid-Afrikaanse groep van rade en het dieselfde doelstellings gehad. 

In 1973 het Swaruk die Windhoek-teater begin gebruik wat aanvanklik in 1960 gebou is, nadat dit vergroot en verbeter is. Later is ’n werksessie-teater en ’n buitelugruimte bygevoeg. 

Toe Suidwes in 1990 onafhanklik word, het die raad ook onafhanklik geword en is dit hernoem na die Nasionale Teater van Namibië. 


</doc>
<doc id="73747" url="https://af.wikipedia.org/wiki?curid=73747" title="NG gemeente Harrismith">
NG gemeente Harrismith

Die NG gemeente Harrismith is 'n gemeente van die Nederduitse Gereformeerde Kerk in die Ring van Harrismith en Sinode van die Oranje-Vrystaat. Die gemeente se middelpunt is die Oos-Vrystaatse dorp Harrismith, 320 km van sowel Bloemfontein as Johannesburg en Durban. Die gemeente is die vyfde oudste in die Vrystaat en was ten tyde van sy stigting in 1849 die 41ste gemeente in wat later Suid-Afrika sou word. Dit is die vyfde oudste gemeente in die Vrystaatse Sinode, naas Winburg (1841), Fauresmith, Smithfield en Bloemfontein (al drie 1848). In 2016 het die gemeente 920 belydende en 230 dooplidmate gehad wat deur twee voltydse leraars bedien is.

Die dorp Harrismith en die NG gemeente met dié naam is feitlik ewe oud en albei se stigting was 'n onmiddellike gevolg van die Slag van Boomplaats in Augustus 1848 toe die destydse Kaapse goewerneur, sir Harry Smith, die Boere onder genl. Andries Pretorius verslaan. Ná die slag het hy na Winburg gegaan waar hy die Vaalrivierdistrik gestig het. Dié distrik het bestaan uit 300 plase waarop die latere dorpe Harrismith, Bethlehem, Kroonstad, Frankfort, Heilbron, Lindley, Senekal, Vredefort, Vrede en Reitz gestig is.

As landdros van die Vaalrivierdistrik het Smith op 9 September 1848 vir Paul Michiel Bester aangestel, elf dae ná die Slag van Boomplaats waar Bester diens gedoen het as kommandant onder genl. Pretorius. Bester het opdrag gekry om 'n geskikte perseel vir 'n dorp langs die Elandsrivier te soek. Die eerste gedagte om 'n dorp op die platorand ten weste van die bergpasse te stig, het gekom van die Natalse Volksraad, maar is verydel deur die anneksasie van Natal.

Bester se keuse het geval op Majoorsdrif, sowat 30 km wes van die huidige Harrismith. Hier het die paaie na Potchefstroom, Suikerbosrand en Winburg bymekaargekom. Die naam vir die dorp het die landdros moeilikheid besorg, want hy moes kies tussen Vrededorp en Harrismith. Hy stel die vraag toe aan sir Harry Smith self en kry die antwoord: "Naam het zoo als u goedkeuren, Harrismith of Vrededorp. Ik dik de laatste is de beste naam." Paul Bester besluit egter op Harrismith.

So word Paul Bester, wat maar 37 jaar vantevore op 15 April 1811 op Grahamstad in die Oostelike Provinsie gebore is en vermoedelik saam met die Voortrekkers die binneland binnegedring het, die stigter van Harrismith.

Maj. Warden stuur landmeter J.H. Moffat in Januarie 1849 om die terrein op Majoorsdrift op te meet vir 'n dorp. In "The Natal Witness" van 23 Maart 1849 verskyn die volgende berig: "A new town is to be established on the high road between Pietermaritzburg and Winburg and on the north of the Drakensbergen. This central position and the advantage which it will offer as a mart for cattle, corn, wood etc., are expected to secure for it a considerable population and trade. His Excellency the Governor has contributed Rds. 300 towards the church." Die eerste veiling van erwe is gebou op 16 Mei 1849 toe 25 erwe verkoop is vir 2 487 riksdaalders. Die afslaer was ene F. McCabe. Die strate het al name gehad en is genoem na bekende persone soos Retief, Murray, Bester en Stuart.

Daar was al enkele geboue op Majoorsdrif toe besluit is om die dorp te laat vaar weens gebrek aan water. Hoewel dit langs die Elandsrivier geleë was, kon die skatkis van die Soewereiniteit nie 'n watervoor uit die rivier bekostig nie. Die eerste Harrismith het sodoende 'n natuurlike dood aan dood gesterf, die dorpie is verskuif en die wind en weer het die murasies met die grond gelykgemaak.

Paul Bester het 'n waterryker plek gesoek en dit gekry op Gemsbokhoek, die plaas van Jan Snyman aan die voet van die Platberg aan die Wilgerivier. Die ontsaglike dorpsgrond van 16 328 morg (amper 14 000 ha) was meer as 'n eeu waarskynlik die grootste in Suid-Afrika. Dit is van Jan Snyman vir die plaas Majoorsdrif en Maritzburg teen £37 10s. aangekoop. Die eerste veiling op die nuwe dorpsperseel is op 16 Januarie 1850 gehou. Die inwoners van die eerste dorp kon egter vir hulle gratis groter erwe op die nuwe terrein gaan uitsoek.

Die jaar daarna was daar nog net dertien huise aan die voet van die Platberg met sy helder fonteinstrome wat in vore deur die strate gelei is, maar teen Augustus die volgende jaar het die getal tot 40 geklim en toe het die dorpie al 120 blanke inwoners gehad. In 1850 al is 'n begin gemaak met die bou van 'n skool, wat eers in 1852 voltooi is en waarvan die eerste onderwyser C.M.J.H. Moll was.

Die latere gemeente Harrismith was een van die streke wat di. P.E. Faure en William Robertson in 1848 as afgevaardigdes van die Kaapse Kerk besoek het om die kerklike voorregte na die verspreide Voortrekkers en hul nasate te bring. Die gemeente is dan ook die volgende jaar op dié leraars se aanbeveling gestig. Ds. Andrew Murray was die eerste leraar van die Kerk wat in die nuutgestigte gemeente kom preek het toe hy die plaas Gemsbokhoek besoek waarop mettertyd die dorp aangelê is.

Die eerste notule van die jong gemeente het soek geraak en daarom is dit vandag slegs bekend dat ds. Pierre Huet van die NG gemeente Pietermaritzburg as konsulent op 12 Oktober 1860 besoek bring aan Harrismith. Hy is later as sodanig opgevolg deur ds. Frans Lion Cachet, ook van Natal.

Die aanstelling van die heel eerste predikant het meer van regeringskant as van die Kerk uitgegaan. Vroeg in 1850 is ds. Dirk van Velden na Harrismith gestuur. Hieroor was die jong ds. (later dr.) Andrew Murray (NG gemeente Bloemfontein) gebelg. Hy het die regering op die vingers getik en laasgenoemde se daad bestempel as „beginsellose rowery, 'n verlaging van die knegte van Christus tot knegte van politieke spekulasie". Ds. Van Velden is toe na Winburg waar 3 000 siele teenoor Harrismith se 30 op bearbeiding gewag het.

Aan die begin is godsdiens in die eerste skoolgebou gehou wat as kerk moes dien. Die eerste kerkgebou is deur die gemeente se eerste leraar, ds. Dugald McMillan, opgerig en die hoeksteen daarvan op 15 Oktober 1870 gelê, maar eers op 29 Junie 1873 ingewy. Ds. McMillan was 'n Skotse leraar wat op 13 September 1862 hier bevestig is. Hy was een van die laaste nege predikante wat dr. William Robertson Dr. William Robertson, op die Kaapse Sinodes van 1842 en 1852 tot moderator verkies, in Holland en Skotland gewerf het nadat hy daarheen gereis het met die opdrag om na "vrome en regsinnige predikante en onderwysers te gaan soek, ten einde die geledere van ons Kerk teen die dreigende aanvalle van die liberalisme te versterk".

So was die gemeente die eerste byna 13 jaar van sy bestaan vakant. In ds. McMillan se dienstyd, wat op 10 Mei 1874 geëindig het toe hy na Skotland terugkeer, het hy als in sy vermoë gedoen vir die geestelike welstand van die noordoostelike deel van die Vrystaat. Hy is in 1904 in sy vaderland oorlede Dikwels het ook ds. Theron van die naburige NG gemeente Bethlehem die gemeente bedien.

Ds. A.A. van der Lingen is op 16 Mei 1875 hier bevestig en in sy dienstyd, wat gestrek het tot 12 Julie 1893, het hy die tweede kerk laat bou op dieselfde plek as die eerste, wat gesloop is om vir die nuwe plek te maak. Dié kerk se hoeksteen is op 25 Augustus 1892 gelê. Vyf weke voor dié hoeksteenlegging is vier dae lank op Harrismith feesgevier toe die treinspoor uit Natal die dorp op 14 Julie bereik. Die feestelike viering is moontlik gemaak met die £5 500 wat die Vrystaatse Volksraad spesiaal vir dié geleentheid gestem het. Ds. Van der Lingen se poging om president van die Vrystaat te word, het misluk en gevolglik moes hy later bedank. Eers 17 jaar later (1910) tree hy weer toe tot die bediening as leraar van die NG gemeente Cedarville in Griekwaland-Oos. Daar sterf hy in die amp op 13 Junie 1917 en word in die Paarl begrawe langs sy beroemde vader, ds. G.W.A. van der Lingen.

Sy opvolger, van 12 Januarie 1894 (volgens 'n ander bron 21 Januarie) tot 19 Januarie 1903 was die bekwame prediker, pastor en skrywer, ds. J.D. Kestell, vir wie dr. D.F. Malan in sy afskeidsboodskap aan die Kaaplandse Nasionale Party op George op 21 Oktober 1954 beskryf het as "een van die waardigste vaders wat ons volk ooit voortgebring het".

Met die uitbreek van die Anglo-Boereoorlog trek ds. Kestell in 1899 saam met die Harrismith-kommando as veldprediker uit en word later die vertroude raadsman van pres. M.T. Steyn en genl. Christiaan de Wet. Op kommando was hy onverskrokke, manmoedig, vasberade en blymoedig onder swaarkry. Hy het onselfsugtige hulp verleen aan siekes en gewondes, byvoorbeeld in Januarie 1900 in die Slag van Platrand by Ladysmith, waar in 1965 'n monument ter ere van Kestell onthul is. Die Vrystaatse driemanskap, Steyn die staatsman, De Wet die krygsman en Kestell die Godsman, het tot die bittere einde saam in die veld gebly en Steyn het op 'n keer van Kestell gesê: "Vir my was hy meer werd as 'n kommando." By die vredesonderhandelinge, eers op Klerksdorp en later op Pretoria en Vereeniging, was Kestell saam met D.E. van Velden notulehouer. Saam publiseer hulle "De vredesonderhandelingen tussen de regering der twee Zuid-Afrikaansche republieken en de vertegenwoordigers der Britse regering" (1909).

Ná ds. Kestell se vertrek na die NG gemeente Ficksburg staan ds. Johannes Rabie van 20 Julie 1903 tot 1 Februarie 1913 in die gemeente. Kort ná die oorlog laat hy die derde kerk, waaraan intussen 'n vleuel aangebou is, behoorlik herstel nadat Engelse soldate dit kwaai aan die binnekant verniel het. Onder sy aanvoering word terselfdertyd stewige banke, 'n pragtige plafon en asetileenlampe aangebring.

Die volgende leraar, ds. C.J. Snyman, word op 8 Augustus 1913 hier bevestig en wy die pastorie, wat tydens sy voorganger se dienstyd opgerig is, self in. Ná ds. Snyman staan ds. C.F. Kies van 1919 tot 1923 in die gemeente, ds. D.P. Cillié kom in 1933 hierheen van die NG gemeente Johannesburg af, maar bly net tot 1934, ds. H.J.C. Reyneke volg hom op in 1935 en dien die gemeente tot 1945, waarna ds. F.J. van der Merwe hier arbei van 1946 tot 1950. Laasgenoemde kon in November 1949 saam eeufees vier en die gemeente in die tweede eeu van sy bestaan inlei. Tydens die eeufees was daar 'n gemeentelike familiekring van 29 gemeentes binne die grense van die oorspronklike gemeente.

Kerkenberg, met sy kerkgebou op Harrismith, is in 1942 van die moedergemeente afgestig. Tydens die bediening van ds. Reyneke is vir die eerste maal (1936 – '39) gebruik gemaak van 'n medeleraar, ds. J.J. Krige. Op 1 April 1950 is die eerste leraar in die tweede eeu van die gemeente se bestaan, ds. F.W. Ras, georden en bevestig.

In 1952 berig die medewerker aan "Ons gemeentelike feesalbum" as volg oor die besonderse geestelike uitdagings hier: "Harrismith het 'n besondere plekkie op die transportpad na Kimberley ingeneem. Vreemde invloede uit Natal het tradisionele ankers losgeruk. Hierdie toestand is tydens die Anglo-Boereoorlog verskerp, toe 20 000 troepe in en om die dorp gevestig is. 'n Militêre kamp het tot 1913 gebly. Daarbenewens het Harrismith, met die oprigting van die wolfabriek in 1920 en ander fabrieke daarna, 'n industriële kleur gekry. Ook dit het probleme geskep, onbekend aan die gewone plattelandse gemeente. Deur die onvermoeide arbeid van geestelike Serubbabels ná 1902, is die grondslag gelê van geestelike opbloei wat eers ná 1930 die hoogste punt bereik het."






</doc>
<doc id="73762" url="https://af.wikipedia.org/wiki?curid=73762" title="Koning">
Koning

'n Koning is 'n man wat 'n land as gevolg van oorerwing regeer. 'n Koning bestyg gewoonlik die kroon as een van sy ouers, of 'n ander familielid sterf. Oor die geskiedenis heen is die meeste lande, veral in Europa, deur konings regeer. In sommige lande word die koning van voorafgestelde kandidate verkies.

Verskeie state in Europa het 'n koning of koningin, soos België, Denemarke, Nederland, Noorweë, Swede, die Verenigde Koninkryk en Spanje. Ook Jordanië, Kambodja, Lesotho, Maleisië, Marokko, Saoedi-Arabië, eSwatini en Thailand het 'n koning.

Die vrou van 'n koning word 'n koningin genoem. 'n Vrou wat die troon as gevolg van oorerwing bestyg word ook 'n koningin genoem.

As 'n land 'n koning of koningin het, is dit 'n monargie. 'n Land wat deur 'n koning of koningin regeer word, word 'n koninkryk genoem.



</doc>
<doc id="73764" url="https://af.wikipedia.org/wiki?curid=73764" title="Nasionale Teater van Namibië">
Nasionale Teater van Namibië

Die Nasionale Teater van Namibië (Engels: "National Theatre of Namibia") is ’n niewinsgewende organisasie wat op 15 Augustus 1989 gestig is om die uitvoerende kunste in Namibië te bevorder. Dit bied toneel, dans, musiek en opera aan. Dit het die vorige kunsteraad, Swaruk, vervang.



</doc>
<doc id="73766" url="https://af.wikipedia.org/wiki?curid=73766" title="Playhouse Company">
Playhouse Company

Die Playhouse Company is in 1995 gestig om die uitvoerende kunste in KwaZulu-Natal te bevorder. Dit het die ou kunsteraad, Naruk, vervang. Hul tuiste is die Playhouse.

Die Playhouse-kompleks is geleë in twee van Durban se bekendste landmerke, die Prince's Theatre, wat in 1926 gebou is, en die Playhouse met sy Tudor-styl wat in 1935 die eerste keer sy deure geopen het. In die vroeë 1980's is die geboue gerestoureer en ’n veeldoelige teaterkompleks geskep, terwyl die oorspronklike argitektoniese eienskappe behou is. Dit het heropen as die Natal Playhouse, tans slegs bekend as die Playhouse.

Die Playhouse Company se amptelike webtuiste


</doc>
<doc id="73768" url="https://af.wikipedia.org/wiki?curid=73768" title="Kerk van Koning Karel die Martelaar">
Kerk van Koning Karel die Martelaar

Die Kerk van Koning Karel die Martelaar (Engels: "Church of King Charles the Martyr") is 'n kerk in Royal Tunbridge Wells, Engeland. Die kerk is as "graad 1" gelys, wat beteken dit is ’n gebou van buitengewone belang. Dit is toegewy aan Karel I van Engeland.


</doc>
<doc id="73779" url="https://af.wikipedia.org/wiki?curid=73779" title="Staatsteater-geselskap">
Staatsteater-geselskap

Die Staatsteater-geselskap is in 1995 gestig om die uitvoerende kunste in Gauteng te bevorder. Dit het die ou Transvaalse kunsteraad, Truk, vervang. Die geselskap is omstreeks 2001 deur die regering gesluit.


</doc>
<doc id="73781" url="https://af.wikipedia.org/wiki?curid=73781" title="Little Tokyo, Los Angeles">
Little Tokyo, Los Angeles

Little Tokyo, ook bekend as Little Tokyo Historic District, is 'n etniese Japannees-Amerikaanse distrik in die middestad van Los Angeles ("Downtown Los Angeles") en een van slegs drie amptelike "Japantowns" in die Verenigde State wat almal in Kalifornië geleë is (die ander twee is in San Francisco en San Jose geleë).

Die buurt, wat in die vroeë 20ste eeu ontstaan het toe baie Amerikaners van Japannese afkoms hulle ná die groot aardbewing in San Francisco in 1906 in die suide van die deelstaat gevestig het en waarna soms as Lil' Tokyo, J-Town of 小東京 (Shō-tōkyō) verwys word, dien as kulturele sentrum vir Japannese Amerikaners in Suid-Kalifornië. Dit is in 1995 tot "National Historic Landmark District" verklaar.


</doc>
<doc id="73782" url="https://af.wikipedia.org/wiki?curid=73782" title="Vyftig-vyftig">
Vyftig-vyftig

Vyftig-vyftig (ook 50/50, Vyftig/"Fifty" of "Fifty-Fifty" genoem) is 'n swart en wit rolprent met Afrikaanse en Engelse dialoog wat in 1952 vrygestel is. Jamie Uys was die regisseur en Jannie Raath die vervaardiger.

Die rolprent is 'n komedie. Dit lewer 'n satiriese uitbeelding van die Boer teenoor Brit-politiekery van die tyd.


Twee mans, een Afrikaans en een Engels doen aansoek vir buskaartjies om 'n reis te onderneem. Hulle doen dit egter nie vir ontspanning nie, maar om hulself teen mekaar op te dring. Die twee stry en baklei gedurende die reis tot 'n mede passasier hulle versoek om sonder kos of water terug te stap, sodat die toer in vrede voortgesit kan word.



</doc>
<doc id="73784" url="https://af.wikipedia.org/wiki?curid=73784" title="Lida Botha">
Lida Botha

Lida Botha is ’n vryskutaktrise vir radio, televisie en die verhoog. Sy is in Namakwaland gebore en het aan die Hoërskool La Rochelle in die Paarl skoolgegaan. Ná skool het sy aan die Universiteit van Kaapstad studeer. Sy is getroud met Johan Botha. Die egpaar verskyn in talle TV- en rolprentproduksies en is vandag by al die Afrikaanse kunstefeeste vir hul Oupa en Ouma stories bekend.

Botha het in die laat 1960's en vroeë 1970's vir die eertydse Sukovs en Swaruk gewerk. Sy was onder andere te sien as die ma in Gerben Kamper se produksie (vir Sukovs) van Chris Barnard se "Pa maak vir my ’n vlieër Pa". In die laat 1970’s het sy ’n vryskutaktrise geword.

In 2009 het sy en Johan Botha in die TV-reeks "Oupa en Ouma sit op die stoep" gespeel wat deur Leon Kruger vir hulle geskryf en geregisseer is, gevolg deur die 2012-opvolg, "Oupa en Ouma sit op die stoep en raak romanties", ook deur Kruger. In 2012 het hulle JohanLida Produksies gestig om met die stuk te toer onder regie van Johan.

Dit sluit in:

Haar talle rolle sluit in:



</doc>
<doc id="73785" url="https://af.wikipedia.org/wiki?curid=73785" title="Labia">
Labia

Die Labia in Tuine, Kaapstad, is ’n rolprentteater waar veral kunsrolprente vertoon word. Dit was voorheen ’n verhoogteater.

Die gebou was oorspronklik ’n danssaal wat aan die Italiaanse ambassade langsaan behoort het. In Mei 1949 is dit deur prinses Ida Labia geopen as ’n teater. Dit is deur die Cape Town Repertory Theatre Society (Reps) en die Kaapstadse Afrikaanse Toneelvereniging (KAT) gebruik.

Die bykomende finansiële las wat die teater op die toneelgeselskappe geplaas het, het daartoe bygedra dat die KAT in 1962 tot niet gegaan het en die Reps hul aandeel verkoop het. Dit het in 1981 ’n gewilde onafhanklike rolprentteater geword. Veral kunsrolprente word vertoon.



</doc>
<doc id="73786" url="https://af.wikipedia.org/wiki?curid=73786" title="Ida Labia">
Ida Labia

Ida Labia was die dogter van sir Joseph Benjamin Robinson en die vrou van die Italiaanse prins Natale Labia, sy land se koninklike gevolmagtigde in Suid-Afrika. Hulle is in 1921 getroud en het twee seuns gehad.

Prinses Labia het in Mei 1949 die ou danssaal van die Italiaanse ambassade in Tuine, Kaapstad, as ’n teater geopen. Dit het in 1981 ’n rolprentteater geword. 

Sy is op 6 Maart 1961 in Suid-Afrika oorlede.



</doc>
<doc id="73788" url="https://af.wikipedia.org/wiki?curid=73788" title="Alexander-teater">
Alexander-teater

Die Alexander-teater (algemeen bekend as Die Alex) is ’n teater in Braamfontein, Johannesburg.

Die teater was oorspronklik bekend as die Johannesburg Repertory Theatre (algemeen bekend as die Reps' Theatre), met sitplek vir 550 mense en ’n Skandinawiese ontwerp. Dit het in November 1951 in Braamfontein geopen as die tuiste van die Johannesburg Repertory Players (Johannesburg Reps).

Op 10 Maart 1960 is dit na die Alexander-teater hernoem ter ere van Muriel Alexander, die stigter van die Johannesburg Reps. Dit het toe geopen met Hugh Goldie se produksie van Bernard Shaw se "Caesar and Cleopatra". Die teater is daarna vir professionele vertonings deur die Reps sowel as ander geselskappe gebruik. Die Reps het hul laaste vertoning in 1969 hier gehou: Noël Coward se "Present Laughter". Later het Truk dit gehuur en omstreeks 1978 het die kunsteraad dit gekoop. In die 1990's is die teater se deure gesluit weens ’n afname in bywoning met ’n vertoning van "Ipi Thombi" en teen 1997 is die gebou nie meer gebruik nie omdat dit in ’n verwaarloosde toestand was.

In 2006 is dit deur Adam Levy gekoop en gerestoureer as deel van ’n opknappingsprogram in Braamfontein. So ’n groot deel as moontlik van die oorspronklike argitektuur het behoue gebly. Die nuwe ruimte het in Julie 2007 heropen met Hazel Feldman se produksie van die rockmusiekspel "Rent".

Die teater word tans gebruik as ’n veelsydige ruimte wat ’n verskeidenheid geleenthede aanbied: konserte, TV-programme, partytjies, konferensies, toekenningsaande en welsynvertonings. Die ouditorium het plek vir 536 mense, en daar is verskeie ander ruimtes.



</doc>
<doc id="73789" url="https://af.wikipedia.org/wiki?curid=73789" title="Suid-Afrikaanse Staatsteater">
Suid-Afrikaanse Staatsteater

Die Suid-Afrikaanse Staatsteater is ’n teater in Pretoria. Dit was voor 1999 bekend as die Staatsteater Pretoria.

Onder aansporing van die destydse administrateur van Transvaal, mnr. F.H. Odendaal, is daar reeds in die sestigerjare met die beplanning van die teater begin. Aanvanklik is R25 miljoen begroot, en die bedrag sou ook voorsiening maak vir 'n soortgelyke kompleks in Johannesburg. Laasgenoemde is later op die lange baan geskuif. Die uitgrawings vir die Staatsteater is teen die einde van 1969 en die stutmure in 1972 voltooi. 

In Januarie 1975 is die kontrak vir die voltooiing van die Staatsteater teen 'n tenderprys van ongeveer R 25 miljoen aan 'n Pretoriase onderneming toegeken. Die teater is uiteindelik teen 'n koste van sowat R46 miljoen voltooi en is op 23 Mei 1981 in gebruik geneem.

’n Formele teaterkompleks is gebou op die ou Markplein in Pretoria vir gebruik deur die destydse Transvaalse kunsteraad, Truk. Dit is in 1981 geopen met ’n verskeidenheid vertonings soos N.P. van Wyk Louw se "Germanicus", Jochem van Bruggen se "Ampie" en Arthur Miller se "After the Fall". Die eerste woorde op die nuwe verhoog is geuiter deur die veteraanakteur Siegfried Mynhardt.

In 1999 het die uitvoerende kunste in Suid-Afrika ’n samewerkingsooreenkoms van vyf jaar met Spoornet gesluit en die Staatsteater Pretoria se naam is verander na die Spoornet-staatsteater. Ingevolge die ooreenkoms sou Spoornet nie net ’n finansiële bydrae tot die teater lewer nie, maar ook die kunste bevorder, verhoudings tussen Spoornet en die kunsterolspelers kweek en sy kliënte aan die kunste blootstel.

In 2000 het die staat besluit om die Staatsteater te sluit weens finansiële wanbestuur. Dit is op 4 April 2001 heropen. 

Die kompleks beslaan 72 143 m. Dit het aanvanklik vier teaters gehad: die Opera, Drama, Arena en Studio. Daar was ook verskeie ander ruimtes soos die Transvalia-kamer, restaurant, kafeteria, ens. waar vertonings aangebied is. Daar is tans ses teaters, met die Momentum en Rendezvous wat bygekom het. Die Staatsteater in Pretoria is die tuiste van die uitvoerende kunste in Transvaal en die grootste teaterkompleks in die Suidelike Halfrond, (1982).

Die gebou beslaan 1,8 ha in die middestad van Pretoria en maak deel uit van die straatblok tussen Van der Walt-, Kerk-, Prinsloo- en Pretoriusstraat. Die imposante moderne teater het een van die hoogste kaptorings ter wêreld en is uniek in die opsig dat die verskillende werkwinkels 'n integrerende deel van die teaterkompleks vorm. Die belangrikste ouditorium in die Staatsteater is die groot operahuis, die Opera, wat 1 326 operagangers kan huisves en wat met 'n orkesruimte vir 110 spelers toegerus is. 

In die ouditorium word opera- en balletuitvoerings en simfoniekonserte aangebied op 'n hoofverhoog van 25,6 m X 21,5 m wat deur 5 hysers bedien word. Die kleiner Drama het sitplek vir 682 mense en 'n orkesruimte vir 50 spelers. Hier word toneelaanbiedings en kleiner musiekkonserte aangebied. Die Arena, met sitplek vir 500 mense, word as operarepetisielokaal en ook vir eksperimentele toneelopvoerings gebruik, en in die klein Studio word onder meer lesings en poppeteater-opvoerings aangebied. 

Die kompleks beskik ook oor 7 repetisielokale, 88 kleedkamers, ŉ deftige restaurant en 'n parkeergarage vir 1 000 motors. Van die kunswerke in die Staatsteater is die 8 m hoë beeId "Applous" deur Danie de Jager die grootste en die duurste. Die beeld, wat op die voorplein van die gebouekompleks staan, is ook die amptelike kenteken van die Staatsteater. 



</doc>
<doc id="73793" url="https://af.wikipedia.org/wiki?curid=73793" title="Andries Roux">
Andries Roux

Andries Roux was 'n Suid-Afrikaanse akteur.



</doc>
<doc id="73794" url="https://af.wikipedia.org/wiki?curid=73794" title="Geld soos bossies">
Geld soos bossies

Geld soos bossies is 'n swart en wit Afrikaanse rolprent wat op 23 Junie 1955 vrygestel is. Jamie Uys was die regisseur, vervaardiger, draaiboekskrywer asook (saam met sy broer, Jok Uys) een van die hoofkarakters in die film. Die film is ook van Engelse onderskrifte voorsien en as "Money To Burn" heruitgereik. Dit was die eerste Suid-Afrikaanse film wat vir oorsese verspreiding verkoop is. Die film is, naas Suid-Afrika, ook in Brittanje en Nieu-Seeland vertoon.

Die rolprent is 'n komedie.


Twee brandarm broers verloor hulle werk en is desperaat om 'n vinnige fortuin te maak. Hulle bedink 'n metode met ketting-briewe...



</doc>
<doc id="73795" url="https://af.wikipedia.org/wiki?curid=73795" title="Jok Uys">
Jok Uys

Jok Uys was 'n Suid-Afrikaanse akteur en regisseur. Hy was die broer van die gevierde rolprentmaker Jamie Uys.

As akteur:

As regisseur:


</doc>
<doc id="73796" url="https://af.wikipedia.org/wiki?curid=73796" title="The Barnyard Theatre">
The Barnyard Theatre

The Barnyard Theatre is ’n landwye franchise van teaters. Daar is tans teaters in Boksburg, Randburg, Pretoria, Durban, Johannesburg en Kaapstad.
Die eerste Barnyard-teater is in 1996 op Plettenbergbaai begin deur die argitek Louis Möller en sy aktrise-vrou, Sybel Coetzee, as ’n ruimte vir besoekende akteurs. Hulle het ’n skuur op hul plaas as teater ingerig, vandaar die naam. Hieruit het die idee ontstaan vir franchises dwarsoor die land. Elke teater het ’n kroeg en koffiekroeg en vermaak word aangebied terwyl die gaste eet. 
Die Barnyard Theatre Production Company het ’n groot verskeidenheid musikante en akteurs in hul diens en bied minstens agt verskillende vertonings gelyk aan. Dit help ook plaaslike talent ontgin en oplei. 
Die oorspronklike teater is nog steeds in gebruik, alhoewel dit nie meer deel van die Barnyard Theatre vaandel bedryf word nie. Dit behoort tans aan musiek legende Mel Botes 



</doc>
<doc id="73797" url="https://af.wikipedia.org/wiki?curid=73797" title="On Broadway">
On Broadway

On Broadway was ’n teater vir toneel, kabaret en ander musiek in Kaapstad. Dit is in 1997 in Groenpunt die eerste geopen deur Russell Shapiro. In April 2005 het dit geskuif na Kortmarkstraat in die middestad. 

Dit was bekend vir sy eklektiese verskeidenheid van vertonings, wat gewissel het van komediante tot musiekaanbiedings tot toneelstukke. Van die akteurs wat hier opgetree het, is Pieter-Dirk Uys, Elzabé Zietsman en Marc Lottering. 

Die teater het intussen sy deure gesluit. 



</doc>
<doc id="73800" url="https://af.wikipedia.org/wiki?curid=73800" title="Fugard-teater">
Fugard-teater

Die Fugard-teater, wat genoem is na die dramaturg Athol Fugard, is op 12 Februarie 2010 in die nasionale erfenisgebied Distrik Ses, Kaapstad, geopen.

Dit is in die historiese Sacks Futeran-gebou, voorheen ’n materiaal- en klerewinkel, in Caledonstraat geleë. Fugard het die teater amptelik geopen. ’n Groep sangers, musikante en akteurs uit Kaapstad se townships, wat in 2006 deur Eric Abraham bymekaargebring is as die Isango Portobello-groep, het Mozart se opera "Die Towerfluit" uitgevoer.

In Maart 2010 het die wêreldpremière van "The Train Driver", ’n nuwe Fugard-stuk wat spesiaal vir die teater se opening geskryf is, hier plaasgevind.



</doc>
<doc id="73801" url="https://af.wikipedia.org/wiki?curid=73801" title="Maynardville-opelugteater">
Maynardville-opelugteater

Die Maynardville-opelugteater is geleë in Wynberg, Kaapstad. Daar word veral Shakespeare-werke opgevoer. Dit word gewoonlik net Maynardville genoem.

Die teater is in Maynardville Park van 500 m in Wynberg geleë en bied sitplek vir 720 mense. Dit is veral bekend vir sy jaarlikse Shakespeare-in-the-Park en lok in die amper 60 jaar van sy bestaan sowat 20 000 mense per jaar.

In die middel 1950's het die aktrises Cecilia Sonnenberg en René Ahrenson besef die park sou ’n ideale opelugteater uitmaak. Hulle het die Kaapstadse stadsraad oorreed om ’n verhoog te bou. Vanaf Desember 1950 is balletopvoerings gehou en in 1956 die eerste Shakespeare-stuk, "The Taming of the Shrew".

In 1975 het Sonnenberg en Ahrenson vir vyf jaar met Kruik begin saamwerk. Hulle het daarna afgetree en Kruik het die teater aan die gang gehou. Toe Kruik in die middel 1990's ontbind is, is die Maynardville Theatre Trust gestig om die teater te laat voortleef.

Vandag bied die trust en Kunstekaap steeds klassieke toneel in die teater aan.




</doc>
<doc id="73805" url="https://af.wikipedia.org/wiki?curid=73805" title="La Reyne le veult">
La Reyne le veult

La Reyne le veult (Afrikaans: "Die koningin verlang dit") of Le Roy le veult ("Die koning verlang dit") is 'n Normandies Franse frase wat in die parlement van die Verenigde Koninkryk gebruik word om aan te dui die monarg toestemming vir 'n wetsontwerp verleen.


</doc>
<doc id="73807" url="https://af.wikipedia.org/wiki?curid=73807" title="Theatre on the Bay">
Theatre on the Bay

Theatre on the Bay is ’n teater in Kampsbaai, Kaapstad. Die gebou is in die 1980's deur Pieter Toerien in ’n teater omskep. Dit het in Desember 1988 geopen met ’n produksie van Dan Goggin se "Nunsense".

Toerien se teater bied ’n mengsel van plaaslike en internasionale drama, musiekspele, komedie en dans.



</doc>
<doc id="73808" url="https://af.wikipedia.org/wiki?curid=73808" title="Paul Krüger (rolprent)">
Paul Krüger (rolprent)

Paul Krüger is 'n swart en wit Afrikaanse rolprent wat op 11 Junie 1956 vrygestel is.

Die rolprent is 'n dokumentêre oorlogsdrama. Dit lewer 'n biografie van president Paul Kruger.




</doc>
<doc id="73809" url="https://af.wikipedia.org/wiki?curid=73809" title="Pieter Toerien">
Pieter Toerien

Pieter Toerien (geb. 1945) is ’n Suid-Afrikaanse konsertbestuurder en teatereienaar. Hy was waarskynlik in die 1980's en 1990's die land se suksesvolste private impressario.

Toerien het sy deurbraak in die vermaakwêreld gemaak deur in 1965 op 20-jarige leeftyd Marlene Dietrich te nooi om Suid-Afrika te besoek. Hy het in die straat buite haar woonstel gesit totdat sy hom uit nuuskierigheid ingenooi het. Hy het in 1965 en weer in 1966 suksesvolle toere vir haar in Suid-Afrika gereël. Hy het later verskeie teaters besit, onder meer die Alhambra, André Huguenet en Montecasino-teater in Johannesburg en die Theatre on the Bay in Kaapstad.

In 1966 het hy meer drama begin aanbied en dikwels hele produksies van die Weseinde na Suid-Afrika gebring. Hy het vir sy eie produksies betaal en gesê dat hy komedie aanbied om minder kommersiële toneelstukke te kan bekostig.

Met Suid-Afrika se rigiede sensuur van die apartheidsjare is ’n hele paar van Toerien se produksies verbied. Toe die woord "gay" nog taboe was, het hy byvoorbeeld "The Other Side of the Swamp" opgevoer. Die skrywer, Royce Ryton, het self teenoor Eckard Rabe gespeel. Dit is ’n jaar lank opgevoer en het ’n Suid-Afrikaanse rekord gebreek.

In die 1980's het Toerien baie van Londen se meesterstukke hierheen gebring, soos "Les Misérables", "Cats", "The Phantom of the Opera", "The Sleeping Beauty on Ice", "Joseph and the Amazing Technicolor Dreamcoat" en "Jesus Christ Superstar", wat aanvanklik in Suid-Afrika verbied is as godslasterlik.

In 2006 het hy ’n rekord opgestel met Rob Becker se "Defending the Caveman" met die akteur Tim Plewman wat agt jaar lank aangebied is, met 1 500 vertonings van hierdie eenmanstuk. In 2007 het hy "The Lion King" aangebied in ’n nuwe teater wat spesiaal by Montecasino in Johannesburg gebou is.

In 1988 het hy die Fleur du Cap-prys gewen vir sy lewenslange bydrae tot die teater.

In 2005 ontvang Toerien die Erepenning vir Teaterbevordering van die Suid-Afrikaanse Akademie vir Wetenskap en Kuns terwyl Pieter-Dirk Uys in dieselfde jaar die Erepenning vir Toneelkuns ontvang.


</doc>
<doc id="73810" url="https://af.wikipedia.org/wiki?curid=73810" title="Johannes Meintjes">
Johannes Meintjes

Johannes Meintjes (Riversdal, 19 Mei 1923 – Molteno, Suid-Afrika, 7 Julie 1980) was ’n Suid-Afrikaanse kunsskilder, beeldhouer, amateur-geskiedkundige, skrywer en dramaturg.

Meintjes het reeds voor sy 22ste verjaardag bekend geword. Die aantreklike en aangename, maar intense, broeiende jong kunstenaar het die soort openbare ophemeling of heldeverering geniet wat later jare net die jong ikone van die musiek- of rolprentwêreld beskore sou wees. In ’n resensie van John Coetzee se "The Message" in 1990 skryf Marina le Roux van Johannes Meintjes hy was “byna die ideale bibliotekaris: kundige vakman, kunstenaar, onvermoeide navorser en onderhoudende skrywer, veral oor die Suid-Afrikaanse geskiedenis”. Maar dit was by uitstek as kunsskilder dat hy hom vroeg reeds onderskei het toe hy feitlik oornag roem verwerf. Volgens die kunskenner en skrywer Esmé Berman was so iets ongekend in die Suid-Afrikaanse kultuurgeskiedenis. Vanweë sy voorkoms en sy nonkonformisme word hy soms beskryf as “Molteno se James Dean”.

Helena Theron, ook in "Die Burger", sê hy was “merkwaardig” as kunstenaar sowel as letterkundige. Hoewel hy nie in dieselfde asem as groot Suid-Afrikaanse kunsskilders soos Stern, Laubser of Pierneef genoem word nie, word hy beslis as ’n voorste Suid-Afrikaanse skilder van die 20ste eeu beskou. Die hoogste prys wat ’n skildery van Meintjes tot dusver (middel 2014) op ’n veiling behaal het, was R668 400 vir sy "Swazi Landscape" op ’n veiling deur Strauss & Co in die Vineyard-hotel, Kaapstad, vroeg in Oktober 2012.

In sy kort leeftyd van net oor die 57 jaar is meer as 1 400 koerantberigte en tydskrifartikels oor hom geskryf. Hy het sowat 1 340 skilderye geskilder, tientalle beeldhouwerke geskep asook honderde sketse, grafiese werke en waterverfskilderye. Sy gepubliseerde werke tel 35, terwyl hy ook tallose ongepubliseerde manuskripte nagelaat het, waarvan talle verlore geraak het.

Johannes Meintjes het reeds op ’n baie vroeë ouderdom begin skets, waarskynlik al tydens die eerste vyf sorgelose jare op die familieplaas, Grootzeekoegat, in die distrik Molteno in Noordoos-Kaapland. Hier was sy vader, Ernest Frederick Meintjes (1893–1928), skaapboer. Wanneer hy nie met sy tekeninge besig was nie, het hy saam met sy vader veld toe gegaan, in die skaapkrale gespeel of saam met sy vader op sy perd gery. Sy moeder, Valerie Keyter, spruit uit een van die mees verfynde families van Wes-Kaapland en is ’n nasaat van die bekende ds. Meent Borcherds, aanvanklik van 1785 tot 1786 leraar van die NG gemeente Kaapstad en vanaf 1786 leraar op Stellenbosch, maar ook 'n skrywer en amateurkomponis wat beskryf is as 'n ontwikkelde en belese man met 'n digterlike gevoel, literêre talent, 'n historiese sin en 'n lewendige gees.

Van vaderskant bevind Meintjes se voorgeslagte hulle reeds byna drie en ’n half eeue in Suid-Afrika. Meintjes se vader is skielik op 35-jarige leeftyd oorlede. Volgens Pieter Marincowitz is "dit begryplik dat dit vir die seun die verlies was van 'n vader wat in hoofsaak die held was, en as sodanig was dit 'n groot slag". Mev. Meintjes het noodgedwonge met haar vier kinders, drie seuns en 'n dogter, na haar tuisdorp, Riversdal, verhuis waar Johannes ook vyf jaar tevore gebore is omdat sy moeder telkens vir ’n bevalling daarheen gegaan het. Hier sou hy tot sy vyftiende jaar in 'n een van die oudste huise op die dorp woon, in latere jare die De Doornkraal Boutique Hotel. Op Riversdal het hy hom al hoe meer in teken- en skilderwerk verdiep, veral in studies van mense. Terselfdertyd was skoolgaan vir die jong Meintjes buitengewoon onaangenaam omdat dit inbreuk gemaak het op sy tekenwerk waarin hy merkwaardig bedrewe geword het. Die skool het ook inbreuk gemaak op 'n suiwer verbeeldingswêreld wat sy geloof en vertroue geword het, 'n eensame en private wêreld, maar slegs eensaam weens sy groot skugterheid, as gevolg waarvan hy nie maklik vriende gemaak het nie.

Die bejaarde kunsskilder Jan Volschenk het toe nog gelewe (hy is in 1936 oorlede) en die jong knaap het dikwels by die oubaas se ateljee ingeloer. Volschenk was toe reeds baie oud, met ’n spierwit kop. Johannes het graag na hom en sy landskappe sit en kyk, maar Volschenk is oorlede toe die seun nog baie jonk was. "My eie werk het ek vir almal gewys wat daarna wou kyk,” het Meintjes in 1963 aan die tydskrif "Lantern" vertel. “Tot my verbasing moes ek ontdek dat ek beter as my onderwyseres kon teken. Ek het my werk op die kunsafdeling van die jaarlikse landbouskou begin uitstal en feitlik al die pryse verower, ’n prestasie wat my in staat gestel het om my eerste olieverf te koop.”

In mnr. Viljoen het hy ’n goeie kunsonderwyser gehad van wie hy baie kon leer en wat hom deurgaans aangemoedig het. Toe hy vyftien was, het hy met olieverf begin werk, al sukkelend omdat hy tot in daardie stadium hoofsaaklik met waterverf en potlood gewerk het, en met sy twee jongste sussies as onwillige modelle. Mev. Meintjes het in 1938 besluit om met haar kinders - ’n seun en drie dogters – na Kaapstad te verhuis. Hier het die jong Johannes se lewe ingrypend verander. Kaapstad sou ook jare daarna sy woonplek bly.

Mnr. H.A. Rust, later Suid-Afrika se ambassadeur in Nederland, was destyds skoolhoof van die Hoërskool Jan van Riebeeck in Tamboerskloof, en hy het spesiaal gereël dat Meintjes kuns as skoolvak kon neem. Die paar skoliere aan wie dié vergunning gemaak is, het kunsklasse van Florence Zerffi in haar ateljee in Wynberg ontvang. Sy was ’n kunstenares van naam, weduwee van die briljante impressionis Strat Caldecott, en ’n baie bekwame dog strenge onderwyseres. So het Meintjes se eerste akademiese onderrig op 15-jarige ouderdom begin. Zerffi het sy talent uitgeken, want sy het aangebied om hom kosteloos ekstra klasse te gee wat niks met die skoolwerk te doen sou hê nie. Sy het sy vordering krities gevolg. Van haar het Meintjes later gesê: “Zerffi was ’n ongenadige onderwyseres, maar deeglik soos min en ek het baie van haar geleer. Haar goeie smaak, vurige opvattings, skerp kritiese sin en wye belesenheid sou my blywend beïnvloed, hoewel haar werk my koud gelaat het."

Meintjes vertel in dieselfde onderhoud met "Lantern" van sy ontdekking van Irma Stern en Maggie Laubser: “Instinktief het ek geweet dat dit die rigting was waarin ek moes werk. Irma Stern se kleurgevoel en Maggie Laubser se komposisie het ’n nuwe wêreld vir my oopgesluit – die Ekspressionisme, waarvan ek toe nog maar min geweet het. Ek het geleer hoe om met olieverf te werk en een na die ander doek voltooi – wild en koorsig. Zerffi het haar bes gedoen om my in toom te hou en te dissiplineer. Aan haar kritiek het ek soveel waarde geheg dat ek elke stuk wat sy goedgekeur het, dadelik geraam het.”

Hy het hom veral aangetrokke tot Maggie Laubser se werk gevoel en was sowat 17 jaar oud toe hy ’n bewonderaarsbrief aan haar geskryf het. Uiteindelik het hulle ontmoet aan die huis van die kunsskilder Cecil Higgs op Stellenbosch. Dit was die begin van ’n groot vriendskap. Meintjes het sy hart en siel in die stryd gewerp om erkenning vir Laubser te verkry. Mettertyd het hy baie oor haar geskryf, artikels en ’n boek (toe hy maar 19 was) en radiopraatjies. (Dié boek het die hoogste prys vir 'n werk deur Meintjes behaal toe dit in 2010 op 'n veiling vir R11 200 van die hand gesit is.)

Meintjes het gesê dit het daartoe gelei dat mense verkeerdelik gedink het sy werk is deur haar beïnvloed, maar dat hy eintlik teruggegaan het na haar bron, die Duitse Ekspressionisme. Dit het hom sy eie styl help vind en sou, volgens ’n skrywer in "Die Burger", hom “in staat stel om ’n persoonlike simboliek te ontwikkel om uiting aan sy psigo-seksuele fantasieë te gee”.

Nadat hy die matriek-eksamen afgelê het, was dit ’n probleem om te weet wat om te doen omdat hy eintlik net wou skilder. Destyds was daar min goeie kunsskole en Meintjes se kunstenaarsvriende het hom aangeraai om hom voorlopig liewer aan sy tweede liefde te wy, naamlik die letterkunde. Hy het na die Universiteit van Kaapstad gegaan met Afrikaans-Nederlands en Engels as hoofvakke en hom as letterkunde-student onderskei.

Tog het hy intensief met sy skilderwerk voortgegaan, in so ’n mate dat hy later sou sê hy weet nie hoe hy ooit sy graad behaal het nie. Tydens sy studie aan die U.K. het hy sy werk vir tallose gesiene kunstenaars in Kaapstad gaan wys, onder wie Lippy Lipshitz, Ruth Prowse, Charles Peers, Gregoire Boonzaier, Jean Welz, Nerine Desmond, Frieda Lock en May Hillhouse. Zerffi se invloed het geleidelik begin afneem, Maggie Laubser s’n het toegeneem, nie wat styl en onderwerp betref nie, maar werkmetode. Nietemin sou hy later sê: “(D)ie een van wie ek die meeste geleer het, was May Hillhouse”. Hillhouse was destyds ere-sekretaresse van die K-klub en Meintjes het gemeen dat hy die jongste lid was wat die klub nog ooit gehad het. Sy was ’n aantreklike, donker vrou met ’n diepgaande tegniese kennis van die skilderkuns. Soos in die geval van Zerffi, het May Hillhouse se werk hom “koud gelaat”, maar hy het geglo hy het die meeste van almal by haar geleer. Sy het jare lank elke skildery gesien wat hy gemaak het en elkeen deeglik gekritiseer.

Daar was ook Cecil Higgs van wie hy baie aangaande verfhantering en tekstuurwaarde geleer het.

Op 20-jarige ouderdom het hy die graad B.A. behaal. Hy was onwillig om sy literêre studie voort te sit, want ’n doktorsgraad in die letterkunde sou maar min betekenis vir ’n kunsskilder hê. Die probleem was om ’n verdienste te vind en tog met skilderwerk voort te gaan. Gerrit Bakker, wat destyds by ’n Kaapstadse boekhandel werksaam was, het besluit om sy eie boekhandel in Johannesburg te begin en het Meintjes gevra om sy assistent te word. Dit was ’n tydelike uitkoms en vir die eerste keer in sy lewe beland Meintjes in Johannesburg waar hy gou die kunskenners en kunstenaars van die Noorde leer ken het: Anton Hendriks, Elsa Dziomba, Alexis Preller, Walter Battiss en baie ander. Sommige van hulle het sy vriende geword, veral Preller. Die ou Gainsborough-galery, destyds in die Lennon-gebou in Pritchardstraat, was destyds die bymekaarkomplek van die avant garde. Johannes Meintjes het dié galery bespreek vir sy eerste tentoonstelling in Augustus daardie jaar (1944).

Hy het die boekhandel verlaat en na Kaapstad teruggekeer om hom op sy tentoonstelling voor te berei, vasbeslote om sy bestaan as beroepskunsskilder te regverdig. Sy familie het hierdie waaghalsige besluit ondersteun, blykbaar met die wete dat daar geen keer meer aan hom was nie. Platsak en met sy hele toekoms op die spel, is hy met sy skilderye terug na Johannesburg vir die opening van die tentoonstelling. Hy was toe een-en-twintig. Die tentoonstelling het groot opspraak verwek en Meintjes oornag feitlik landswye bekendheid besorg.

Artikels oor sy werk het in verskeie tydskrifte en blaaie verskyn en honderde belangstellendes het die uitstalling bygewoon. Gideon Horn het in "Die Transvaler" na hom verwys as “’n jong kunstenaar . . . wat hom aan ’n mens openbaar as moontlik die belowendste onder die jongeres. Van die opvallendste kenmerke van sy werk is sy besondere beheer van kleure, sy tegniese vaardigheid, die selfstandigheid van gees wat daaruit spreek . . .” In die tydskrif "Forward", soos aangehaal in die brosjure vir 'n tentoonstelling van Meintjes se skilderye van 29 Mei tot 10 Junie 1945 in die Argus-galery in Burgstraat, Kaapstad, het Ronald Morris verklaar: "Mr. Meintjes has achieved a 'mature expression of immaturity'. He has a dynamic and dramatic sense of colour and composition, combined with a tenderness that is almost feminine, but never effeminate; he is expressionistic but intelligible; versatile because he is sensitive to mood, atmosphere, phantasy and character, and not because he wants to create an impression. In most of his work there is poetry, the loneliness and the longing of youth. Meintjes' métier is not the mask or the puppet, but the vitality of life and the phantasies of the mind and the spirit ...”

Daar was aanvallende kritiek ook, maar dit het Meintjes verwag en in elk geval was dit baie minder en minder neerhalend as wat die skilders wat hy die meeste bewonder het, moes verduur. Gelukkig het hy genoeg werke verkoop om byna ’n jaar lank onafhanklik te kon lewe.

Terug in Kaapstad het hy ’n ateljee gehuur van Marie Gravett, wat later getroud is met die kunstenaar Gregoire Boonzaier, en hom gereedgemaak vir sy eerste tentoonstelling daar. Meintjes het later gesê die Kaapse kritici was meer konserwatief as hul eweknieë in Johannesburg; tog het hulle sy werk goed ontvang.

Prebble Rayner het geskryf (koerant onbekend): “Johannes Meintjes … is an ardent young painter of considerable promise, tackling his fellowman as subject-matter. There is apparent in his work a deep-seated awareness of individual character …” David Gamble (koerant eweneens onbekend): “Mr. Meintjes is a strong and direct painter with a pronounced sense of drama, together with a most interesting feeling for colour and a sensitive appreciation of personality. A strong vein of fantasy is another of his qualities.” Magda Sauer (waarskynlik "Die Burger"): “Hy is een van die talentvolste jong skilders. Ten spyte van sy jeug het hy al ’n styl van sy eie ontwikkel. Hy het ’n sterk en dramatiese gevoel vir kleure en ’n goeie en oorspronklike gevoel vir komposisie.”

In "Trek" het Prebble Rayner verder verklaar: “I am no Nostradamic sooth-sayer, but I have every faith in the future of Johannes Meintjes.” Geldelik was hierdie tentoonstelling so suksesvol dat Meintjes nou sy groot begeerte kon verwesenlik, naamlik om sy studie oorsee voort te sit.

Die Tweede Wêreldoorlog het pas ten einde geloop en intussen was hy deeltyds kunsonderwyser aan die Hoërskool Jan van Riebeeck en SACS. Ná ’n tweede tentoonstelling in Johannesburg teen die einde van 1945 is hy nog in dieselfde jaar aan boord van die "Aquitania", ’n troepeskip met seweduisend mense aan boord, na Southampton. In Londen het hy sowat agtien maande studeer en diep gedrink aan die Europese kultuur. Een van sy doelwitte met dié besoek was om regstreeks kennis te maak met die werk wat hy vroeër slegs in afbeeldings kon ken. Op sy soektog deur die galerye het hy Rembrandt, El Greco en die Vlaamse Primitiewe sowel as Henry Moore, Picasso en Graham Sutherland van die grootste betekenis vir hom gevind. Deeltydse radiowerk as omroeper en vertaler die Afrika-diens van die British Broadcasting Corporation (saam met Arnold van Wyk) het hom aan die lewe gehou.

Intussen het belangstelling in sy werk steeds toegeneem en met sy terugkeer na Suid-Afrika in 1947 het sy tweede tentoonstelling in Kaapstad buitengewone sukses gehad. Almal het groot vordering in Meintjes se werk gesien en het hul dankbaarheid uitgespreek dat hy hom nie te veel deur buitelanders laat beïnvloed het nie. Hy is beskryf as ’n “pionier” en ’n “Voortrekker” in die nuwe tradisie van die Suid-Afrikaanse skilderkuns.

In Kaapstad het hy ’n ateljee in ’n ou Kaaps-Hollandse huis gehuur en verskeie tentoonstellings elders gehou. Hy het die tekenklasse van gekleurde studente aan die Kaapse Tegniese Kollege behartig en heelwat uitsaaiwerk gedoen, insluitende die eerste kunsprogram vir die jeug wat ooit in die land uitgesaai is. In hierdie tyd het hy ook drama aan die Kaapse Tegniese Kollege en die Worcesterse Dramaskool doseer. Hy het onder meer vir die Eoan-groep dekorstelle geskilder en kostuums ontwerp.

Intussen het hy ook begin skryf en talle artikels, essays en kortverhale uit sy pen het verskyn. Sy eerste boek, ’n monogram oor Maggie Laubser, geskryf toe hy pas 19 of 20 was, het in 1944 verskyn. Volgens die tydskrif "Lantern" was dit een van die besversorgde boeke wat ooit in die land gedruk is en was dit skaars 20 jaar ná publikasie reeds gesogte Africana. In 1947 het ’n bundel kortverhale, "Kamerade", deur homself geïllustreer gevolg en waarvan net 500 gedruk is, en in 1948 ’n boek oor sy liriese skilderye, "Liriese Werk / Lyrical Work".

In 1949 het Meintjes Kaapstad verlaat en hom op die familieplaas, Grootzeekoegat, gevestig. Hier het hy begin Kaapse koloniale meubels versamel, asook Africana-boeke, porseleinware en koper. In sy versameling het hy kunswerke van Bowler, Samuel Daniell en Harris gehad, en hy was ook ’n ywerige versamelaar van ou afdrukke, kaarte en etse. Daar het hy vyf jaar in feitlik eensame afsondering deurgebring, hoewel hy glo nooit afgesonder gevoel het nie, en die plaas slegs verlaat om sy werk in verskeie sentra ten toon te stel en ook kort besoeke gebring aan die Staatsargief en die Africana-biblioteke in Johannesburg en Pretoria vir navorsingsdoeleindes tot 1954 of 1955, toe hy weer na Johannesburg teruggekeer het.

In dié tyd het sy boek oor Anton Anreith, Suid-Afrika se eerste beeldhouer, verskyn, asook ’n toneelstuk (in medewerking met Uys Krige) wat die letterkundige prys van die Nasionale Adviesraad van die destydse Afdeling Volwassene-onderwys verower het. "Die Blanke Stilte", 'n toneelstuk in drie bedrywe, was een van die bekroonde stukke in die 300-jarige Van Riebeeck-herdenkingstoneelwedstryd wat deur die Nasionale Adviserende Raad van Onderwys vir Volwassenes gereël is. Erika Terblanche skryf: "Hertzog Venter het geskryf dat daar in hierdie drama nie ’n hoofkarakter in die normale sin van die woord is nie. In die drama word die spanning wat in ’n organies verbonde groep mense voorkom, uitgebeeld: die Vorster-gesin van die plaas Zevenfontijn en enkele vriende.

"Hierdie spanning word deur twee faktore veroorsaak: die neerdrukkende, 'deprimerende' invloed van ’n genie en sterk persoonlikheid op dié wat hom omring, en die stabiliserende uitwerking van die geslagstradisie en familiegrond op die nageslag. Vir Venter is dit ’n 'allesins lesenswaardige drama'; ook met die eise van die toneel is terdeë rekening gehou, maar volgens hom sou dit by opvoering hoë eise aan die regie, die spelers en die gehoor stel vanweë die aard van die dialoog en die dekor.".

Vroeg in die jare vyftig het hy ook ’n kunstentoonstelling op ’n lesingstoer deur die Vrystaat geneem. In 1954, toe hy sy vyf jaar lange afsondering beëindig, keer hy terug na die Goudstad en hou uitstallings daar en in Pretoria. In dié tyd woed ’n openbare debat tussen hom en Laurence van der Post oor die Afrikaner se houding jeens Suid-Afrika se ander bevolkingsgroepe. In 1955 ontmoet hy die Brits-Suid-Afrikaanse skrywer William Plomer, met wie hy lewenslank bevriend sou bly.

Meintjes verdeel nou sy tyd tussen Johannesburg en die plaas naby Molteno, met gereelde tentoonstellings in al die groot stede.

In 1955 het daar nog twee boeke van hom verskyn, een oor sy plaasondervindings, "Frontier Family", en ’n roman, "Storm(s)vlei", wat die eerste prys in ’n wedstryd wat deur die Stadsraad van Pretoria gereël is ter viering van die stad se honderdste bestaansjaar, verower het. Daarna verskyn ook sy "Complex Canvas", met veertig van sy tekeninge en daarna "Dagboek 1", aantekeninge uit sy joernaal (wat Meintjes 20 jaar vantevore begin hou het) wat ’n boeiende prentjie van die kunslewe in Suid-Afrika skets. "Dagboek 2" en "Dagboek 3" het later gevolg.

Meintjes stal deur die loop van 1956 uit in Kaapstad, Pretoria en Johannesburg. Hy skilder die Britse aktrise dame Sybil Thorndike (1882–1976) op haar versoek en dié skildery ontketen ’n storm in die Suid-Afrikaanse pers. 1957 bring sy gebruiklike uitstallings, nou in Bloemfontein, Johannesburg en op Heidelberg (waarskynlik Gauteng). Kunskenners beskryf Meintjes in dié jare as die Suid-Afrikaanse Cézanne, Gauguin of Chagall. Die volgende jaar kom uitstallings in Pretoria en Johannesburg weer aan die beurt asook ’n besoek aan Europa waartydens hy studeer in Londen, Amsterdam en Parys.

’n Besonderse projek wat Meintjes aangepak het in 1960, was die bewaring van die foto’s van die dorpsfotograaf Ambrose Lomax. Vyftig jaar nadat Lomax, die apteker, uit Molteno weg is, is sy negatiewe in sy ou apteek gekry. Meintjes het dit laat ontwikkel en ’n besonderse boek met ’n aantal van die foto’s – baie daarvan is voor en tydens die Anglo-Boereoorlog geneem – in 1964 uitgegee.

In 1963 volg nog uitstalling in Pretoria, Johannesburg en Kaapstad asook ’n uitstalling van sy werk in die VSA. Die pers verwys na Meintjes as die “Goue Seun” van die Suid-Afrikaanse kunstoneel. Op letterkundige gebied verskyn sy roman “Gister en vandag” en “Jeugjare”. Die volgende jaar kom uitstallings op Molteno, in Johannesburg en Washington aan die beurt asook ’n groepsuitstalling saam met onder meer George Boys, Gordon Vorster, Cecily Sash en Dirk Meerkotter op uitnodiging van die Rembrandt-kunsstigting.

In 1964 verskyn nie minder nie as drie boeke uit sy pen: die roman “Mallemeule”, “Manor House” en “Portret van ’n Suid-Afrikaanse Dorp deur A Lomax: Molteno 1894 – 1909”, oor die apteker en fotograaf wat op Molteno gewoon het tydens die opbloei wat teweeggebring is deur ontdekking van steenkool in die Stormbergreeks.

In 1965 ontvang Meintjes ’n letterkundeprys van PEN en gaan woon heeltyds op die familieplaas, Zeekoegat, saam met sy vrou, Ronell Rossouw (gebore 9 Februarie 1932), met wie hy op 25 Maart 1960 getroud is. Sy is drie jaar vantevore van haar eerste man, Michael Schönberg, geskei en het ’n dogter, Lynn, gehad wat by Ronell se ouers in Parow gewoon het. Ronell het by die munisipaliteit op Molteno gewerk in die tyd toe sy en Meintjes getroud is. Nadat Lynn st. 8 geslaag het, het sy in die apteek op Molteno begin werk. Sy het later by haar pa, Schönberg, in Johannesburg gaan woon. Johannes en Ronell het nie kinders gehad nie, al was sy grootste oorweging om met haar te trou omdat hy wou 'n erfgenaam wou hê wat kon verseker Grootzeekoegat bly in die Meintjes-familie. Ronell was wel swanger, maar het die baba verloor.

Hy hou weer uitstallings in Kaapstad en Pretoria en publiseer die biografie van Olive Schreiner, "Olive Schreiner Portrait of a South African Woman". Die voorsitter van die South African English Academy beskryf dit as die “beste studie tot dusver oor Olive Schreiner”. ’n Tweede boek, “The Silent Conspiracy” verskyn in 1965. Ook hou hy ’n groepsuitstalling saam met onder meer Lukas Sithole, Christo Coetzee, Maggie Laubser, Armando Baldinelli en Maud Sumner.

In 1966 volg solo-uitstallings in Johannesburg en op Molteno asook deelname aan die Republiekfees-uitstalling (die Republiek van Suid-Afrika was toe vyf jaar oud) in Pretoria en die opening van die Hester Rupert-kunsmuseum op Graaff-Reinet in ’n gebou wat Anton Rupert in 1965 gered het toe dit bekend word dat ’n petroleummaatskappy dit wou sloop vir die oprigting van ’n vulstasie. In dieselfde jaar verskyn die opdrag-biografie oor genl. Koos de la Rey, “De la Rey Lion of the West” (in Engels), wat as ’n vervolgverhaal in "The Star" verskyn.

In 1967 volg die publikasie, ook as ’n vervolgverhaal, van die biografie oor genl. De la Rey in ’n Afrikaanse koerant. Meintjes word nou aangestel as erekurator van die George Vice-gedenkmuseum op Molteno en hou uitstallings in Kaapstad en Johannesburg.

In 1969 volg nog uitstalling in Johannesburg en op Molteno en verskyn sy biografie van genl. Gideon Scheepers, "Sword in the Sand Gideon Scheepers", asook ’n Engelse biografie van pres. M.T. Steyn, wat in 1970 in Afrikaans sou verskyn as "Steyn Vader van sy volk", en ’n boek oor die Slag van Stormberg, "Stormberg A Lost Opportunity". Die jaar daarna kom ’n biografie van genl. Louis Botha aan die beurt, wat gunstig ontvang word, ook deur oorsese media. Die boek oor pres. Steyn word oor die radio uitgesaai en in dieselfde jaar verskyn "The Round Table in South Africa".

Meintjes se eerste uitstalling van die jare sewentig was in Johannesburg. Ook in 1971 verskyn nog ’n biografie van ’n held van die Anglo-Boereoorlog, dié keer genl. Piet Joubert: "The Commandant General PJ Joubert" asook "Sandile – The Fall of the Xhosa Nation", die eerste groot biografie oor 'n swart leier in Suid-Afrika, en die bundel kortverhale en essays "Siembamba". Oor "Sandile" het Meintjes self gesê: "This is the first full-length study of a Xhosa prince or chief. The Xhosas are resident in the eastern part of the Cape Province of South Africa, and their history is studded with a galaxy of remarkable men of royal blood. These were the first black people to come into contact with the white man in Southern Africa. Of the chiefs I have chosen Sandile for various reasons. His life-span covers the glory of Xhosa nationhood, the more important wars with the British Colonial Government, the national suicide of the Xhosas and the tragedy of his personal story. Thanks too to the artists Frederick I’Ons and Thomas Baines, we have more portraits of Sandile than of any other chief."

In 1972 hou hy weer ’n uitstalling in Kaapstad en verskyn die tweede aflewering van sy outobiografie, "Dagboek 2". Hy vier in 1973 sy vyftigste verjaardag met ’n uitstalling in Johannesburg en word aangestel as uitvoerende lid van die Burgersdorpse museum. Die enigste boek uit sy pen in daardie jaar was "The Voortrekkers", wat later voorgeskryf is aan die Universiteit van Oxford.

Die Suid-Afrikaanse Akademie vir Wetenskap en Kuns benoem hom in 1974 as ’n lid. Hy hou uitstallings in Kaapstad en op Molteno en publiseer ’n biografie oor pres. Paul Kruger asook ’n gedenkboek ter viering van sy tuisdorp se eeufeesviering, "Dorp van drome: Molteno 1874–1974", in opdrag van die dorp se munisipaliteit.

In 1975 kom nog ’n opdragwerk, "Sasol:1950 – 1975" (wat in Afrikaans sowel as Engels uitgegee is), aan die beurt en publiseer hy "Dagboek 3", wat die laaste van die drie dele van sy outobiografie sou wees. Ook in dié jaar stal hy uit in Bloemfontein en Johannesburg.

Kort op die hake van die boek oor Sasol, volg in 1976 ’n uitstalling van Meintjes se kunswerke op Sasolburg. Sy "The Anglo Boer War 1899–1902: A Pictorial History" verskyn tegelykertyd in Afrikaans en Engels en is later in Duits en Nederlands vertaal. In dieselfde jaar verskyn ook oor die driejarige oorlog "The Great War: Arthur Conan Doyle 1". In 1977 volg nog ’n uitstalling op Molteno, maar ook op Stellenbosch en in Bellville, en verskyn "With Bobs and Kruger: Frederic William Unger 2", die laaste boek van hom wat in sy leeftyd sou verskyn.

’n Solo-uitstalling op Lichtenburg in 1978 word gevolg deur ’n prestige-groepsuitstalling in die destydse Rhodesië se vernaamste stede, Salisbury en Bulawayo asook in Johannesburg saam met Geoffrey Armstrong, Armando Baldinelli, Maud Sumner, Gordon Vorster, Walter Battiss en Rhona Stern.

In sy twee laaste lewensjare, 1979 en 1980, stal hy net by die destydse Universiteit van Natal in Pietermaritzburg, op Ficksburg en by die Universiteit van Port Elizabeth uit. Hy voltooi ook die manuskrip van ’n gedenkbundel oor die 100ste bestaansjaar van die NG gemeente Molteno, "Eeu van Genade: NG Kerk Molteno 1881–1981" (wat in 1981 verskyn het), die kerk waaruit hy begrawe is. Sulke opdragwerke was dikwels sy vernaamste inkomste. Sy werkywer het blykbaar nooit afgeneem nie, ten spyte van moeilike omstandighede, want twee dae voor sy dood in die hartjie van die ysige Noordoos-Kaapse winter skryf hy in sy dagboek: “My werkproduksie is baie deur Ronell se siekte gestrem, want ek moes regstaan vir alles. Die koue het ook nie gehelp nie. Ek voel heeltemal lam.” Op 7 Julie 1980 skryf sy in haar man se dagboek: “Maandag 7 Julie 1980. Johannes vanoggend oorlede.”

Ronell Meintjes is op 26 Junie 1996 in 'n hospitaal in Port Elizabeth oorlede nadat sy die laaste jare van haar lewe op Graaff-Reinet gewoon het waar sy 'n tyd lank kuratrise was van die Hester Rupert-kunsmuseum, wat enkele van haar man se werke besit. Sy is op 1 Julie langs haar man in die Molteno-begraafplaas ter ruste gelê. Die skilderye, beeldhouwerke en kosbare boeke uit sy omvattende Africana-versameling wat sy ná haar man se afsterwe aan die Hoërskool Molteno geskenk het, word vandag nog in die Meintjies-kamer uitgestal.

Van sy manuskripte word in die Thomas Pringle-versameling van die National English Literary Museum in Grahamstad bewaar, terwyl sy vrou ook werke aan die Sasol-kunsmuseum van die Universiteit Stellenbosch nagelaat het.

In 1982 is 'n TV-opname op veral Grootzeekoegat gemaak oor die lewe en werk van Johannes Meintjes. Op 16 Januarie 1983 het 'n artikel deur Madelein van Biljon met kleurfoto's daarby in die "Sunday Times Magazine" verskyn oor Grootzeekoegat onder die opskrif "Ashes to Ashes". Van Biljon skryf: "The old house survived pestilence and three Border Wars. But the fear is that the next few months may destroy it." In die artikel het Ronell Meintjes gesê dis onprakties om alleen daar te woon en dat die koste om dit bewoonbaar te hou, voortdurend aan die toeneem was, maar dat sy haar nie daartoe kon bring om dit te verkoop nie. "When I go," sê sy in die artikel, "it will be a ruin within a year or two." Toe reeds het die plafon in die vertrek waarin sy sit en gesels het, begin insak en daar was klammigheid en krake in die mure.

In 1983 het die Vrystaatse Universiteit 'n gedenkuitstalling in Bloemfontein gehou en in 1986 is die Johannes Meintjes-kamer in die Hoërskool Molteno deur W.A. de Klerk geopen as 'n permanente uitstalling van Meintjes se belangrikste werk. In 1990 volg 'n prestige-gedenkuitstalling (huldetentoonstelling) van 7 Junie tot 6 Julie in Johannesburg by die destydse Randse Afrikaanse Universiteit. Dit het tien jaar ná sy dood plaasgevind en was die eerste keer sedert 1973 dat Meintjes se olieverfskilderye in Johannesburg vertoon is. Dié uitstalling is geopen deur dr. Hermien McCaul-Dommisse, wat ook Meintjes se eerste uitstalling in Augustus 1944 geopen het.

Uittreksels wat hy in 1963 aan die tydskrif "Lantern" uitgelig het omdat dit vir hom “pertinent” was, is onder meer:


In 1963 het Meintjes self sy credo opgesom toe hy sê: “Gertrude Stein het eens verklaar dat ’n kunstenaar nie kritiek nie maar waardering nodig het. Dis in ’n groot mate waar. Hy moet deurgaans getrou bly aan sy visie, aan sy eie idioom, al sê wie ook wat, sy integriteit behou, geestelik ontwikkel en werk vanuit sy hart. Dis wat ek nog gedoen het, en hopelik sal doen tot die dag van my dood.” 'n Ander keer het hy gesê: "My visie het sy oorsprong in die bodem van Afrika en ek het daaraan 'n persoonlike stempel gegee wat moontlik eendag in die hart en verbeelding van 'n ander generasie ’n reaksie mag vind."

Skilderwerke van Johannes Meintjes is vroeg reeds deur baie instellings en bekende versamelaars dwarsdeur Suid-Afrika en ook in die buiteland aangeskaf. In 1963 het hy gesê: “Wanneer ek kyk na die massa materiaal wat in die afgelope sestien jaar oor my werk geskryf is, staan mens verbaas dat daar nog soveel uiteenlopende menings daaroor kan bestaan. Die bewonderaars en die vyande wat ek aan die begin gehad het, het ek vandag nog; daar is net meer van hulle.”

Meintjes het in sy leeftyd meer as 1 336 olieverfskilderye gemaak, tientalle beeldhouwerke geskep asook honderde sketse, temperas, grafiese werke en waterverfskilderye. Uit sy pen het 35 boeke verskyn en ook nog talle ongepubliseerde manuskripte. Tydens sy leeftyd is meer as 1 400 koerantberigte en tydskrifartikels oor hom geskryf. Ná sy dood is sy belangrikste manuskripte, briewe, dagboeke ensovoorts aan die National English Literary Museum in Grahamstad geskenk waar dit in die Johannes Meintjes-gedenkkamer gehuisves sou word.

Volgens die digter Johann de Lange, in ’n referaat oor “gay bevryding” tydens ’n literatuurseminaar in Port Elizabeth in 1990, bied Meintjes se skryfwerk van die vroegste voorbeelde in die Afrikaanse letterkunde “van die hantering van die gay tema”, wat “aanvanklik báie verskuild en omsigtig” was. De Lange het gesê: “Op die gebied van die prosa was daar byvoorbeeld heel vroeg reeds die sterk versweë, soms sentimentele hantering daarvan in die romans en verhale van Johannes Meintjes.” Ook in sy kunswerk kom die homoërotiese vroeg ter sprake (dermate dat hy ná sy dood as 'n "baanbreker gay kunstenaar" beskryf is en 'n werk van hom in 1993 opgeneem is in "The invisible ghetto:
Lesbian and gay writing from South Africa") in byvoorbeeld sy sketse vir die versverhaal "Sebastiaan" van Pieter Marincowitz, ’n bundel wat slegs in ’n oplaag van ’n honderd gedruk is en nou byna onverkrygbaar is.

Prof. John Kannemeyer skryf in 1998 in "Die Burger": “Vir sy digterlike waarde hoef ’n mens dié verwarde versverhaal, indien jy dit ’n verhaal sou kan noem, nie te lees nie. Wat ’n mens boei, is die illustrasies van week manlike figure deur Johannes Meintjes en die enkele momente in die gedig waarin vir die eerste keer ná I.D. du Plessis se “Vreemde liefde” van ’n homoërotiese tendens in Afrikaans sprake is. Dis jammer dat Marincowitz, wat in die sewentigerjare deur selfdood aan sy einde gekom het, dié tendens nie beter kon verwoord nie.”

Tien jaar ná sy dood het die koerantredakteur Tertius Myburgh van Meintjes gesê: “Johannes was something of a Renaissance man. First of all, artist. Then author, historian, activist and even sort-of farmer. Above all, he was a thoughtful, loving and loveable human being who thought very deeply about the human condition.”

In 'n buurt van die Kaapse township Mitchells Plain waarin strate die name van Suid-Afrikaanse kunstenaars dra, is 'n straat ook na Johannes Meintjes genoem, weliswaar verkeerd gespel as "Meintjies".

Johannes Meintjes se wye belangstellingsveld het neerslag gevind in die uiteenlopende onderwerpe waaroor hy geskryf het, veral die vaderlandse geskiedenis. Hier is ’n volledige lys van sy gepubliseerde werke:










</doc>
<doc id="73815" url="https://af.wikipedia.org/wiki?curid=73815" title="LNER-Klas A4">
LNER-Klas A4

Die Klas A4 is 'n reeks 4-6-2-stoomlokomotiewe wat deur Nigel Gresley in 1935 vir die Britse spoorwegmaatskappy "London and North Eastern Railway (LNER)" ontwerp is. Die lokomotiewe is maklik herkenbaar aan hul vaartbelynde ontwerp wat 'n hoë spoed verseker het. Een lokomotief uit hierdie klas, "4468 Mallard", het op 3 Julie 1938 die amptelike wêreld-spoedrekord vir stoomlokomotiewe met 201,2 km per uur opgestel. 

Altesaam 35 klas A4-lokomotiewe is gebou om vinnige passasierstreine op die Ooskus-hoofroete ("East Coast Main Line") tussen Londen se Kings Cross-stasie en Edinburg in Skotland te trek. Die treine het op hierdie roete via York en Newcastle geloop en is eers in die vroeë 1960's deur "Deltic"-diesellokomotiewe vervang. Enkele A4's is nog tot en met 1966 vir treindienste in Skotland gebruik, veral vir die sneltreinroete tussen Aberdeen en Glasgow waar hulle die reistyd van 3,5 tot 3 uur verkort het.


</doc>
<doc id="73820" url="https://af.wikipedia.org/wiki?curid=73820" title="James Norval">
James Norval

James Norval was 'n Suid-Afrikaanse teater- en filmakteur. Hy werk aanvanklik vir die "Hendrik Hanekom Geselskap". In 1934 tree Hanekom af om 'n teaterskool in Bloemfontein te open. Norval begin sy eie groep, die "James Norval Geselskap" en toer met stukke soos "Die Verlore Siel", "Vadertjie Langbeen", "Dracula" en "Gebeurtenis in die Nag".

Norval was met die aktrise Anna Cloete getroud. Hul enigste kind, Paddy Norval het soms saam met hulle opgetree.

Die Suid-Afrikaanse Akademie vir Wetenskap en Kuns het hom in 1967 vereer met sy Erepenning vir Toneelkuns.

As akteur:

As regisseur:


</doc>
<doc id="73821" url="https://af.wikipedia.org/wiki?curid=73821" title="Anna Cloete">
Anna Cloete

Anna Cloete (1913–1999) was 'n Suid-Afrikaanse pionier-aktrise. Sy was ses dekades lank deel van die Afrikaanse toneel-, rolprent- en televisiebedryf.

Cloete het van die 1930's vir jare lank saam met haar man as deel van die James Norval-toergeselskap opgetree. Sy het self ook stukke geskryf, soos "Ou liefde roes nie" en "Elke hart het sy smart". Sy het later, tot haar uittrede toe, vir die destydse Truk gespeel en was landswyd vir haar warm persoonlikheid en ingeleefde karakterrolle bekend.

Ná die instelling van TV in 1976 het sy in een van die eerste Afrikaanse TV-dramas, "Die ryk weduwee", en daarna in "Die koster", gespeel.

Sy is op 10 Februarie 1999 op 82 jarige ouderdom aan 'n beroerte oorlede. Haar enigste kind, Paddy Norval, is reeds in die 1980's oorlede.

As aktrise:

As skrywer:



</doc>
<doc id="73822" url="https://af.wikipedia.org/wiki?curid=73822" title="Paddy Norval">
Paddy Norval

Paddy Norval was 'n Suid-Afrikaanse aktrise en model. Sy was die enigste kind van die akteurs James Norval en Anna Cloete. Sy is in die 1980's oorlede.



</doc>
<doc id="73823" url="https://af.wikipedia.org/wiki?curid=73823" title="Laerskool Swartkop">
Laerskool Swartkop

Laerskool Swartkop is ’n Afrikaansmedium-laerskool op die hoek van Viking- en Campbellweg in Valhalla, Centurion, Suid-Afrika. Die skool se leuse is "Rotsvas en Koersvas" en dit bied onderrig aan meer as duisend leerders. Mnr. C.J. Cronje is sedert Januarie 1992 die skoolhoof.

Van die sportsoorte wat aangebied word, sluit in: atletiek, tennis, netbal, rugby, krieket, hokkie en landloop.

Die skool het ook 'n naskoolsentrum wat op die skool se terrein geleë is. Kinders wat hier ingeskryf is, ontvang 'n ligte middagete.

Laerskool Swartkop is weens die snelle uitbreiding in die gebied van Valhalla Laerskool afgestig. Die skool is op 14 Januarie 1969 met 577 leerlinge geopen. Die eerste hoof was Dr. P.J.E. Wilbers.

Laerskole Wierdapark en Laerskole Hennopspark is later vanuit die skool afgestig.

Die skool se skoollied is deur Rudi Neitz geskryf en getoonset:



</doc>
<doc id="73825" url="https://af.wikipedia.org/wiki?curid=73825" title="Afrikaansche Schouwburg">
Afrikaansche Schouwburg

Die Afrikaansche Schouwburg (in Engels bekend as The African Theatre) was aan die begin van die 19de eeu ’n teater in Kaapstad. Dit was die eerste klipteater in ’n Europese styl in Suid-Afrika en een van die eerstes in die Suidelike Halfrond. Dit was ook onder verskeie ander name bekend, soos die Komediehuis, The Theatre ens. Die gebou het later ’n NG kerk geword. Dit bestaan steeds.

Die idee vir ’n teater het gekom van die destydse Britse goewerneur, sir George Yonge. Hy het dit ontwerp en dit is in 1800 op die destydse Hottentotplein (later Boereplein en nou bekend as Riebeeckplein) in die Kaapstadse middestad gebou. Dit het geen foyer of orkesbak gehad nie en die verhoog was klein, maar dit was stylvol binne. Die gehoor het op ’n balkon en in ryk versierde loges gesit. Onder die teater was stoorkamers en winkels. ’n Orkesbak is in 1804 gebou.

Dit is ’n dubbelverdieping aan die Breestraatse kant. Die onderste sowat twee meter van die mure is van ontblote Tafelberg-sandsteen, en die res is van klip en modderstene wat oorgepleister is.

Die teater is in September 1801 in gebruik geneem met Shakespeare se "Henry IV, Part I". Dit word algemeen beskou as die begin van ’n georganiseerde toneellewe in Suid-Afrika. Nederlandse en Engelse toneelstukke is opgevoer. Die eerste Nederlandse stuk was sover bekend A. von Kotzebue se "De Papegaay", op 5 Maart 1803. Die Nederlandse toneel was die regstreekse voorloper van die latere Afrikaanse toneel.

Die Fransman Charles Etienne Boniface, wat in 1806 in die Kaap aangekom het en 46 jaar lank aktief by die teater in Suid-Afrika betrokke was, het veral opspraak gewek met sy werke, baie daarvan kabaret. Dit was nie net skerp nie, maar ook meermale daarop gerig om vooraanstaandes by te kom.

Weens kerkstrominge uit Engeland, wat toenemend gerig was teen wêreldse vermaak, is die teater in 1836 gesluit. In dié tyd is die slawe ook bevry en die eerste kerkdiens vir hulle is in 1838 in die teatergebou gehou. Ontevrede slawe-eienaars, of slawe volgens sommige bronne, het die gebou met klippe bestook en so het St. Stephenskerk sy naam gekry (Stefanus was die eerste martelaar wat gestenig is). Op 12 November 1857 het dit die eiendom van die NG Kerk geword en enkele veranderings is toe aangebring om daarvan ’n kerk te maak.

Die kerk is nou ’n nasionale gedenkwaardigheid. In die vroeë 2000's is begin om die gebou te restoureer onder beheer van die St. Stephen’s Restourasietrust. Die oorspronklike verfkleure is weer aangewend deur onder meer 19de-eeuse skilderye van die gebou te bestudeer. Die verf is ook van die kerkbanke verwyder om die oorspronklike kleur van die geelhout, Amerikaanse greinhout en eikehout bloot te lê.

Die herstelde gebou is in Januarie 2009 heringewy.


</doc>
<doc id="73827" url="https://af.wikipedia.org/wiki?curid=73827" title="Donker Afrika">
Donker Afrika

Donker Afrika is 'n Afrikaanse rolprent wat op 18 Desember 1957 uitgereik is.

Die rolprent is 'n komedie.




</doc>
<doc id="73828" url="https://af.wikipedia.org/wiki?curid=73828" title="Eric Egan">
Eric Egan

Eric Egan was 'n Suid-Afrikaanse akteur en omroeper. Hy was bekend as die eerste stem van Springbokradio.



</doc>
<doc id="73829" url="https://af.wikipedia.org/wiki?curid=73829" title="York">
York

York [ˈjɔrk] is 'n stad wat by die samevloeiing van die Ouse- en Foss-riviere in Noord-Yorkshire, Engeland geleë is. York het 'n lang geskiedenis wat tot in die Romeinse tydperk terugstrek, van daar sy bynaam "Ewige Stad". Dit is oorspronklik in 71 n.C. as "Eboracum" deur die Romeine gestig en het later, toe die Romeinse provinsie Britannia in die vroeë 3de eeu in twee administratiewe eenhede opgedeel is, as administratiewe setel van Britannia Inferior gedien - 'n provinsie wat die noordelike helfte van Romeins-Brittanje beslaan het. Sy belangrikheid word weerspieël in die feit dat twee Romeinse keisers hier oorlede is - Septimius Severus in 211 en Constantius I in 306. Die laasgenoemde se seun Konstantyn is vervolgens hier deur die troepe van sy vader as nuwe keiser aangewys.

Later het York as hoofstad van die koninkryke van Northumbria en Jorvik gedien. York was ook die historiese setel van die graafskap Yorkshire.

In die Middeleeue het York tot 'n belangrike wolhandelsentrum ontwikkel. Sowel sy versterkings asook sy status as setel van die Kerk van Engeland se Noordelike Kerkprovinsie dateer uit hierdie periode. Die plaaslike katedraal "York Minster" is die bekendste van York se talle historiese en kulturele besienswaardighede.

In die 19de eeu het York tot 'n middelpunt van die Britse spoorwegnetwerk ontwikkel, terwyl klerevervaardiging en spoorwegverwante nywerhede tot die belangrikste plaaslike bedrywe gegroei het. Intussen het die dienstesektor met onder meer die Universiteit van York en gesondheidsdienste die belangrikste werkverskaffer geword. Daarnaas speel ook toerisme 'n beduidende rol in die plaaslike ekonomie.

Sedert 1996 behels die amptelike administratiewe term "City of York" 'n sogenaamde "unitary authority area" wat ook landelike gebiede buite die ou stadsgrense insluit. In 2001 het die stedelike gebied van York 'n bevolking van 137 505 gehad, terwyl die "unitary authority area" se bevolkingsgetal teen die middel van 2015 op 206 900 beraam is.


</doc>
<doc id="73830" url="https://af.wikipedia.org/wiki?curid=73830" title="Alhambra-bioskoop, Kaapstad">
Alhambra-bioskoop, Kaapstad

Die Alhambra-bioskoop, ook bekend as die Alhambra-teater, was ’n teater in Riebeeckstraat, Kaapstad, wat in 1929 in gebruik geneem is.

Die Alhambra is in 1928 gebou vir die African Consolidated Theatres deur Harry Stodel. Dit is beskryf as Suid-Afrika se beste "atmosferiese teater". Dit het ’n unieke Wurlitzer-teaterorrel-en-musieksentrum gehad wat ook talle klanke kon naboots. Dit is in 1929 in gebruik geneem en was jare lank een van Kaapstad se grootste teaters.

Toneelstukke en musiekspele is ook vier dekades lank in die teater opgevoer. Van die bekende kunstenaars wat hier opgetree het, is Marlene Dietrich, Nellie du Toit, Angelo Gobbato en Phyllis Spira.

Die enigste Afrikaans geselskap wat hier opgetree het, volgens André Huguenet, was sy geselskap met "Is Jy ’n Bokryer" in die 1940's. Dit is ook soms deur Kruik gebruik.

Die gebou is in Januarie 1972 gesluit en in 1974 gesloop.


</doc>
<doc id="73832" url="https://af.wikipedia.org/wiki?curid=73832" title="Alan Stivell">
Alan Stivell

Alan Stivell (gebore as Alan Cochevelou, 6 Januarie 1944) is 'n musikant en sanger van Bretagne, Frankryk. Hy sing in verskeie tale, onder meer Frans en Engels, en het gehelp om die Keltiese harp en Bretonse musiek weer gewild te maak. 

Stivell het sy hoogtepunt in die 1970's bereik, maar daarna het die gewildheid van folkmusiek afgeneem. Vandag is hy veral gewild onder aanhangers van Keltiese musiek en Engelse folk.



</doc>
<doc id="73835" url="https://af.wikipedia.org/wiki?curid=73835" title="Alhambra-teater, Durban">
Alhambra-teater, Durban

Die Alhambra-teater is ’n teater wat in 1952 in Bereaweg, Durban, in gebruik geneem is. Dit het plek vir 800 mense gehad.

Die teater is in 1952 vir African Consolidated Theatres gebou op ’n perseel waar die Alhambra-bioskoop eers gestaan het. Dit is op 31 Desember van dié jaar in gebruik geneem. Rolprente is gewys en toneelstukke is opgevoer. 

Die Natalse kunsteraad, Naruk, het die gebou in 1963 begin huur en dit in 1970 gekoop vir produksies van opera, ballet, musiekspele, ens. In Oktober 1985 het Naruk sy laaste seisoen in die teater beleef voordat hulle na die Natal Playhouse verskuif het. Van 1986 af het die Alhambra die Durban Christian Centre gehuisves.


</doc>
<doc id="73836" url="https://af.wikipedia.org/wiki?curid=73836" title="Alhambra-teater, Johannesburg">
Alhambra-teater, Johannesburg

Die Alhambra-teater is ’n teater wat in 1977 in Doornfontein, Johannesburg, geopen het.

’n Bioskoop in Doornfontein is in 1977 gerestoureer en in ’n teater omskep vir die Johannesburg Operatic and Dramatic Society se musiekspele. Dit het op 17 April van dié jaar geopen met "A Night to Remember", onder regie van Anthony Farmer. Einde Januarie 1979 is die teater gesluit. Pieter Toerien het dit omstreeks 1981 gekoop en Peter Shaffer se "Amadeus" hier aangebied. Nog Toerien-produksies was onder meer Agatha Christie se "The Unexpected Guest" (1982), John Chapman en Dave Freeman se "Key for Two", A.R. Gurney jr. se "The Dining Room" en Dan Goggin se "Nunsense" onder regie van Tobie Cronjé (1988). 

In 1983 het Toerien ’n nuwe ouditorium, die Leonard Rayne-teater, hier geopen. In 1991 het hy die Alhambra opgeknap en ’n derde ouditorium, die Richard Haines-teater, bygevoeg. Die gerestoureerde teater het op 27 September van dié jaar heropen met drie produksies: "A Slice of Saturday Night, Love Letters" en "Never the Sinner". 


</doc>
<doc id="73837" url="https://af.wikipedia.org/wiki?curid=73837" title="Alhambra-teater">
Alhambra-teater

Die naam Alhambra is deur verskeie teaters in Suid-Afrika gebruik. Dit kan verwys na:



</doc>
<doc id="73840" url="https://af.wikipedia.org/wiki?curid=73840" title="Die bosvelder">
Die bosvelder

Die Bosvelder is 'n Afrikaanse rolprent wat op 31 Januarie 1958 uitgereik is. Die film is 'n hermaak van Jamie Uys se debuutrolprent, Daar Doer in die Bosveld vir die wye skerm (35mm film).

Die rolprent is 'n komedie.


Hans Botha, 'n ryk maar suinige boer moet die nuwe onderwyseres op die dorp gaan haal. Hy is egter bang vir meisies en doen boonop alles verkeerd. Sy motor, 'n stokou Model T-Ford, se remme is gedaan en die bakwerk val uitmekaar. Telkens as hy stop om 'n hek oop te maak, spring hy uit om 'n klip voor die wiele te rol, maar die motor ry telkens daaroor. Nadat hy die nooientjie opgelaai het, ry hy deur 'n dam water waar die kar vassit. Terwyl hy haar probeer "red", laat hy haar in die water val. Later, tydens 'n piekniek kry hy kans om vir alles te vergoed, maar dinge loop steeds skeef. Hy dink aan hoe dit sou wees om 'n behoorlike motor te hê, en alles reg sou verloop. Gelukkig vir hom loop al hierdie manewales op 'n huwelik uit.



</doc>
<doc id="73841" url="https://af.wikipedia.org/wiki?curid=73841" title="NG gemeente St. Stephen’s">
NG gemeente St. Stephen’s

Die NG gemeente St. Stephen's in Kaapstad het in 1857 die 72ste gemeente van die NG Kerk geword nadat ’n ou teater as ’n kerk ingerig is. Die naam is gegee na aanleiding van die eerste martelaar, Stefanus, omdat Kapenaars wat nie daarvan gehou het dat vrygemaakte slawe in die kerk aandskool bywoon nie, dit omstreeks die middel van die 19de eeu op 'n keer met klippe bestook het.

Die kerk is in 1800 as ’n teater, die Afrikaansche Schouwburg (Engels: The African Theatre), gebou op wat nou bekend is as Riebeeckplein in die Kaapstadse middestad. Nadat die teater in 1838 gesluit is, is die gebou vir kerkdienste vir die pas bevryde slawe gebruik. Ontevrede slawe-eienaars, of slawe volgens sommige bronne, het die gebou met klippe bestook en so het St. Stephen's sy naam gekry (Stefanus was die eerste martelaar wat gestenig is). Op 12 November 1857 het dit die eiendom van die NG Kerk geword en enkele veranderings is toe aangebring om dit in ’n kerk te omskep.

Die kerk is nou ’n nasionale gedenkwaardigheid. In die vroeë 2000's is begin om die gebou te restoureer onder beheer van die St. Stephen’s Restourasietrust. Die oorspronklike verfkleure is weer aangewend deur onder meer 19de-eeuse skilderye van die gebou te bestudeer. Die verf is ook van die kerkbanke verwyder om die oorspronklike kleur van die geelhout, Amerikaanse greinhout en eikehout bloot te lê.

Die herstelde gebou is in Januarie 2009 heringewy.

Toe die slawe in 1838 vrygestel word, was daar twee predikante in die Kaap wat besonder belanggestel het in die sieleheil van hierdie mense. Hulle was dr. G. Adamson van die Skotse gemeente St. Andrew en ds. G.W. Stegmann van die Evangeliese Lutherse Kerk aan Strandstraat.

Op 1 Desember 1838 het ds. Stegmann 'n diens vir die vrygemaakte slawe in die Skotse (Presbiteriaanse) kerk gehou. So is daar 'n begin gemaak met die gereëlde dienste vir die mense deur hom en dr. Adamson in die Skotse kerk. Omstreeks 1841 het 'n aantal van hulle die Skotse kerk verlaat en hulle onder die bearbeiding van dr. Adamson en ds. Stegmann in die ou skouburg op die Boereplein in 'n gemeente gevorm. Hierdie ou gebou is later aangekoop teen £3 464.

Met ywer het hierdie twee leraars die werk voortgesit. Sondae is die volgende dienste gehou: Om agtuur 'n eenvoudige uitleg van die Psalms; om drieuur 'n preek en in die aand 'n toespraak, met Sondagskool in die middel van die dag. Daar was ook 'n aandskool vir volwassenes (elkeen moes sy eie kerks bring) en daar is 'n tradisie dat daar Kapenaars was wat nie daarvan gehou het dat die gewese slawe onderwys ontvang nie en wat toe eendag die kerk met klippe bestook het. So is die kerk genoem na Stefanus, die eerste martelaar.

Van die buitedistrikte het van vrygemaakte slawe aansoeke gekom om leraars. Dr. Adamson en ds. Stegmann rig toe in 1847 'n vereniging op wat "De Apostolische Unie" genoem is en wat daartoe oorgegaan het om kandidate te orden en uit te stuur. Die volgende sendelinge is deur hulle georden: eerww. J.C. Knobel (Caledon), N.M. Smit (Clanwilliam), J.F. Stegmann (Pniel) en A.E. Keet (Malmesbury). Eerw. Stegmann het sowat 40 jaar op Pniel naby Stellenbosch gewerk.

Ds. Stegmann het voortgegaan met die bearbeiding van die St. Martins (Lutherse) kerk en van St. Stephes. In 1857 dien hy 'n memorie in by die Sinode van die Nederduitse Gereformeerde Kerk met die versoek om met gemeente en al by die NG Kerk ingelyf te word. Die versoek is toegestaan en op 15 November 1857 is die gemeente deur 'n Sinodale Kommissie ingelyf.

Gedurende die vakature ná ds. Stegmann se vertrek in 1858 of '59 na die NG gemeente Glen Lynden in die Oostelike Provinsie is die gemeente deur die konsulent, dr. Abraham Faure van die Groote Kerk, en eerw. F.L. Cachet bearbei. Ds. H.E. Faure van die NG gemeente Pietermaritzburg, 'n seun van die konsulent, is toe beroep. Hy het die beroep aangeneem, maar in April 1862 na Europa vertrek om vir die skuld op die kerkgebou te kollekteer. Ná 'n lang tyd van afwesigheid het ds. Faure 'n beroep na Nederland aangeneem en nie weer teruggekeer na sy vaderland nie.

Ná ds. Faure het ook die volgende leraars die gemeente bearbei: ds. William Robertson ('n seun van dr. William Robertson), ds. J.R. Albertyn, ds. M.C. Botha en ds. A.G.T. Schoevers. Onder ds. Botha se leiding het die gemeente baie uitgebrei, maar ná hom, byvoorbeeld onder ds. P.S. Latsky wat meer as 20 jaar in die gemeente gestaan het, het baie gemeentelede na die voorstede verhuis. Daar was egter nog altyd deurentyd 'n hele aantal wat getrou gebly het aan die ou gemeente wat al meer as 150 jaar lank die evangelie vanuit die middestad help versprei.




</doc>
<doc id="73842" url="https://af.wikipedia.org/wiki?curid=73842" title="Coca-Cola">
Coca-Cola

Coca-Cola, ook Coke genoem, is ’n tipe gaskoeldrank. Die koeldrank is die wêreld se topverkoper-drankie en word in meer as 200 lande oor die wêreld verkoop. Dit word deur die Coca-Cola-maatskappy vervaardig. Hulle hoofkantoor is in Atlanta, Georgia, VSA en hul grootste kompetisie is Pepsi.

Die drankie is in die laat 19de eeu deur John Pemberton uitgevind en was aanvanklik gepatenteerde medisyne. Die sakeman Asa Griggs Candler het dit vervaardig en sy bemarkingstegnieke het daartoe gelei dat Coca-Cola die koeldrankmark dwarsdeur die 20ste eeu oorheers het. Die koeldrank se naam verwys na twee van sy oorspronklike bestanddele: kokablare en die kolaneut (’n bron van kafeïen). Die huidige Coca-Cola-formule is ’n geheim, hoewel verskeie beweerde resepte en eksperimentele skeppings al gepubliseer is.

Die Coca-Cola-maatskappy vervaardig ’n konsentraat, wat dan aan gelisensieerde botteleerders oor die hele wêreld verskaf word. Die botteleerders vervaardig die eindproduk uit die konsentraat, water en versoeters in bottels of blikkies. Hulle verkoop en versprei ook die Coke. 

Van tyd tot tyd word ander koladrankies deur die Coca-Cola-maatskappy onder die Coke-naam vervaardig, soos Diet Coke, kafeïenvrye Coke en Coke Zero. Volgens ’n studie deur Interbrand in 2015 was Coca-Cola die wêreld se handelsnaam met die derde hoogste waarde, naas Apple en Google. In 2013 is Coke-produkte in meer as 200 lande wêreldwyd verkoop. Coca-Cola was in 2018 no. 87 in Fortune 500 se lys van die grootste Amerikaanse maatskappye na aanleiding van totale inkomste.

Coca-Cola is in 1886 deur ’n Amerikaanse apteker, John Pemberton, in Atlanta geskep. Hy was ’n kolonel wat in die Amerikaanse Burgeroorlog gewond is en verslaaf geraak het aan morfien. Hy het ’n soektog begin na ’n plaasvervanger vir dié problematiese middel. 

Die prototipe-Coke-resep is geformuleer by Pemberton se Eagle Drug and Chemical House, ’n apteek in Columbus, Georgia. Dit was aanvanklik ’n kokaïengebaseerde drankie. 

’n Spaanse drankie met die naam "Kola Coca" het reeds in 1885, ’n jaar voor die uitvinding van Coca-Cola, bestaan. Coca-Cola het die regte op dié Spaanse drankie in 1953 gekoop.

In 1885 het Pemberton sy "French Wine Coca"-senuweetonikum geregistreer. In 1886, toe Atlanta en Fulton County in Georgia die drankverbod instel, het Pemberton gereageer deur die ontwikkeling van Coca-Cola, ’n niealkoholiese weergawe van sy "wynkoka".

Die eerste Coca-Cola is op 8 Mei 1886 by Jacob's Pharmacy in Atlanta verkoop. Dit is oorspronklik as gepatenteerde medisyne verkoop teen vyf Amerikaanse sent per glas by sodafonteine, wat in dié tyd gewild was in Amerika. Pemberton het beweer Coca-Cola genees verskeie siektes, insluitende morfienverslawing, slegte spysvertering, senuweekwale, hoofpyn en impotensie. 

Die eerste buitemuuradvertensie vir Coca-Cola is in 1894 in Cartersville, Georgia, geverf. Teen die tyd van die 50ste herdenking van sy bestaan het die koeldrank in Amerika nasionale ikoonstatus behaal. In 1935 is dit deur die Atlanta-rabbi Tobias Geffen as kosjer verklaar nadat die maatskappy ’n paar klein veranderings aan die verkryging van sommige bestanddele gemaak het.

Op 12 Julie 1944 is die miljardste gelling Coca-Cola-stroop deur die maatskappy vervaardig. Blikkies Coke het in 1955 die eerste keer hul verskyning gemaak.

Op 23 April 1985 het Coca-Cola, te midde van baie publisiteit, probeer om die koeldrank se formule te verander met die bekendstelling van "New Coke". Navorsing het gewys die meeste gebruikers verkies die smaak van New Coke bo dié van die ou Coke én Pepsi. Die Coca-Cola-bestuur was egter onvoorbereid op die publiek se nostalgie vir die ou koeldrank en hul veldtog het geboemerang. Die maatskappy het geswig onder die druk en sedert 10 Julie 1985 "Coca-Cola Classic" begin maak met die ou formule se mieliestroop in plaas van suikerrietstroop as die belangrikste versoeter.

Op 5 Julie 2005 is aangekondig dat Coca-Cola weer in Irak beskikbaar sou wees, die eerste keer sedert die Arabiese Liga die maatskappy in 1968 geboikot het.

In April 2007 is die naam Coca-Cola Classic in Kanada laat vaar omdat New Coke nie meer vervaardig is nie en dit onnodig was om tussen die twee te onderskei. Die formule het onveranderd gebly. In Januarie 2009 het Coca-Cola begin om ook in dele van Amerika die woord "Classic" te laat vaar. Sedert 2011 word die woord glad nie meer op Coke-produkte gebruik nie.

In 2012 het Coca-Cola sake in Mianmar hervat ná ’n afwesigheid van 60 jaar weens Amerikaanse sanksies teen die land. Dit was deel van die maatskappy se vyfjaarplan en ’n belegging van $200 miljoen in Mianmar. Coca-Cola en sy vennote beplan om teen 2020 altesaam $5 miljard in hul onderneming in Indië te stoot. 

In 2013 is aangekondig "Coca-Cola Life" sal in Argentinië en ander dele van die wêreld bekend gestel word. Dit sal stevia en suiker bevat. Dié koeldrank is egter in 2017 aan Brittanje onttrek weens ’n afname in verkope.

Coca-Cola is vir die eerste keer in 1938 in Suid-Afrika by 'n sodapomp by die Waldorf Café in St. George-straat in Kaapstad verkoop. Diet Coke is vir die eerste keer in 1983 in Suid-Afrika bekend gestel.


</doc>
<doc id="73845" url="https://af.wikipedia.org/wiki?curid=73845" title="HMS Kelly">
HMS Kelly

HMS "Kelly" was 'n torpedojaer van die Britse Vloot tydens die Tweede Wêreldoorlog. Hy het bekendheid verwerf as 'n gevegskip onder leiding van sy kaptein Louis Mountbatten.

Die skip het 1 760 ton water verplaas en was toegerus met twee turbines wat saam 40 000 skeepsperdekrag gelewer het om 'n spoed van 36 knope te verseker. Hy was toegerus met ses 4,7-duim kanonne, een vierloop lugafweerkanon en tien 21-duim torpedobuise.

Hy was 'n nuwe klas torpedojaer wat 'n sterker romp en meer doeltreffende enjins gehad het. Die meer doeltreffende enjins het verseker dat hy slegs een skoorsteen benodig het. Hy is deur die "Luftwaffe" gekelder tydens die Slag van Kreta in 1941.



</doc>
<doc id="73848" url="https://af.wikipedia.org/wiki?curid=73848" title="Nigel Gresley">
Nigel Gresley

Sir Herbert Nigel Gresley (* 19 Junie 1876 in Edinburg; † 5 April 1941 in Watton-at-Stone, Hertfordshire) was een van die mees befaamde Britse stoomlokomotief-ingenieurs wat aan die hoogtepunt van sy loopbaan as hoof-meganiese ingenieur van die "London and North Eastern Railway (LNER)" aangestel is - 'n pos wat hy vanaf 1923 tot en met sy afsterwe in 1941 sou beklee.

Gresley het sommige van die Verenigde Koninkryk se bekendste stoomlokomotiewe ontwerp, waaronder die LNER-Klas A1 en die LNER-Klas A4 met 'n 4-6-2-asindeling en "Pacific"-enjins. Een lokomotief uit die A1-reeks, die LNER-Klas A3 4472 "Flying Scotsman", was die eerste stoomlokomotief wat 'n amptelike spoedrekord van meer as 100 myl per uur op 'n passasiersrit opgestel het, terwyl 'n A4, LNER 4468 Mallard, steeds die rekord as die snelste stoomlokomotief ter wêreld hou (126 myl per uur).

Gresley se enjins is in estetiese asook meganiese opsig as elegant beskou. Sy driesilinder-enjins met slegs twee stelle Walschaaerts-klepwerke het glad geloop en krag teen 'n laer koste opgelewer as konvensionele enjins met drie stelle klepwerke.

Sir Nigel Gresley was tot en met 1936 president van die "Institution of Mechanical Engineers". Hy is in 1941 ná 'n kortstondige siekte oorlede.



</doc>
<doc id="73849" url="https://af.wikipedia.org/wiki?curid=73849" title="Skelvis">
Skelvis

Skelvis ("Melanogrammus aeglefinus") is 'n vis wat voorkom aan weerskante van die noordelike Atlantiese Oseaan. In Engels staan dit bekend as "Haddock". Die vis het groot kommersiële waarde.




</doc>
<doc id="73861" url="https://af.wikipedia.org/wiki?curid=73861" title="Samuel Pepys">
Samuel Pepys

Samuel Pepys ['piːps] (* 23 Februarie 1633 in Londen; † 26 Mei 1703 in Clapham naby Londen) was 'n staatssekretaris in die admiraliteit van die Koninkryk van Engeland, president van die "Royal Society" en afgevaardigde in die Engelse Laerhuis. 

Alhoewel Pepys nie oor enige seevaartkennis beskik het nie, het hy danksy sy harde werk en sy goeie administratiewe aanleg in sy loopbaan bevorder om uiteindelik as staatssekretaris van die Engelse admiraliteit onder koning Karel II en sy opvolger Jakobus II te dien. Sy invloed en sy hervormings het 'n beslissende rol by die vroeë professionalisering van die Koninklike Vloot gespeel.

Samuel Pepys staan vandag veral bekend vir die breedvoerige dagboek wat hy as jong man tussen 1660 en 1669 bygehou het - 'n kroniek van die politieke en maatskaplike gebeure in die tydperk van die Stuart-Restaurasie onder koning Karel II wat vir die eerste keer in die 19de eeu gepubliseer is. Pepys se dagboek, waarin persoonlike onthullings met ooggetuie-verslae van opspraakwekkende gebeure soos die Groot Plaag (Swart Dood) van Londen in 1665, die Groot Brand van Londen in 1666 en die Tweede Engels-Nederlandse Oorlog gekombineer word, is een van die belangrikste primêre bronne oor die Restaurasie-tydperk. Hierdie historiese periode, wat op die Engelse burgeroorloë gevolg het, is oorheers deur die stryd tussen die steeds meer selfbewuste parlement en die Stuart-koningshuis met sy absolutistiese neigings, maar ook deur die groei van vroeë kapitalisme en die opkomende bourgeoisie.

Hy het ook alledaagse ervaringe gedeel wat belangrike brokkies inligting bevat het. Soos bv. sy spesiale aantekening in sy joernaal van sy eerste kennismaking met die koning van die lekkergoedwêreld: sjokolade. Hy beskryf die genot van hierdie drankie wat hy gesmaak het.


</doc>
<doc id="73866" url="https://af.wikipedia.org/wiki?curid=73866" title="Vlag van Colombia">
Vlag van Colombia

Die nasionale vlag van Colombia is op 26 November 1861 amptelik in gebruik geneem. Die vlag vertoon drie horisontale bane in geel bo, blou in die middel en rooi onder. Die ontwerp van die vlag is baie soortgelyk aan dié van Ecuador en Venezuela wat ook voormalige samestellende gebiede van Groot-Colombia is. Al drie vlae is gebaseer op ’n voorstel van die Venezolaanse generaal Francisco de Midanda wat in 1811 deur Venezuela aanvaar is en later deur Groot-Colombia met ’n paar verstellings.

Geel stel die goud voor wat in Colombia ontdek is, blou stel die seë aan die kus van Colombia voor (Colombia is die enigste Suid-Amerikaanse land wat aan twee oseane grens) en rooi stel bloed voor van diegene wat gesterf het in die stryd om Colombia se vryheid.

Ander variasies oor die interpretasie van die kleure bestaan ook, soos byvoorbeeld dat geel die son en die aarde voorstel, dat blou die water voorstel wat die mense in stand hou en dat rooi die bloed voorstel wat gevloei het van die mense wat vir Colombia se onafhanklikheid geveg het.

Die horisontale bane (van bo na onder) in geel, blou en rooi het ’n verhouding van 2:1:1. Tesame met die vlag van Ecuador wat ook van die vlag van Groot-Colombia afgelei is, is die vlag van Colombia anders as ander driekleure, hetsy horisontaal of vertikaal omdat die bane van die driekleur nie in die verhouding 1:1:1 is nie. Die vlag van Venezuela, wat ook van die vlag van Groot-Colombia afgelei is, is meer konvensioneel met sy bane in die verhouding 1:1:1.

Daar is geen amptelike regulasies wat die verhouding van die vlag vasstel nie, maar dit word tradisioneel as 2:3 gebruik.

Die amptelike kleure vir die Colombiaanse vlag is nog nie in wetgewing vasgelê nie, maar die volgende tabel word vir gebruik aanbeveel:

Volgens die huidige interpretasie dui die kleure aan:

Die kleure van die vlag het egter ook ander interpretasies, soos blou vir lojaliteit en waaksaamheid, rooi vir oorwinning van gevegte vir Colombiaanse onafhanklikheid, en uiteindelik geel vir soewereiniteit en geregtigheid.

Francisco de Miranda is die persoon wat verantwoordelik is vir die skep van die geel-blou-rooi vlag van Groot-Colombia wat vandag deur Colombia, Ecuador en Venezuela gedeel word. Miranda het ten minste twee inspirasies vir sy vlag gelys. In ’n brief aan graaf Simon Romanowitsj Woronzof in 1792 sê Miranda dat die kleure gebaseer is op die teorie van primêre kleure wat deur die Duitse skrywer en filosoof Johann Wolfgang von Goethe gegee is. Miranda het ’n laataand-gesprek wat hy met Goethe tydens ’n feestelikheid in die winter van 1785 in Weimar gehad het, beskryf. Goethe was in so ’n mate bekoor deur Miranda se wedervaringe in die Amerikaanse Onafhanklikheidsoorlog en sy reise deur Europa en die Amerikas, dat hy aan Miranda gesê het “Jou lot is om in jou land ’n plek te skep waar die primêre kleure nie versteur is nie.” Miranda verduidelik in die brief wat Goethe bedoel het:

Nadat Miranda later sy vlag ontwerp het met hierdie gesprek as basis, het hy hom herinner dat hy ’n muurskildery deur Lazzaro Tavarone in die Palazzo Belimbau in Genua gesien het wat Christophorus Columbus afgebeeld het waar hy ’n soortgelyk gekleurde vlag ontrol in Veragua gedurende sy vierde reis.

In sy militêre dagboek gee Miranda ’n ander moontlike inspirasie vir sy vlag: die geel, blou en rooi van die vaandel val Hamburg se "Bürgerwache", wat hy ook gesien het tydens sy reise in Duitsland.

In 1801 se plan vir ’n weermag om Spaans-Amerika te bevry wat sonder sukses deur Miranda ingedien is by die Britse kabinet, het hy materiaal versoek vir “tien vlae waarvan die kleure rooi, blou en geel in drie sones sal wees.” Die eerste vlae is egter eers op 12 Maart 1806 in Jacmel, Haïti, gehys tydens Miranda se rampspoedige ekspedisie na Venezuela.

Die vlae van Colombia, Ecuador en Venezuela kan elkeen teruggetrek word na die vlag van die nasie Groot-Colombia (1819–1830), die kortstondige republiek wat die gebied van al drie lande beslaan het. Die vlag van Groot-Colombia is geïnspireer deur die vlag van die Eerste Republiek Venezuela, die eerste onafhanklike regering van daardie nasie. Die vlag van die Venezolaanse Republiek is geïnspireer die vlag wat vroeër deur generaal Francisco de Miranda geskep is in sy pogings om onafhanklikheid vir Venezuela te verkry. Hierdie vlag is in 1806 oor die hawe van La Vela in Santa Ana de Coro, Venezuela, vertoon.

Die vlae van Colombia, Ecuador en Venezuela gebruik al drie die geel, blou en rooi driekleur maar dit is waar die ooreenkomste eindig. In ’n dekreet wat in 1934 in Colombia uitgevaardig is, is die bane vasgestel in ’n verhouding van 2:1:1 en die vlag in ’n verhouding van 2:3, soortgelyk aan die huidige vlag van Ecuador. Die wapenskild word egter slegs gebruik op vlae wat deur regeringsamptenare of militêre magte gebruik word. Vir Venezuela was die basiese ontwerp om die drie bane gelyk in die vertikaal te hê, anders as dié van Ecuador en Colombia. Sedert 1863 het Venezuela egter besluit om hul vlag met wit sterre te versier in plaas van ’n wapenskild. Daar is egter die opsie om die Venezolaanse vlag met die wapenskild op te vertoon. In 2006 is hierdie vlag verander deur een ster by te voeg en die wapenskild effens te verander. Die posisie van die wapenskild op die Venezolaanse vlag verskil ook van dié van Ecuador en Colombia deur in die skildhoek te wees, in plaas van in die middel van die vlag.



</doc>
<doc id="73867" url="https://af.wikipedia.org/wiki?curid=73867" title="Kerkstraat-bomontploffing">
Kerkstraat-bomontploffing

Die Kerkstraat-bomontploffing was 'n aanval wat Umkhonto we Sizwe, die militêre vleuel van die ANC, op 20 Mei 1983 in Kerkstraat in Pretoria geloods het. 'n Motorbom is hiervoor gebruik wat 19 mense gedood en 217 beseer het (waaronder verskeie swartmense). Dit word as een van die grootste aanvalle deur die ANC in sy stryd teen apartheid beskou.

Die motorbom met 40 kg plofstof is buite Nedbank Plein in Kerkstraat-Wes gelaat om teen 4:30 nm op 'n Vrydagmiddag af te gaan. Die teiken was die Suid-Afrikaanse Lugmag (SALM) wat meeste van die kantore in die gebou gehuur het. Omdat dit teen spitstyd afgegaan het, is verskeie burgerlike persone egter ook gedood en beseer. Die hanteerders van die bom, Freddie Shangwe en Ezekial Maseko, sterf ook in die ontploffing, nadat dit 10 minute te vroeg afgegaan het. Ten minste 20 ambulanse is ingespan om die dooies en gewondes af te voer.

In 1997 en 1998 maak die ANC voorleggings aan die Waarheid- en Versoeningskommissie (WVK) wat aan die lig bring dat die aanval deur 'n spesiale operasie-eenheid van die ANC se Umkhonto we Sizwe onder bevel van Aboobaker Ismail georkestreer is. Sulke eenhede is deur Oliver Tambo, die ANC se president, in 1979 gemagtig. Ten tye van die aanval het hulle aan Joe Slovo as hoof van personeel gerapporteer, en Tambo het toestemming vir die operasie gegee.

Volgens die ANC se voorlegging is die aanval geloods in reaksie op 'n Suid-Afrikaanse grensaanval in Lesotho in Desember 1982, waarin 42 ANC-ondersteuners en burgers omgekom het, en vir die sluipmoord op Ruth First, 'n ANC-aktivis en vrou van Joe Slovo in Maputo, Mosambiek. Die voorlegging beweer ook dat 11 van die slagoffers van die Kerkstraat-bom SALM-personeel was, en dus 'n militêre teiken was. Die regsverteenwoordiger van sommige slagoffers het aangevoer dat 'n aanval op administratiewe personeel, insluitende telefoniste en tiksters, nie as 'n geldige militêre teiken beskou kan word nie.

Tien MK-kaders, insluitende Aboobaker Ismail het vir amnestie vir hierdie daad (asook ander ontploffings) aansoek gedoen. Die aansoek is ​op verskeie gronde teengestaan, insluitende dat dit 'n terroriste-aanval was en dat dit disproporsioneel in verhouding tot die politieke doel was. Die WVK het bevind dat die aantal burgerlikes versus militêre personeel wat gedood is onduidelik is. Statistiek van die Suid-Afrikaanse Polisiediens het aangedui dat 7 lede van die SALM gedood is. Die kommissie het bevind dat minstens 84 van die beseerdes lede van die SALM of van sy werknemers was. Die amnestie is uiteindelik deur die WVK toegestaan.

Kritici van Nelson Mandela probeer sy betrokkenheid te bewys met hierdie aanhaling uit sy boek: "As a leading member of the ANC’s executive committee, I had ‘personally signed off’ in approving these acts of terrorism." Hierdie teks kom egter nie in sy boek voor nie.


</doc>
<doc id="73868" url="https://af.wikipedia.org/wiki?curid=73868" title="Pikarel">
Pikarel

Die Pikarel ("Spicara australis") is 'n vis wat voorkom in die suid-oostelike Atlantiese- en westelike Indiese Oseane. In Engels staan die vis bekend as die "Picarel".




</doc>
<doc id="73870" url="https://af.wikipedia.org/wiki?curid=73870" title="East Coast Main Line">
East Coast Main Line

Die East Coast Main Line (ECML) of Ooskus-hoofroete is 'n geëlektrifiseerde spoorweglyn in die Verenigde Koninkryk wat oor 'n afstand van 632 km (393 myl) tussen Londen, Peterborough, Doncaster, Wakefield, Leeds, York, Darlington, Newcastle, Edinburg en Aberdeen strek. Dit word as 'n hoëspoedlyn geklassifiseer aangesien die grootste deel daarvan geskik is vir snelhede van meer as 200 km (125 myl) per uur. Die hoofkonsessie vir die roete is aan "East Coast Main Line Company Ltd." toegeken, 'n spoorwegmaatskappy in staatsbesit.

Die roete vorm die hoofaar aan die oostelike kant van Groot-Brittanje en loop grotendeels langs die A1-snelweg. Dit verbind Londen, Suidoos-Engeland en Oos-Anglia met Yorkshire, gebiede in die noord-ooste en Skotland en is daarnaas ook die belangrikste roete vir pendelaars in die noorde van die Britse hoofstad. Sodoende speel die Ooskus-hoofroete 'n belangrike rol vir die ekonomie van 'n aantal gebiede in die land. Naas pendelaars, streeks- en langafstand-passasiers word ook groot hoeveelhede vrag op hierdie roete vervoer.



</doc>
<doc id="73879" url="https://af.wikipedia.org/wiki?curid=73879" title="Ada Lovelace">
Ada Lovelace

Augusta Ada King, Countess of Lovelace (1815-1852), gebore Augusta Ada Byron en tans algemeen bekend as Ada Lovelace, was 'n Engelse wiskundige en skryfster wat veral bekendheid met haar werk oor Charles Babbage se vroeë meganiese rekenaar, die "analitiese enjin", verwerf het. Haar notas oor die enjin behels die eerste algoritme wat daarop gemik is om deur 'n masjien verwerk te word. Na Ada Lovelace word derhalwe dikwels as die wêreld se eerste rekenaarprogrammeerder verwys.

Lovelace is in 1815 as die enigste wettige kind uit die huwelik van die digter Lord Byron en sy vrou Anna Isabella Byron gebore - sy ander kinders was almal buite-egtelik. Een maand ná die geboorte het Byron van sy eggenote vervreem geraak en Engeland vier maande later vir goed verlaat. Hy het later tydens die Griekse Onafhanklikheidsoorlog aan 'n siekte beswyk toe Ada slegs agt jaar oud was. Anna Isabella Byron was verbitter oor haar man en was daarvan oortuig dat hy 'n ernstige persoonlikheidsafwyking ontwikkel het. In 'n poging om haar dogter dieselfde lot te spaar, het sy Ada se belangstelling in wiskunde en logika bevorder. Nogtans het Anna steeds in hom belang gestel en is later, volgens haar wens, langs hom begrawe.

Ada het na haarself as 'n "poëtiese wetenskaplike" en "'n ontleder (& metafisikus)" verwys. As jong volwassene het sy vanweë haar wiskundige aanleg 'n professionele verhouding en persoonlike vriendskap met die wiskundige Charles Babbage ontwikkel. Dit was veral Babbage se werk oor die analitiese enjin wat groot belangstelling by Ada gewek het. Tussen 1842 en 1843 het sy 'n artikel oor dié enjin, wat deur die Italiaanse militêre ingenieur Luigi Menabrea gepubliseer is, vertaal en haar eie breedvoerige notas bygevoeg. Hierdie "Notas" behels 'n teks wat as die eerste rekenaarprogram beskou word - 'n algoritme wat geënkodeer is om deur 'n masjien verwerk te word. 

Lovelace se "Notas" is een van die sleutelwerke in die vroeë geskiedenis van rekenaars. Sy het ook 'n visie ontwikkel waarvolgens die vermoë van rekenaars ontwikkel sou word om meer te doen as gewone rekenwerk, terwyl Babbage en ander net op hierdie vermoëns gefokus het. Ada Lovelace het in 1852 in die ouderdom van 37 jaar aan baarmoederkanker gesterf.

Ada Lovelace se bydraes tot die rekenaarwetenskap is eers in die 1950's raakgesien en gewaardeer. Haar notas is deur B.V. Bowden in 1953 in sy werk "Faster Than Thought: A Symposium on Digital Computing Machines" gepubliseer. Ada geniet sindsdien postuum erkenning vir haar werk. In 1980 het die Amerikaanse Departement van Verdediging 'n nuut ontwikkelde rekenaartaal na haar genoem - "Ada".


</doc>
<doc id="73883" url="https://af.wikipedia.org/wiki?curid=73883" title="Windhaan">
Windhaan

Die Windhaan ("Spicara axillaris") is 'n vis wat slegs voorkom vanaf KwaZulu-Natal tot by Kaapstad. In Engels staan die vis bekend as "Windtoy".




</doc>
<doc id="73894" url="https://af.wikipedia.org/wiki?curid=73894" title="Saalbekooievaar">
Saalbekooievaar

Die Saalbekooievaar ("Ephippiorhynchus senegalensis") is met sy gekleurde snawel een van die kleurrykste ooievaars.

Die ooievaar kry sy naam van die saalvormige geel gedeelte aan die bokant van sy snawel. Die dieet van die saalbekooievaar bestaan hoofsaaklik uit vis, wat hy in vlak water vang. Volwasse mannetjies word ongeveer 150 cm hoog, terwyl vroulikes minstens 10 cm kleiner is, met 'n vlerkspan van 2,4–2,7 meter. 'n Verdere duidelike verskil tussen die twee geslagte is oogkleur; by die mannetjie is die oë bruinagtig en by die wyfies geel. 

Die voëls lewe gewoonlik in pare saam en maak nes in bome. Saalbekooievaars kom wydverspreid oor die hele Afrika voor, maar nie op Madagaskar nie. In teenstelling met die meeste ooievaarsoorte trek hierdie voëls nie, hul woon of bly meestal in dieselfde gebied.





</doc>
<doc id="73896" url="https://af.wikipedia.org/wiki?curid=73896" title="Bloemfonteinse Stadskouburg">
Bloemfonteinse Stadskouburg

Die Bloemfonteinse Stadskouburg is ’n teater in Markgraaffstraat, Bloemfontein.

Dit is op 15 April 1959 ingewy as een van die eerste formele stadskouburge in die land. Die eerste opvoering was "Hellersee" deur W.A. de Klerk. Die Bloemfonteinse Teatergroep en Bloemfontein Repertory Society het die teater met sy 464 sitplekke gebruik vir ballet, opera en toneel. Dit het later die eerste tuiste van Sukovs geword. 

Van die talle opvoerings in die Stadskouburg was Frank Staff se balletproduksie van N.P. van Wyk Louw se "Raka", die Nasionale Toneelgeselskap se "The Prisoner" met André Huguenet in sy laaste rol in 1961, "Moeder Courage" met Anna Neethling-Pohl in 1973 en N.P. van Wyk Louw se omstrede "Die Pluimsaad Waai Vêr" in 1966 waarvoor Van Wyk Louw deur die destydse eerste minister, dr. Hendrik Verwoerd, aangeval is. Hoewel Sukovs later na die Sand du Plessis-teaterkompleks getrek het, is die Stadskouburg steeds gebruik, veral deur toer- en amateurgeselskappe.

Die gebou het die afgelope tyd verwaarloos geraak.


</doc>
<doc id="73897" url="https://af.wikipedia.org/wiki?curid=73897" title="Bloemfonteinse Teatergroep">
Bloemfonteinse Teatergroep

Die Bloemfonteinse Teatergroep was ’n Afrikaanse toneelgeselskap wat op 13 September 1946 in Bloemfontein gestig is ná ’n besoek van Anna Neethling-Pohl. Een van die stigterslede was Anna Richter-Visser. 

Die groep se eerste opvoering was "Die Kersspel" in Desember 1946 in die ou Grand-teater. Toe die Grand se gebou onveilig raak, is verskeie ander geboue gebruik totdat die Bloemfonteinse Stadskouburg in 1959 gebou is. Teen die laat 1990's was die groep nog aktief in die stadskouburg, die Sterrewagteater en verskeie restaurante.


</doc>
<doc id="73898" url="https://af.wikipedia.org/wiki?curid=73898" title="Sterrewagteater">
Sterrewagteater

Die Sterrewagteater is ’n sterrewag op Naval Hill in Bloemfontein wat in 1978 deur Sukovs in ’n teater omskep is. 

Die Lamont-Hussey-sterrewag is in 1928 voltooi en het aan die Universiteit van Michigan behoort. Die bestuur daarvan is later deur die Universiteit van die Vrystaat oorgeneem. Teen 1971 is dit egter nie meer gebruik nie en in 1972 is dit gesluit. Aangesien die Universiteit van Michigan nie meer die gebou kon gebruik nie, het hulle dit aan die Bloemfonteinse munisipaliteit geskenk en dit het daarna ’n paar jaar lank leeg gestaan. 

In 1978 het die munisipaliteit dit aan Sukovs beskikbaar gestel om vir eksperimentele teater te gebruik en hulle het die gebou in 'n teater omskep. Dit is heeltemal rond met ’n halfmaanvormige verhoog en 119 sitplekke. Dit het in 1979 geopen met ’n Sukovs-produksie van "Die Huigelaar", ’n Afrikaanse vertaling van Molière se "Tartuffe", onder spelleiding van Jannie Gildenhuys. In 1997 het die Vrystaat-ensemble die bedryf van die teater oorgeneem en dit opgeknap.

Die teater het intussen in onbruik geraak. Dit is in 2006 laas gebruik.


</doc>
<doc id="73899" url="https://af.wikipedia.org/wiki?curid=73899" title="Lamont-Hussey-sterrewag">
Lamont-Hussey-sterrewag

Die Lamont-Hussey-sterrewag was ’n sterrewag op Naval Hill in Bloemfontein. Dit is in 1928 voltooi en het aan die Universiteit van Michigan behoort. Die bestuur daarvan is later deur die Universiteit van die Vrystaat oorgeneem. Teen 1971 is dit egter nie meer gebruik nie en in 1972 is dit gesluit.

Aangesien die Universiteit van Michigan nie meer die gebou kon gebruik nie, het hulle dit aan die Bloemfonteinse munisipaliteit geskenk en dit het daarna ’n paar jaar lank leeg gestaan. In 1978 het die munisipaliteit dit aan Sukovs beskikbaar gestel om vir eksperimentele teater te gebruik en hulle het dit in 1978 in die Sterrewagteater omskep.

Die teater het intussen in onbruik geraak.


</doc>
<doc id="73901" url="https://af.wikipedia.org/wiki?curid=73901" title="Meent Borcherds">
Meent Borcherds

Ds. Meent Borcherds (* Jemgum, Oos-Friesland, Nederland, 3 September 1762 - † Stellenbosch, 28 Februarie 1832) was 'n vroeë predikant in die Nederduitse Gereformeerde Kerk in Suid-Afrika, 'n skrywer en musikale dilettant (amateurkomponis). Hy was ook die stamvader van die klein familie Borcherds in Suid-Afrika.

Borcherds was die jongste van die ses kinders van Borchardus Borcherds en Titia Kempen. In die 18de eeu was sy geboortedorp 'n groot en ryk dorp met sy eie hawe aan die Eems wat daaraan 'n goeie handel besorg het. Kultureel taalkundig was dit Nederlands. Sy vader was 'n welgestelde koopman, maar die gesin is later geruïneer, eers deur 'n oorstroming en ná die dood van sy vader, deur 'n groot brand.

Die jong Meente begin sy skoolopleiding in 1772 in 'n Latynse skool in Jemgum. Daarna onderrig ds. Bernardus Sanders hom in Latyn, Grieks, Hebreeus en ander voorbereidende vakke vir 'n opleiding in die teologie. Hy skryf op 1 September 1780 in aan die Universiteit van Groningen en bestudeer vakke soos logika, metafisika, homiletiek, Joodse oudheidkunde en eksegese. Hier ontmoet hy prof. Paulus Chevallier, 'n buitengewoon belese geleerde wat, buiten die teologie, 'n grondige kennis van ander wetenskappe van sy tyd het en 'n vername vormende invloed op Meent uitoefen. Dié volg in Chevallier se voetstappe en geniet later vanweë sy belesenheid hoë aansien aan die Kaap.

Van Groningen is hy oor die grens na Lingen in Duitsland waar professore S. en H. Meylen hom nog twee jaar in die teologie onderrig aan die teologiese seminarium wat prins Willem III van Oranje gestig het. Hier maak hy kennis met onder meer Robert Aling, van 1784 tot 1800 predikant van die gemeente Drakenstein, en met die gebore Suid-Afrikaner Christiaan Hendrik Persoon wie se vader hom in 1775 na Lingen gestuur het om vir predikant te leer, maar wat in 1784 die teologie vir die medisyne verwissel het en later 'n beroemde geleerde op die gebied van plantkunde geword het. Persoon het Borcherds baie van die Kaap vertel waardeur 'n neiging by hom opgekom het om daar predikant te word, 'n neiging wat versterk is toe Aling in 1783 deur die bewindhebbers van die Verenigde Oos-Indiese Kompanjie en die Klassis van Amsterdam vir 'n predikantsamp in Suid-Afrika benoem is.

In 1783 lê Borcherds die teologiese kandidaateksamen voor die Klassis ('n ring in hedendaagse NG taal) van Emden af en in dieselfde jaar verwerf hy ook sy licentia concionandi aan die Koninklike Pruisiese Konsistorie van Oos-Friesland. Hy is nou vir die evangeliebediening toegerus en is gretig om in die omgewing van Groningen 'n werkkring te vind. 'n Geweldige brand in Jemgum wat ook sy weduwee-moeder se huis verwoes en die gesin in 'n benarde geldelike toestand laat, noop Borcherds om sy diens in een van Nederland se oorsese besittings beskikbaar te stel. Hy tree in verbinding, met ds. Herman Hubert, predikant van Amsterdam. Die Klassis van Amsterdam was 'n belangrike skakel tussen die Kerk in Nederland en aan die Kaap. Hubert benut dus die geleentheid om die jong proponent se dienste vir die Kaap te werf.

Borcherds is op 7 Junie 184 peremtoir geëksamineer en op dieselfde dag deur die Klassis met handeoplegging georden.

Op 22 Desember 1884 verlaat hy sy vaderland met die skip "Het Meeuwtje" en kom op 19 April 1785 in Tafelbaai aan. Hy sou egter nooit sy geboorteland en agtergelate familie en vriende vergeet nie, dit het hom meermale met 'n stil heimwee vervul en hy het sy kinders in sy gesellige huislike kring baie daarvan vertel.

Skaars 'n maand na sy aankoms, op 13 Mei, ontvang hy 'n beroep as medeleraar van die Kaapse gemeente, indertyd een van net vyf gemeentes aan die Kaap. Borcherds is op 22 Mei 1784 deur ds. Christiaan Fleck as opvolger van ds. Johannes Bode bevestig. Hy lewer 'n week later sy intreepreek in die vorige Groote Kerk oor Jesaja 61:5: "En uitlanders zullen staan, en uw kudden weiden; en vreemden zullen uw akkerlieden en uw wijngaardeniers zijn.

Nog in dieselfde jaar, op 4 September, 'n dag dus ná sy 22ste verjaardag, tree hy in die huwelik met Aletha Jacoba de Wit, dogter van die oudburgerraad en kommissaris siviel Petrus Johannes de Wit. Uit dié huwelik is drie seuns en sewe dogters gebore, van wie Petrus Borchardus Borcherds die bekendste is

Borcherds was iemand met 'n swak gestel, 'n ietwat senuagtige gestel en wisselvallige gesondheid. Ook was die kerkgebou in Kaapstad te groot vir sy stem, wat geskikter was vir 'n klein kerkgebou en so word hy verplig om in 1786 om 'n verplasing na die platteland te vra. Met die koms van ds. Helperus Ritzema van Lier is Borcherds dan op eie versoek "door zwakheid van stem en borst, niet als met moeite op een fatiguante wijze sijne Leerredenen aan het gehoor der gemeente brengen kunnende zig zelfs dus beter voor een kleinder kerk geschikt vind", na die gemeente Stellenbosch verplaas nadat hy op 24 September 1786 afskeid van die Kaapse gemeente geneem het.

Borcherds lewer sy intreepreek op Stellenbosch op 22 Oktober van dieselfde jaar. Hier kon hy rustig en waardig arbei en die gemeente kon vooruitgaan tydens sy 44 jaar lange onafgebroke diens totdat hy sy emeritaat in 1830 aanvaar. Hy was 'n beminde figuur wat uit hoofde van sy veeljarige bediening die erenaam "Vader Borcherds" terdeë verdien het. Hy was buitengewoon sistematies en metodies van aanleg en kon daarom aan die einde van sy bediening presies rekenskap gee van die aantal preke wat hy gelewer het, die getal paartjies wat hy in die huwelik bevestig het, die getal kinders wat hy gedoop het, die getal katkisasielesse wat hy gegee het, die getal lidmate wat hy aangeneem het en die bedrag geld wat tydens sy ampsbediening ingesamel is.

Hy was 'n voorstander van sendingwerk onder die heidene, maar teen genootskaplike sending het hy hom verset. Die Kerk moes dit doen en nie buite-kerklike genootskappe nie, want naas die Kerk moes daar syns insiens nie nog ander kerke opgerig word nie. Hy was besield met die denkbeeld van "een staat, een kerk" en bespeur die saad van verbrokkeling in die opkoms van die genootskaplike sending. Dié standpunt haal hom die veroordeling op die hals van sendinggeesdrigtiges, ook in sy eie gemeente. Teen die einde van sy bediening het sy verhouding tot die sendingbewustes hartliker geword, hoewel daar van hulle was wat hom steeds as vyand van hul saak gebrandmerk het.

Buiten aan sy eie gemeente se sake, wy hy ook sy kragte aan rings- en sinodale aangeleenthede. Saam met dr. Abraham Faure was hy die belangrikste dryfkrag agter die eerste sinode van 1824 toe hy die sleutelposisie van skriba beklee. In 1826 is hy voorsitter van die sinode. So oorheersend is die rol wat hy en Faure sedert 1824 in die kerk aan die Kaap speel, dat daar van onvriendelike kant na hulle verwys is as die "Kaapse pousdom".

As teoloog was Borcherds 'n aanhanger van die supra-naturalisme. Hy was 'n vurige teenstander van die rasionalisme, al het hy hom beskou as 'n voorstander van verdraagsaamheid. As intellektueel wou hy die Bybel met die rede versoen en in sy prediking het hy die klem laat val op die skoonhede van die godsdiens. Hy het predikers onder sy tydgenote soos di. M.C. Vos en H.R. van Lier, wat veral oor verderf en sonde gepreek het, beskou as dweepsugtig. Sy prediking het heeltemal afgewyk van dié van sy voorgangers deurdat dit meer tematies was. Dit het nie byval by sy hele gemeente gevind nie omdat dit deurspek was met die "redelike" godsdiens. So het dit gebeur dit dat wanneer ds. Borcherds Sondags in die kerk diens gehou het, 'n groepie hul afgesonder het en in 'n privaat woning 'n godsdiensoefening waargeneem het.

Van sy redevoeringe met teologiese inhoud is daar drie gepubliseer: sy "Redevoering over Deut. 8: 1, 2" het in 1826 in die "Het Nederduitsch Zuid-Afrikaansch Tydschrift" (N.Z.A.T.) verskyn en in dieselfde blad is in 1839 ná sy dood afgedruk sy "Redevoering tot aanmoediging van den opbouw der thans zoo voorspoedige kerk der Nederduitsche Hervormde Gemeente aan den Wynberg, gehouden . . . op Zondag den 27 September 1829 . . . uitgesproken in de Engelse Kerk aan de Wynberg". Sy slotrede by die sinode van 1826 verskyn as bylaag by die Acta Synodi van dieselfde jaar.

Maar sy betekenis eindig nie by die evangelie-bediening en die teologie nie. Hy is veral ook verdienstelik as vroegste geskiedskrywer in Suid-Afrika wat primêre argivale bronne as basis van sy geskiedskrywing gebruik. Toe die N.Z.A.T. in 1824 sy verskyning maak, begin Borcherds met 'n reeks artikels oor die geskiedenis van Stellenbosch wat gegrond is op die dokumente van die Stellenbosse drosdy-argief.

In 1826 vra hy die redakteur van die N.Z.A.T. of dit nie tyd is dat 'n algemene geskiedenis van die Kaap die Goeie Hoop wat nie op los gerugte of partydige beskrywings van deurtrekkende reisigers nie, maar op die oorspronklike argiewe van die land gebaseer is, opgestel moet word eer die kennis van die ou skryfwyse in openbare dokumente wat alreeds begin verminder het, heeltemal verlore gaan nie. Die redakteur was van oordeel dat daar niemand geskikter as Borcherds vir so 'n taak was nie. Hy het dus begin met ondersoek in die argief van die politieke raad, en voor sy dood het hy reeds die geskiedenis van die volksplanting aan die Kaap vir die vroegste tydperk (1652–73) geboekstaaf. Hierdie geskiedenis verskyn in 1830 in verkorte vorm in die "South African Quarterly Journal".

Nog 'n historiese bydrae is sy "Geschiedenis der gecombineerde kerkvergadering gehouden in de Kaapstad in de jaren 1745-1757", wat in 1828 in die N.Z.A.T. verskyn en eweneens die vrug is van studie van die oorspronklike stukke.

Borcherds het die Suid-Afrikaanse letterkunde verder verryk met sy gedigte en geskiedkundige verhale. Toe die eerste drukpers omstreeks 1800 aan die Kaap in gebruik geneem word deur die Zuid-Afrikaansche Drukpers-Genootschap waarvan Borcherds 'n stigter was, het hy dit verwelkom met 'n gedig. By hierdie geleentheid het ook 'n tweede gedig van hom verskyn, met die titel "De maan: een leerdigt", en hierdie twee gedigte kan as die eerste letterkundige voortbrengsels wat aan die Kaap gedruk is, beskou word. As digter was Borcherds 'n verteenwoordiger van die klassisisme, waarvan die poëtiese ontboeseminge te verstandelik uitgedink word en te weinig gevoel bevat. Ondanks hul literêre gebreke, is sy gedigte uit kultuurhistoriese oogpunt uniek.

Sy letterkundige produkte, sommige onder sy eie naam en ander onder die skuilnaam E.D.P. — verskyn gewoonlik in die N.Z.A.T . Sy geskiedkundige verhale munt nie uit vanweë besondere vormskoonheid nie, maar sy styl is eenvoudig en direk. Net soos by sy gedigte het hy hier soms geworstel met die lewensprobleme soos van 'n ernstige predikant verwag kan word. Ook op hierdie gebied is dit die kultuurhistoriese betekenis, pleks van die intrinsieke waarde daarvan, wat van belang is.

Buiten sy historiese en poëtiese werk het Borcherds, soosblyk uit twee bewaarde notaboekies, ook die toonkuns as liefhebbery beoefen. Die boekies bevat afskrifte van 'n aantal van C.P.E. Bach se "Gellerts geistliche Oden und Lieder", waarvan 'n paar in Hollands vertaal is. In die eerste boekie is vyftien kort stukkies vir klavier of klavesimbel opgeteken, sonder vermelding van die komponis. Nege hiervan is minuette, vier het "Murky"-basse en twee is gigues. Die tweede gigue, genoem "Commolan", is klaarblyklik deur 'n ander hand geskryf. Dit is die werk van 'n musikale amateur, moontlik Borcherds self. So nie kon dit verwerkings op blote afskrifte gewees het.

Amper vanselfsprekend het hy ook belanggestel in kerksang en in die installering van die gemeente se eerste kerkorrel. Tydens die viering van sy veertigjarige jubileum as predikant op 22 Oktober 1826 het Willem Brandt, orrelis van die Lutherse Kerk in Kaapstad, 'n uitvoering van vokale en instrumentale musiek verskaf deur 'n orkes, saamgestel uit die "fatzoenlijkste klasse van Jong Zuid Afrikaners", op Stellenbosch kom lei. By dié geleentheid het die gemeente Stellenbosch hom in die kerk 'n silwer vaas aangebied as blyk van agting en liefde.

Die ouderdom het sy liggaamswakte vermeerder. In 1830 is hy deur 'n swaarmoedigheid oorval, gepaard met 'n ingebeelde vrees dat hy dalk skielik na 'n ander gemeente verplaas sou word; hieroor is hy egter skriftelik deur die koloniale sekretaris gerus gestel. Die swaarmoedigheid het vir 'n kort rukkie verdwyn, maar gou weer teruggekom. Dit het vererger toe sy vrou in Oktober 1830 skielik oorlede is terwyl hy afwesig was op besoek in Kaapstad. Van toe af het hy nooit weer lewensvreugde ervaar nie.

Hy aanvaar sy emeritaat op 9 Desember 1830 en bly woon in die sierlike pastorie La Gratitude wat hy aan Dorpstraat, Stellenbosch, in die Kaaps-Hollandse boustyl laat bou het en wat in 1948 tot nasionale gedenkwaardigheid geproklameer is. In ds. Borcherds se tyd was 'n predikantsalaris baie gering. In die eerste 20 jaar van sy dienstyd op Stellenbosch was sy vergoeding slegs £70 5s, per jaar, in 1805 is dit verhoog tot £75, in 1812 tot £112 10s., in 1820 tot £150 en in 1828 tot £300 per jaar. As vader van tien kinders was dié inkomste heeltemal ontoereikend, veral in die eerste kwarteeu van sy bediening toe hulle nog klein was, sodat hy genoodsaak is om 'n stuk grond te koop in 1794, die jaar toe sy vyfde kind gebore is. Hy bebou dié grond in sy vrye tyd in die hop om sy traktement deur wynbou aan te vul en dit gaan so voorspoedig dat dit geldelike uitkoms aan hom en sy gesin bied. Op die een deel van die grond het hy die huis gebou wat hy La Gratitude noem omdat hy geglo het dat hy dit aan die goedheid van die Here te danke gehad het. In die voorgewel het hy 'n afbeelding van die Here se alsiende oog geplaas.

In La Gratitude (Die Dankbaarheid) is hy oorlede en begrawe in die familiegrafkelder by die moederkerk op Stellenbosch in dieselfde graf as sy vrou. Dr. Abraham Faure van Kaapstad het die lykrede gehou. Terselfdertyd is die eggenote van sy opvolger op Stellenbosch, ds. T.J. Herold, begrawe. Albei lyke is in die kerk geplaas voor die preekstoel, wat met swart behang is. 'n Groot deel van die gemeente was vir die begrafnis byeen.

Ds. Borcherds was 'n geliefde predikant, 'n ontwikkelde en belese man, en daarby het hy ook 'n digterlike gevoel, literêre talent, 'n historiese sin en 'n lewendige gees gehad. Sy invloed en aansien het die grense van sy tyd en omgewing ver oorskry. Volgens sy voorvermelde berekeninge het hy in sy leeftyd 2 670 keer gepreek, 4 559 keer die doop bedien, 2 125 lidmate aangeneem, 879 pare getrou en vir die werk van die Here £6 570 ingesamel.

Iemand, wat ds. Borcherds van naby geken het, maar wie se naam nie bekend is nie, het van hom gesê: "Als leraar was hij in leer en wandel onberispelik; geoefend in de kundigheden tot zijn beroep en ambt behorende, oordeelde en redeneerde hij met gezond verstand en haatte alle dweepzucht. Hij hield niet van uiterlikheden, maar achtte de inwendige christelike toestand van de mens, de stille en verborgen omgang met God, de erkentenis van des Zaligmakers verdiensten, en de nakoming en beoefening der christelike zedelike plichten, als de gronden waarop het gebouw des Christendoms moest gevestigd worden. Hij was verdraagzaam en wist in gesprekken de schoonheden van de christelike godsdienst zo voor te stellen, dat daaruit troost zo in leven als sterven gevonden werd – hij sprak dan beminnnelik en gepast. Als groot bewonderaar der natuur hield de starrehemel des nachts en de aarde met haar wonderen meermalen zijn aandacht bezig. Gaarne was hij de leidsman der jeugd en voor hen, die voorbereid werden om leraar te worden, de gulle vriend en welmende raadgever. Hij deelde bereidwillig met ruime teugen uit de bron zijner wetenschap, en was waarlik gelukkig, wanneer studenten en vrienden, in hun pogingen slaagden. Hij bestierde zijn huisgezin zachtmoedig – zuivere godsdienst gaf de hoofdtoon – de vriend verenigde zich met de vader – huiselikheid bekoorde vreemdeling en landgenoot, en het geluk scheen aldaar ten minste tijdelik zijn zetel gekozen te hebben."

Meent is ’n groot bewonderaar van Afrika se natuur en dit inspireer hom om die leerdig "De Maan" te skryf, ’n fragment waarvan ook opgeneem word in Gerrit Komrij se bloemlesing "Die Afrikaanse poësie in ’n duisend en enkele gedigte". Gedeeltes van hierdie gedig is dan ook in April 1801 een van die eerste publikasies van die nuwe drukpers aan die Kaap en die publikasie daarvan word aangekondig in die "Kaapsche Courant" van 24 April 1801. Die hele gedig word in twee dele (1802 en 1803) gepubliseer en herdruk in 1858. "De Maan" bestaan uit vier sange, waarin die lewe en stryd met die bose en daarna die lewensloop, begrafnis en oordeel van ’n grysaard met die naam Philander besing word. Die maan word hierin ’n simbool van die verhewe dinge wat heers bo die geraas en gewoel van die aarde. Feitlik alle ondeugde word in die gedig beskrywe, met die doel om die leser op die gevare daarvan te wys en sodoende van sulke gedrag af te skrik. As sodanig word die Christelike leerstellings dan die antwoord op die versoekings en gevare van die menslike lewenstyl. ’n Tweede leerdig, "Een levensreis" verskyn in 1826 onder die pseudoniem E.D.P. in "Het Nederduitsch Zuid-Afrikaansch Tydschrift". Hierdie leerdig is veel korter as "De Maan" en bestaan uit drie afdelings, waarin onderskeidelik die kleutertyd, die jeug en volwassenheid behandel word. Hy skryf in 1830 die lang gedig, "Gedicht over de Volksplanting van de Kaap de Goede Hoop", wat kort na sy dood in 1832 in twee aflewerings in die tydskrif gepubliseer word. Hierdie gedig van 528 versreëls is uitsonderlik in die geskiedkundige voorstelling van sy tyd, omdat dit veral die voorkoloniale geskiedenis as onderwerp het, in teenstelling met slegs die koloniale geskiedenis van die periode na 1652 wat gewoonlik die onderwerp was. So kom die toestand van die Khoi voor die koms van die koloniste onder die loep en word hierdie inheemse bewoners se heidense en (volgens Westerse maatstawwe) barbaarse gewoontes oor die algemeen negatief beoordeel. In teenstelling met die beeld wat sekere filosowe en sendelinge wil skets van die “edele barbaar” in hulle natuurstaat word die koms van die koloniste hier gesien as redding vir die inheemse bewoners, deurdat hulle nou gekersten kan word en die vrugte van die beskawing, veral godsdiens, orde en wet, kan leer ken. In besonder word hulle van wetteloosheid verlos. ’n Fragment uit hierdie gedig word opgeneem in Gerrit Komrij se bloemlesing "Die Afrikaanse poësie in ’n duisend en enkele gedigte". Uit die Hoogduitse bundel "De Christen bij de Grave" van 1753 vertaal hy in 1826 etlike stukke in rymlose verse onder die titel "Troostgronden voor stervende Christenen", terwyl sy gedig oor "Lucretia’s bede om een Echtgenoot" uit dieselfde jaar afkomstig is. Van die Duitse lied "Für alle gute Sey gepreist" maak hy ’n vertaling wat die gesin saans na huisgodsdiens gesing het en in die verslag van die byeenkoms van die Genootschap vir Landbouw, Kunsten en Wetenschappen van 1 September 1800 word melding gemaak van “het gedicht ter gelukwensching van het Genootschap” wat van sy pen gekom het. Laasgenoemde twee werke het verlore gegaan.

Meent doen ook mee aan geskiedskrywing en plaas in "Het Nederduitsch Zuid-Afrikaansch Tydschrift" ’n "Beschrijving van Stellenbosch" in verskeie dele vanaf 1824 tot 1830. Hierdie beskrywing behandel baie van die vernaamste geskiedkundige gebeure in die Kaap vanaf die ontstaan van die Hollandse nedersetting tot met die tweede Britse besetting van die Kaap. Hiervoor doen hy uitgebreide navorsing uit die beskikbare bronne van sy tyd, veral dokumente in die Stellenbosse Argief. In 1826 moedig die redakteur van "Het Nederduitsch Zuid-Afrikaansch Tydschrift" hom aan om ook die algemene geskiedenis van die volksplanting in die Kaap op skrif te stel en later daardie jaar verskyn dan in die tydskrif "Algemeene geschiedenis der Europese volksplanting aan de Kaap de Goede Hoop". Hierin behandel hy die jaar 1662, waarin Jan van Riebeeck se "Instruktief en Memoriën" aan sy opvolger Zacharias Wagenaar die onderwerp is. Dit is egter die laaste stuk oor hierdie groot onderwerp wat van hom gepubliseer word. Die natuurskoon van sy omgewing gee aanleiding tot die publikasie in 1828 van die artikel oor "De Waterval in den Jonkershoek nabij Stellenbosch", met ’n "Beschrijving van de Fransche Hoeks Hottentots Hollands Kloof" wat in 1830 volg. By die hoofstuk uit "De Beschrijving van Stellenbosch" in 1829 plaas hy twee korter stukkies, naamlik "Republikeinsche Geest der Hollanders, aan de Kaap de Goede Hoop in het jaar 1677" en "Dood en Begrafenis van den predikant der Kaapsche Gemeente, Petrus Hulsenaer", albei uit die Dagregister getrek.

Verdere stukke verskyn ook van hom in "Nederduitsch Zuid-Afrikaansch Tydschrift" onder die pseudoniem E.D.P., onder andere ’n tweede leerdig onder die titel "Een Levensreis" in 1826. Hy skryf ook die historiese verhaal "De Merkwaardige Grot" waar hy na aanleiding van die lot van Napoleon die vergelyking maak: "Gelijk de uitbarsting van eenen vulkaan niet alleen alles, wat in deszelfs omtrek ligt, aandoet maar ook zelfs ver afgelegene landstreken, zoo kon ook deze uithoek, door deszelfs betrekking op Europa in het algemeen, en deszelfs moederland in het bijzonder, niet onaangedaan blijven"” In hierdie verhaal vertel hy van vroeë besoeke aan die natuurwonder digby Kaap Agulhas, die Druipkelders, en aan Warmebad naby Caledon, waar volstruise en zebras en uitgehongerde Khoi rondswerf. Tydens ’n tweede besoek ’n kwarteeu later het veral die sendingstasie by Genadendal hierdie gebied in ’n plek van beskawing omgetower. Die Kerk bly vir hom nommer een en in sy geskiedkundige navorsing en geskrifte van literêre aard vergeet hy nie haar geskiedenis en betekenis nie. Geskrifte met godsdienstige strekking in die "Nederduitsch Zuid-Afrikaansch Tydschrift" sluit in  "Overdenkingen van E.D.P. A Jove principium". "Reedevoering over het Christendom" beskryf onder andere hoe die Christendom die menslike verval na ’n dierlike staat verhoed, omdat die Christendom sedelike reëls neerlê en ook die vergelding vir goed en kwaad in die vooruitsig stel. Hy hou ook vanaf 1812 ’n familieregister aan, waarin hy allerlei wetenswaardighede van die familie opteken. Hoewel hierdie register klaarblyklik verlore gegaan het, haal sy seun in die 1858 herdruk van "De Maan" ’n paar uitvoerige aanhalings uit hierdie register aan.






</doc>
<doc id="73907" url="https://af.wikipedia.org/wiki?curid=73907" title="Die Bywoners">
Die Bywoners

Die Bywoners was ’n Afrikaanse toneelgeselskap wat in Johannesburg gestig is deur die akteurspaar Schalk Jacobsz en Elma Potgieter.

Die geselskap het in 1981 die eerste vertaling van Athol Fugard se "Hello and Goodbye" onder regie van Jan Engelen in die Markteater opgevoer met die titel "Hallo en Koebaai". Ander stukke sluit in "Die Eensame Vlug", Potgieter se eenvrouvertoning "Darling Blossom", "Die Wildsboudjie" deur Fritz Steyn, Corlia Fourie se "Hoer of Heilige", "Moervrug" (’n verwerking van Engemi Ferreira se novelle "Die Jaar toe my Ma begin Sing het"), "Laetitia Kom Terug" (’n klugtige eenvrouvertoning wat Elma geskryf het) en Fugard se "Boesman en Lena". Jacobsz het baie van die stukke se regie gedoen of self daarin gespeel.

Op 27 September 2000 het Die Bywoners weer ná ’n ruk die teaterdeure in ’n gehuurde saal in Braamfontein geopen met die produksie "Sol y Sombra" (Son en Skaduwee), ’n aand van Uys Krige-poësie.

Jacobsz en Potgieter is albei later deur die ATKV Centurion vereer vir hul bydrae oor meer as drie dekades tot Afrikaanse toneel.


</doc>
<doc id="73908" url="https://af.wikipedia.org/wiki?curid=73908" title="Die Koffiehuis">
Die Koffiehuis

Die Koffiehuis in Kaapstad is van 1915 af vir amateurtoneel gebruik, onder meer vir die bekende Koffiehuis-konserte. 

Op 11 Mei 1934 is die eerste opvoerings ook daar gehou van die Kaapstadse Afrikaanse Toneelvereniging (KAT) – "Rooibruin Blare" en "Ruwe Erts", albei deur H.A. Fagan. Die KAT se opvoerings is tot in 1940 daar gehou.


</doc>
<doc id="73909" url="https://af.wikipedia.org/wiki?curid=73909" title="Ernest Oppenheimer-teater">
Ernest Oppenheimer-teater

Die Ernest Oppenheimer-teater is ’n teater in Welkom in die Vrystaat. Dit is genoem na Welkom se stigter, Ernest Oppenheimer, 'n bekende Suid-Afrikaanse sakeman en die stigter van die diamantkartel wat deur die maatskappy De Beers beheer is.

Die teater is in 1968 gebou. Dit is deel van die Welkomse Burgersentrum en is ontwerp om opera, ballet, musiek en toneel aan te bied. Dit het plek vir sowat 750 mense. Die teater is op 15 Februarie 1968 geopen met "Die Bedelaarstudent", ’n Afrikaanse vertaling van Carl Millöcker se "Der Bettelstudent" (1882). Dit is deur Sukovs gebruik en was ook gewild onder amateurgeselskappe. 

In Oktober 2011 het ’n brand in die teater uitgebreek tydens ’n vertoning deur ’n vlamdanser en miljoene rande se skade is aangerig. Nadat meer as ’n jaar gesloer is weens onderhandelings met die teater se versekeringsmaatskappy, is in Januarie 2013 eindelik aangekondig dat die herstelwerk aan die teater sou begin. 



</doc>
<doc id="73916" url="https://af.wikipedia.org/wiki?curid=73916" title="Maracay">
Maracay

Maracay is 'n stad in die noorde van Venezuela en is die hoofstad van die deelstaat van Aragua. Die stad het 'n bevolking van 955 362 in 2011 gehad en het 'n oppervlakte van 311,52 km², terwyl die metropolitaanse gebied 'n bevolking van 1 150 000 en 'n oppervlakte van 911,57 km² het. Maracay is net suid van die Karibiese See en aan die oostelike kus van die Valenciameer geleë. Die stad is op 5 Maart 1701 deur die Spaanse biskop Diego de Baños y Sotomayor gestig.


</doc>
<doc id="73917" url="https://af.wikipedia.org/wiki?curid=73917" title="Ciudad Guayana">
Ciudad Guayana

Ciudad Guayana is 'n stad in die ooste van Venezuela in die deelstaat van Bolívar. Die stad het 'n bevolking van 1 050 283 in 2001 gehad en het 'n oppervlakte van 3 200 km². Ciudad Guayana is aan die suidelike bank van die Río Orinoco net suidwes van die monding in die Atlantiese Oseaan geleë. Dit is op 2 Julie 1961 as industriële stad gestig.


</doc>
<doc id="73920" url="https://af.wikipedia.org/wiki?curid=73920" title="Bank (finansiële instelling)">
Bank (finansiële instelling)

'n Bank is 'n finansiële instelling waar geld bewaar of geleen kan word. Iemand se geld kan in 'n bank geplaas (gedeponeer) word vir veilige bewaring, en later weer daaruit onttrek word. Die bank kan ook 'n lening aan mense verskaf met die ooreenkoms om die geld later, gewoonlik met rente, terug te betaal. Die mense wat 'n bank bedryf word bankiers genoem.

Banke verdien (onder andere) inkomste uit die rente wat hulle op lenings ontvang. Sommige banke gebruik ook die geld wat hulle van deposito's ontvang om in nuwe ontwikkelings of besighede te belê en sodoende meer geld te verdien.

Geld kan van een persoon of instansie se rekening na die rekening van 'n ander persoon oorgedra word. Om dit te kan doen moet die eerste persoon die tweede persoon se bankrekening en bankkode ken. Internasionale betalings is vereenvoudig deur die bekendstelling van die IBAN ("International Bank Account Number") wat die rekeningnommer, bankkode en die landkode op 'n standaardwyse (ISO 13616) kombineer.

Die meeste lande het 'n bank wat deur die staat daargestel is om die hoeveelheid geld wat in omloop is te beheer. So 'n bank word 'n sentrale bank genoem. 'n Sentrale bank stel rentekoerse vas en reik banknote en munte uit. In meeste moderne lande funksioneer die sentrale bank onafhanklik van die staat.

Die woord "bank" kom van die Italiaanse word "banco", wat "werkbank" beteken. Italiaanse handelaars het in die Middeleeue langs banke gesit terwyl hulle oor die leen en uitleen van geld gekibbel het.

Suid-Afrika se nasionale bank is die Suid-Afrikaanse Reserwebank. Van die ander bekende banke sluit in:

Eertydse banke sluit in Saambou en Volkskas.



</doc>
<doc id="73921" url="https://af.wikipedia.org/wiki?curid=73921" title="El Alto">
El Alto

El Alto (Spaans vir "die hoogte"; Aymara: "Altu pata") is 'n voorstad net wes van die Boliviaanse regeringsetel, La Paz en die tweede grootste stad van die land ná Santa Cruz de la Sierra en voor La Paz. Die stad was tot 1985 deel van La Paz. Die hoogste internasionale lughawe ter wêreld is in die stadsgebied geleë.


</doc>
<doc id="73922" url="https://af.wikipedia.org/wiki?curid=73922" title="Cartagena, Colombia">
Cartagena, Colombia

Cartagena (Spaans: "Cartagena de Indias", "Cartagena van Wes-Indië") is 'n stad in die noordooste van Colombia aan die kus van die Karibiese See suidwes van Barranquilla en die monding van die Río Magdalena. Die stad is op 1 Junie 1533 deur Spaanse conquistadores gestig en is ná Cartagena in Spanje genoem. Cartagena is die hoofstad van die departamento Bolívar en die vyfde grootste stad van Colombia. Die historiese stadskern van Cartagena is in 1984 deur UNESCO as wêrelderfenisgebied gelys.

Die stad is op 1 Junie 1533 deur Pedro de Heredia gestig en het gou na Meksikostad die tweede belangrikste stad in die Nuwe Wêreld geword. Die stad was goed verdedig met 29 forte en dik mure van 40-voet. Ten spyte daarvan is die stad aangeval deur Franse magte in 1544 en ook deur Francis Drake in 1585 wat die stad beset het en dit teruggee het nadat 'n som geld aan hom betaal is. In 1697 het die Franse die stad oorgeneem en dit verlaat nadat $5 000 000 betaal is. In 1741 het die Engelse admiraal Edward Vernon egter nie daarin geslaag om die stad te beset nie.

Dit was die eerste stad wat sy onafhanklikheid van Nieu-Granada verklaar het. Simón Bolívar het die stad ook gebruik as basis om Venezuela te bevry. Die seerowers van Barataria, onder leiding van Jean Lafitte wat Britse en Spaanse skepe geteiken het, het sy basis hier gehad. Die stad het daarna in die hande van die Spaanse generaal Pablo Morilla geval; as gevolg van hulle hardkoppige weerstand en wrede straf het die stad die bynaam "Heroic City" verwerf. In 1821 is die stad weer bevry en by Groot-Colombia ingelyf.




</doc>
<doc id="73932" url="https://af.wikipedia.org/wiki?curid=73932" title="Dirk Coetzee">
Dirk Coetzee

Dirk Coetzee (15 April 1945 – 7 Maart 2013) was mede-stigter en bevelvoerder van die koverte polisie-eenheid wat op Vlakplaas gebaseer was. Hy en sy kollegas was by 'n aantal gruweldade betrokke, insluitende die moorde van Sizwe Khondile en Griffiths Mxenge. Coetzee het die sluier oor die bestaan van die eenheid in 'n 1989-onderhoud met die "Vrye Weekblad" gelig. Hiermee het hy 'n storie van die terdoodveroordeelde gevangene Almond Nofomela die vorige jaar aan 'n Johannesburgse weekblad bevestig.

Coetzee is in die Phokwane Plaaslike Munisipaliteit gebore en was deur die 1980's by die SAP betrokke. In 1981 is die moord van Griffiths Mxenge aan hom toegewys.

Op 4 Augustus 1997 het die Waarheid- en Versoeningskommissie amnestie aan hom toegeken.

In 1997 is Eugene de Kock, 'n voormalige bevelvoerder van Vlakplaas, vir Coetzee se moordpoging skuldig bevind.

Coetzee het aan diabetes en kanker gely voor hy op 7 Maart 2013 aan nierversaking oorlede is.



</doc>
<doc id="73943" url="https://af.wikipedia.org/wiki?curid=73943" title="Jaco Reinach">
Jaco Reinach

Jaco Reinach (Ceres, 1 Januarie 1962 – Kroonstad, 21 Januarie 1997) was 'n Springbok-rugbyspeler en -atleet.

Reinach is die laaste persoon wat Springbokkleure in atletiek én rugby kon verwerf, omdat die Springbokkleure daarna tot rugby beperk is. Hy was ten tyde van sy dood ná veertien jaar steeds die SA rekordhouer in die 400 m met ’n tyd van 45,01 sekondes, wat hy op 15 April 1983 in Bloemfontein opgestel het en het in vier rugbytoetse twee drieë gedruk. Vir die Springbokke het hy in 1986 op vleuel uitgedraf. Reinach se rekord is eers in April 2011 oortref deur die 400 m-hekkiesatleet LJ van Zyl, die voormalige Bloemfonteinse skole-atleet. Hy het die Suid-Afrikaanse senior rekordhouer in die 400 m-hekkies geword op die Geelbladsye- Tussenprovinsiale Atletiekbyeenkoms in Germiston toe hy, ook 'n oudleerling van Grey-kollege, die 400 m in 44,86 s. wen en die vinnigste oud-Grey-leerling in dié nommer in die roemryke atletiekgeskiedenis van die skool geword het. Reinach het bykans 28 jaar (April 1983) vantevore die Suid-Afrikaanse rekord in die 400  m op die Suid-Afrikaanse senior kampioenskap voor sy tuisskare in Bloemfontein opgestel.

Reinach het sy Springboktoetsdebuut op 10 Mei 1986 gemaak teen die Nieu-Seelandse Kavaliers op Nuweland in die eerste toetswedstryd waarin die Bokke aangevoer is deur Naas Botha. Die ander nuwelinge in die Springbokspan daardie dag was Uli Schmidt, Gert Smal, Christo Ferreira, Jannie Breedt en Wahl Bartmann. Op 31 Mei daardie jaar speel hy in sy vierde en laaste toets, ook teen die Nieu-Seelanders.

Reinach is op Dinsdag 21 Januarie 1997, 20 dae ná sy 35ste verjaardag, dood toe sy motor buite Kroonstad van die pad geloop en omgeslaan het. Luidens ’n berig wat die volgende dag in "Beeld" verskyn het, het die ongeluk ná 14:00 gebeur toe Reinach deur ’n plas water in die pad tussen Kroonstad en Ventersburg gery het. Die motor het vermoedelik van die pad gegly, gerol en teen ’n boom gebots. Reinach is op slag dood. Hy was na Johannesburg onderweg om sake te doen. Hy het ’n onderneming in Bloemfontein, sy tuisstad, gehad wat papier aan groothandelaars verskaf het.

Toe die ongeluk gebeur, het Reinach se vrou, Annette, hul derde seuntjie verwag. Hy is die volgende maand gebore. Sy ander twee seuns, Herman en Cobus, was destyds onderskeidelik nege en ses jaar oud. Cobus het in sy pa en oupa se spore gevolg en ook Grey-kollege se eerste vyftiental gehaal. Hy is ook oorleef deur sy ouers, dr. Herman en Petro Reinach, twee broers, Norman en Herman, en twee susters, Ronel en Monica. Cobus, wat op 7 Februarie 1990 gebore is, het in 2011 Durban toe verhuis waar hy in die koshuis van die Hoërskool Glenwood gaan woon en as rugbyafrigter vir die skool gewerk het. Hy is ’n skrumskakel vir die Haaie in die Curriebeker-, Vodacombeker- en Superrugbyreekse.




</doc>
<doc id="74065" url="https://af.wikipedia.org/wiki?curid=74065" title="Sitbank">
Sitbank

'n Sitbank, ook 'n rusbank genoem, is 'n meubelstuk waarop een of meer mense kan sit. Daar word gewoonlik kortweg van 'n bank gepraat. Banke is langwerpig en het soms armleunings en 'n rugleuning om ekstra ondersteuning te bied. Banke sonder 'n rugleuning kan van twee kante gebruik word. In alle gevalle bied die bank sitplek vir meer as een persoon op 'n slag.

Banke word binnenshuis in sitkamers as deel van 'n bankstel aangetref, maar word ook in ander kamers gebruik. Buitekant word banke algemeen in tuine en publieke areas geplaas. Mense kan ook op 'n bank lê, hoewel dit gewoonlik nie die hoofdoel van die bank is nie. In sommige openbare ruimtes, soos lughawens, word stoele eerder as banke aangebring om te voorkom dat mense daarop lê en sodoende te veel spasie opneem.

Banke in huise en ander geboue word gewoonlik opgestop en met leer of sagte materiaal oorgetrek. Banke wat aan die elemente blootgestel is, is gewoonlik hard en van sterker materiale soos metaal, hout of klip vervaardig.


</doc>
<doc id="74094" url="https://af.wikipedia.org/wiki?curid=74094" title="Teks">
Teks

Teks kan na een van die volgende verwys:




</doc>
<doc id="74097" url="https://af.wikipedia.org/wiki?curid=74097" title="Die jagters">
Die jagters

Die Jagters is 'n Afrikaanse rolprent wat op 26 Desember 1960 deur SA Rolprentproduksies uitgereik is. Gordon Vorster was die regisseur en draaiboekskrywer.

Die rolprent is 'n drama.

Die hoofspelers is:

Twee broers, albei wildbewaarders, is verlief op dieselfde meisie. Die een pleeg 'n moord en slaan op vlug. Nét een mens kan hom in die digte bos opspoor - sy broer.



</doc>
<doc id="74098" url="https://af.wikipedia.org/wiki?curid=74098" title="Ralph Loubser">
Ralph Loubser

Ralph Loubser is/was 'n Suid-Afrikaanse akteur.



</doc>
<doc id="74099" url="https://af.wikipedia.org/wiki?curid=74099" title="Arthur Swemmer">
Arthur Swemmer

Arthur Swemmer was 'n Suid-Afrikaanse akteur. Hy het onder ander in André Huguenet se toneelstuk "As die mure kan praat" gespeel. Hy word later 'n welbekende TV- en filmakteur, in besonder vir sy werk saam met Jamie Uys.



</doc>
<doc id="74103" url="https://af.wikipedia.org/wiki?curid=74103" title="Barnard se Ster">
Barnard se Ster

Barnard se Ster, ook soms bekend as Barnard se Drosterster, is ’n rooi dwergster met ’n lae massa sowat ses ligjare van die Aarde in die sterrebeeld Slangdraer. Dit is die vierde naaste ster aan die son ná die drie sterre van die Alpha Centauri-stelsel, en dus die naaste enkelster. Ondanks sy nabyheid is Barnard se Ster nie met die blote oog sigbaar nie, aangesien dit ’n skynbare helderheid van meer as 9 het. Dit is genoem na die Amerikaanse sterrekundige E.E. Barnard. Hy was nie die eerste persoon wat dit gesien het nie, maar hy het in 1916 die ster se eiebeweging gemeet as 10,3 boogsekondes per jaar – dit is die grootste bekende eiebeweging van enige ster relatief tot die Son.

Barnard se Ster is al deeglik bestudeer – seker die meeste van alle M-dwergsterre vanweë sy nabyheid en gunstige posisie naby die hemelewenaar. Histories is navorsing gefokus op die ster se eienskappe, sy astrometrie en die moontlikheid van planete.

Die ster was ook al in omstredenheid gehul. ’n Dekade lank, van die vroeë 1960's tot die vroeë 1970's, het Peter van de Kamp beweer die ster het ’n gasreus wat om hom wentel. Dit is verkeerd bewys, maar in November 2018 is 'n planeet van sowat 3,2 aardes "met 'n sekerheid van 99%" om die ster ontdek ná 20 jaar van navorsing.

Barnard se Ster is ’n rooi dwerg van die dowwe spektraaltipe M4 en is te dof om met die blote oog te sien. Sy skynbare helderheid is 9,54, in vergelyking met −1,5 vir Sirius, die helderste ster aan die nagruim, en sowat 6 vir die dofste voorwerp wat met die blote oog gesien kan word.

Teen ’n geskatte 7 tot 12 miljard jaar is Barnard se Ster heelwat ouer as die Son, en waarskynlik een van die Melkweg se oudste sterre. Dit het al ’n groot deel van sy rotasie-energie verloor en veranderinge in sy helderheid dui aan dat hy maar elke 130 dae om sy as draai, in vergelyking met die Son se net meer as 25 dae. Vanweë sy ouderdom is geglo daar vind nie meer steraktiwiteit plaas nie, maar in 1998 het sterrekundiges intense opvlamming waargeneem, wat bewys het Barnard se Ster is ’n opvlamster. Dit het die veranderlike ster-naam V2500 Ophiuchi.

Die eiebeweging van die ster stem ooreen met ’n relatiewe sydelingse spoed tot die Son (vanaf die Aarde gesien) van 90 km/s. Sy radiale snelheid in die Son se rigting kan aan sy blouverskuiwing gemeet word. Die moderne meting is 110,8 km/s. Dié meting, tesame met sy eiebeweging, dui op ’n ware spoed in die rigting van die Son van sowat 142,7 km/s. Die ster sal omstreeks 9800 n.C. op sy naaste aan die Son kom: sowat 3,75 ligjare. Teen dié tyd sal hy egter nie die naaste ster aan die Son wees nie omdat Proxima Centauri nóg nader aan die Son sou beweeg het. Op sy naaste aan ons sal Barnard se Ster steeds nie met die blote oog gesien kan word nie, want sy skynbare helderheid sal dan sowat 8,5 wees. Daarna sal hy geleidelik weg van die Son beweeg.

Die ster se massa is sowat 14% van ’n sonmassa en dit het ’n radius van 15% tot 20% van dié van die Son. Sy temperatuur is sowat 3 134(±102) kelvin. Dit is so dof dat as dit so ver van die Aarde af gewees het as wat die Son is, dit net 100 keer so helder soos ’n volmaan sou gewees het.

Sy metaalinhoud is sowat 10% tot 32% dié van die Son. Dit is tipies van die ou, rooi dwerge van populasie II, hoewel sy metaalinhoud effens hoër is, en hy word dus as ’n "intermediêre populasie II-ster" geklassifiseer.

In November 2018 het ’n internasionale span sterrekundiges aangekondig hulle het ’n superaarde in ’n wentelbaan redelik naby aan Barnard se Ster ontdek. Die groot span is gelei deur Ignasi Ribas van Spanje en hul werk sluit twee dekades van waarneming in.

Die planeet, wat Barnard se Ster b genoem word, is naby die stelsel se sneeulyn, wat die ideale plek is vir die ysige akkresie van proto-planetêre materiaal. Dit wentel elke 233 dae op ’n afstand van 0,4 AE om die ster en het ’n massa van 3,2 aardes. Dit is moontlik yskoud, met ’n geraamde oppervlaktemperatuur van sowat en lê buite Barnard se Ster se bewoonbare sone. Meer werk is egter nodig oor die planeet se atmosferiese toestande om die oppervlaktoestande beter te verstaan. 

Tussen omstreeks 1963 en 1973 het baie sterrekundiges ’n bewering deur Peter van de Kamp aanvaar dat Barnard se Ster een of meer planete min of meer so groot soos Jupiter het. Hy het deur middel van astronomie waargeneem dat daar ’n versteuring in die eiebeweging van die ster is wat dui op ’n planeet van 1,6 keer die grootte van Jupiter en sy bevindinge in 1963 bekend gemaak. In 1969 het hy gemeen daar is twee planete – van 1,1 en 0,8 keer die grootte van Jupiter.

Ander sterrekundiges het Van de Kamp se eksperimente herhaal en van hulle het sy bewerings verwerp. Van de Kamp het nooit erken dat hy dalk ’n fout gemaak het nie en het tot in 1982 nog by sy standpunt gehou. Hy is in 1995 oorlede.

Hoewel die moontlikheid van planete om Barnard se Ster steeds genoem is, is geen vroeëre bewyse gevind dat daar wel enige planete is nie. Deur die bestudering van ’n ster se beweging kan sterrekundiges wel vasstel watter soorte planete nie om hom kan wentel nie. M-sterre is maklik om te bestudeer omdat hul laer massas maak dat afwykings makliker opgespoor kan word. George Gatewood het in 1995 bevind planete met ’n massa van 10 keer meer as dié van Jupiter kan nie om Barnard se Ster voorkom nie. In 1999 is ná studies met die Hubble-ruimteteleskoop ook planete van 0,8 keer Jupiter se massa met ’n wenteltyd van minder as 1 000 dae uitgesluit, terwyl Kuerster in 2003 vasgestel het dat planete met ’n massa van meer as 3,1 dié van Neptunus, nie moontlik is in die bewoonbare sone om die ster nie.

Die omgewing waarin Barnard se Ster voorkom, stem baie ooreen met die Son s’n. Sy buursterre is meestal die grootte van rooi dwerge, die kleinste en mees algemene stersoort. Sy naaste buurman is tans die rooi dwerg Ross 154, op ’n afstand van sowat 5,41 ligjare. Die volgende naaste sterre is die Son en dan Alpha Centauri. Van Barnard se Ster af sal die Son aan die teenoorgestelde kant van die lugruim te sien wees, by regte klimming 5 57 48,5 en deklinasie -04° 41′ 36″, in die oostelike deel van die sterrebeeld Eenhoring. Die absolute magnitude van die Son is 4,83 en dit sal dus helder van daar af wees, omtrent soos die ster Pollux van die Aarde af.




</doc>
<doc id="74105" url="https://af.wikipedia.org/wiki?curid=74105" title="Guwahati">
Guwahati

Guwahati (Assamees: গুৱাহাটী, "Guwāhāti"; [gʊwəˈhɑ:ti]), vroeër "Pragjyotishpura" (Sanskrit: प्राग्ज्योतिषपुर) en "Durjoya" (Sanskrit: दुर्जय), is die grootste stad in die Indiese deelstaat Assam en die mees bevolkte metropolitaanse gebied in Noordoos-Indië, met 'n bevolking van 963 429 in 2011. Die stad is aan die Brahmaputra en suid van die Himalaja, suid van die grens tot Bhoetan en die Volksrepubliek China, noord van die grens tot Bangladesj en noordwes van die grens tot Mianmar geleë.


</doc>
<doc id="74106" url="https://af.wikipedia.org/wiki?curid=74106" title="Chandigarh">
Chandigarh

Chandigarh (Hindi: ਚੰਡੀਗੜ੍ਹ, Pandjabi: جنذيكذه) is 'n stad en uniegebied in die noorde van Indië en die hoofstad van die twee deelstate Haryana en Pandjab. Die stad is een van die mees bevolkte metropolitaanse gebiede in Noord-Indië, met 'n bevolking van 960 787 in 2011. Chandigarh het ná die onafhanklikheid en deling van Brits-Indië die eerste nuut beplande stad geword. Ná die deling van die streek Pandjab tussen Indië en Pakistan is met Haryana in 1947 'n nuwe deelstaat vir die Hindi-bevolking gestig. Die stad is deur die Frans-Switserse argitekt Le Corbusier ontwerp.



</doc>
<doc id="74107" url="https://af.wikipedia.org/wiki?curid=74107" title="Opvlamster">
Opvlamster

’n Opvlamster is ’n veranderlike ster wat soms vir ’n paar minute ’n onvoorspelbare, dramatiese toename in helderheid ondergaan. Daar word geglo sulke opvlammings is soortgelyk aan sonvlamme. Die toename in helderheid is dwarsoor die spektrum, van X-strale tot radiogolwe. Die eerste opvlamsterre, V1396 Cygni en AT Microscopii, is in 1924 ontdek. Die bekendste een is egter UV Ceti, wat in 1948 ontdek is. Vandag word soortgelyke opvlamsterre geklassifiseer as "UV Ceti-tipe veranderlike sterre" (afkorting: UV). 

Opvlammings kan elke paar dae plaasvind of, soos in die geval van Barnard se Ster, baie minder gereeld. Die meeste opvlamsterre is dowwe rooi dwergsterre. 



</doc>
<doc id="74109" url="https://af.wikipedia.org/wiki?curid=74109" title="Albuquerque, Nieu-Meksiko">
Albuquerque, Nieu-Meksiko

Albuquerque (i/ælbəkɜrkiː/) is die grootse stad in die VSA-deelstaat Nieu-Meksiko. Dit is die setel van die Bernalillo County. Die stad se bevolking tel 552,804 gedurende die 2011 bevolkingskatting deur die Amerikaanse Sensusburo en is die 32ste grootste stad in die Verenigde State. Albuquerque is met 'n metropolitaanse geskatte bevolking van 898,642 die 57ste grootste Verenigde State metropolitaanse area. Die Albuquerque MSA-bevolking sluit die stad Rio Rancho in.

Albuquerque is die tuiste van die Universiteit van Nieu-Meksiko (UNM), Kirtland Lugmagbasis, Sandia Nasionale Laboratoria, Lovelace Respiratoriese Navorsingsinstituut, en die Petroglyph Nasionale Monument. Die Sandiaberge is aan die oostekant van Albuquerque, en die Rio Grande vloei deur die stad, van noord na suid.


</doc>
<doc id="74110" url="https://af.wikipedia.org/wiki?curid=74110" title="Solapur">
Solapur

Solapur (Marathi: सोलापूर, "Solāpūr"), vroeër "Sholapore", is 'n stad in die Wes-Indiese deelstaat Maharasjtra, met 'n bevolking van 951 118 in 2011. Die stad is die vierde grootste metropolitaanse gebied in die deelstaat en is in die suidweste daarvan geleë. Die belangrikste nywerheidsektor van die stad is katoenbedryf.


</doc>
<doc id="74113" url="https://af.wikipedia.org/wiki?curid=74113" title="Hubli-Dharwad">
Hubli-Dharwad

Hubli-Dharwad of Hubballi-Dharwad (Kannada: ಹುಬ್ಬಳ್ಳಿ-ಧಾರವಾಡ, "Hubbaḷḷi-Dhāravāḍa", [ˈhubːʌɭːi ˈd̪ʱaːrʌʋaːɖʌ]) is die tweede grootste stad in die Wes-Indiese deelstaat Karnataka ná Bangalore, met 'n bevolking van 1 349 563 in 2011. Hubli-Dharwad bestaan uit die twee susterstede Hubli en Dharwad en is in 1962 gestig.


</doc>
<doc id="74116" url="https://af.wikipedia.org/wiki?curid=74116" title="Sirius">
Sirius

Sirius is die helderste ster aan die naghemel en in die sterrebeeld Groot Hond (Canis Major). Met sy skynbare helderheid van -1,46, is dit byna twee keer so helder as Canopus, die tweede helderste ster. Die naam Sirius is afgelei van die Antieke Griekse Σείριος ("seirios": "gloeiend" of "skroeier"). Dit word ook Alpha Canis Majoris (α CMa) genoem. Wat vir die blote oog soos ’n enkele ster lyk, is inderwaarheid ’n dubbelster – dit bestaan uit ’n wit hoofreeksster van spektraaltipe A1V, genoem Sirius A, en ’n dowwe witdwerg van spektraaltipe DA2, genoem Sirius B. Die afstand tussen die twee sterre wissel tussen 8,1 en 31,5 AE.

Sirius lyk helder vanweë beide sy helderheid en sy nabyheid aan die Aarde. Op ’n afstand van 8,6 ligjare is die Sirius-dubbelster een van die naaste sterre aan die Aarde. Dit beweeg geleidelik nader aan die Sonnestelsel en sal dus oor die volgende 60 000 jaar algaande helderder word. Daarna sal dit wegbeweeg, maar dit sal steeds vir die volgende 210 000 jaar die helderste ster aan ons naghemel wees.

Sirius A se massa is omtrent twee keer dié van die Son en dit het ’n absolute magnitude van 1,42. Dit is 25 keer so helder soos die Son, maar sy ligsterkte is nie so groot as ander helder sterre soos Canopus of Rigel nie. Die stelsel is tussen sowat 200 en 300 miljoen jaar oud. Dit het oorspronklik uit twee blouerige sterre bestaan. Die een met die grootste massa, Sirius B, het sy gas opgebruik en ’n rooireus geword voordat dit sy buitenste lae verloor, ingeplof en sowat 120 miljoen jaar gelede ’n witdwerg geword het.

Sirius word ook soms die Hondster genoem omdat hy so prominent in die sterrebeeld Groot Hond is. Sy herverskyning aan die horison ná ’n afwesigheid van 70 dae het in Antieke Egipte die oorstroming van die Nyl aangedui en in Antieke Griekeland die warm dae met die hoogste humiditeit. In die Suidelike Halfrond was dit die begin van die winter vir die Polinesiërs. Dit was vir laasgenoemde ook ’n belangrike ster vir navigasie op die Stille Oseaan.

Sirius is van byna elke bewoonde gebied op aarde sigbaar, met net mense in dele noord van 73 grade wat dit nie kan sien nie. Dit styg egter nie hoog soos gesien van sommige noordelike stede nie – byvoorbeeld net tot 13° bo die horison in Sint Petersburg.

Vroeg in Julie in die Suidelike Halfrond kan Sirius beide in die aand gesien word wanneer dit ná die Son ondergaan en in die oggend wanneer dit voor die Son opkom. Vanweë presessie en eiebeweging sal Sirius ál verder suid beweeg. Vanaf 9000 n.C. sal dit nie meer van Noord- en Sentraal-Europa af sigbaar wees nie en in 14000 n.C (wanneer Vega naby die Noordpool is) sal sy deklinasie -67º wees en dus permanent sigbaar in Suid-Afrika en die grootste dele van Australië.

Sirius kan ook in daglig gesien word onder gunste sigtoestande. Die lug moet baie helder wees en die waarnemer op ’n aansienlike hoogte, die ster moet oorhoofs verbybeweeg en die Son moet laag teen die horison wees. Dit is makliker sigbaar in die Suidelike Halfrond vanweë die ster se suidelike deklinasie.

Vanweë die wentelbaan-beweging van die twee sterre is hul naaste afstand van mekaar (periastron) 3 boogsekondes en die verste afstand (apastron) 11 boogsekondes. Wanneer hulle op hul naaste aan mekaar is, is uitstekende sigtoestande en ’n goeie teleskoop nodig om hulle van mekaar te onderskei. ’n Periastron het in 1994 plaasgevind en die sterre het sedertdien verder van mekaar af beweeg, dus is dit nou weer makliker om hulle met ’n teleskoop te onderskei.

Die ster se Bayer-naam is "Alpha Canis Majoris". Die eienaam, "Sirius", kom van die Latynse "sīrius", wat weer kom van die Griekse σείριος ("seirios", "gloeiend" of "skroeier"). ’n Skakel met die Egiptiese god Osiris is ook al voorgestel. In 2016 het die Internasionale Astronomiese Unie se sternaamwerkgroep (WGSN) dié naam vir die ster goedgekeur. 




</doc>
<doc id="74117" url="https://af.wikipedia.org/wiki?curid=74117" title="Johannes de Vooght">
Johannes de Vooght

Ds. Johannes de Vooght (Amsterdam, 1636 of '37 - onbekend) was die tweede predikant in Suid-Afrika en skaars nege maande, van 26 Februarie tot 21 November 1666, die tweede leraar van die NG gemeente Kaapstad, waarna hy na Ceylon vertrek het, sy bestemming voor hy gevra is om tydelik die vakature aan die Kaap te vul.

Ds. De Vooght het ruim ses weke ná die dood van sy voorganger, die eerste Hollandse predikant aan die Kaap, ds. Joan van Arckel, met die skip Constantia in Tafelbaai aangekom. Hy is aangestel vir die diens in Oos-Indië, maar aan die Kaap gehou tot tyd en wyl daar 'n predikant uit Holland sou kom as permanente opvolger van ds. Van Arckel.

Ds. De Vooght is in 1636 of 1637 in Amsterdam gebore en het later aan die Universiteit van Leiden gaan studeer waar hy op 25 Mei 1657 as student in die godgeleerdheid ingeskryf is. Tussen Julie 1663 en Julie 1664 is hy deur die Klassis van Leiden geëksamineer en beroepbaar gestel. Hy het aansoek gedoen om na Oos-Indië te gaan en nadat hy vir die predikdiens in daardie wêreld aanvaar is, het die Klassis van Amsterdam hom georden en kon hy op 8 Oktober 1665 met bogenoemde skip daarheen vertrek.

Uit verskillende berigte wat oor hom bewaar gebly het, blyk dit dat hy 'n bekwame persoon was. Sy verblyf aan die Kaap was maar kort, tog het hy blykbaar goeie werk verrig tot tevredenheid van die landsbestuur sowel as van die kerkraad. Op 26 Januarie 1667 het die kerkraad van Batavia aan die Klassis van Amsterdam o.a. geskryf: "Aen Cabo de Bona Esperanca bevind sigh, na 't afsterven van D. Joannes Arkelius; D. Johannes de Voogd, doende aldaer seer goede stichtinge." Hy is op 3 Oktober 1666 aan die Kaap getroud met Elizabeth Pauw, 'n Hollandse vrou wat op 25 Augustus van dieselfde jaar daar aangekom het. Ds. Petrus Wachtendorp was sy opvolger aan die Kaap.

Nadat hy op 21 November sy dienswerk aan ds. Petrus Wachtendorp oorgedra het, het hy op 4 Desember na Indië vertrek en het predikant geword op Jaffanapatnam, Ceylon, waar hy tot 1670 werksaam was, toe hy tot leedwese van die gemeente na Colombo verplaas is. In 1678 is hy met verlof na Holland terug, en die kerkraad het by sy vertrek om sy "prijselijke gaven ende seer groote diensten aan de Ceylontze kerken" hom "een seer ampel ende loffelyke getuygenisse" gegee.

In 1681 is hy na Indië terug. Die reis na Ceylon het oor Batavia gegaan. Maar toe hy daar aankom, het die Raad van Indië besluit om hom daar te hou, want daar was behoefte aan 'n predikant wat behalwe in Nederlands ook in Portugees kon preek en ds. De Vooght was in laasgenoemde taal goed bedrewe. In verband hiermee staan in die gepubliseerde notule van die Indiese Raad van 22 September 1682 die volgende: "Ende daer toe gerequireerde bequaemheijt gevonden habende in den persoon van den Eerw. predicant D. Johannes de Vooght, zijnde een man van een goede studie, van seer goet leven, ende in de Portugese tale ervaren, soo hebben wij sijn Eerw. dan, als na daertoe, en, tot ordinaris predicant hier ter stede geplaest en aengestelt, hebbende oock sijn Eerw. al een geruimen tyt van jaren de Kerckelicke dienst op 't Eijlant Ceylon en te voren aende Cabo de goede Hoope met sonderlinge stigtinge waergenoemn." 

Sy bedrewenheid in Portugees blyk ook hieruit dat die kerkraad van Batavia hom in 1683 as een van die reviseurs aangestel het van die Portugese Bybelvertaling van ds. d'Almeida Ferreira. Dit was 'n ou gesegde dat die Indiese jare dubbel tel. Ds. De Vooght het dit ook ondervind. Op die kerkraadsvergadering van 4 Augustus 1687 het hy aan die kerkraad meegedeel dat hy weens sy langdurige ongesteldheid aan die Indiese Raad om sy ontslag gevra het en dit verkry het. Hy wou dus terug na Holland.

Die kerkraad wou hom nie graag verloor nie en het hom dan ook gevra, dat as sy gesondheid herstel voor die vertrek van die skip terug na die vaderland, hy daar moet vertoef, maar as sy toestand dieselfde bly, mag hy na die vaderland terugkeer.

Ds. De Vooght is na Holland terug. Hy was 'n bekwame mens en het in Indië verskillende tale aangeleer. Ná sy terugkeer in Holland het hy in 1691 'n spraakkuns in Tamil opgestel. Dit was 'n groot prestasie, want die Nederlanders het dié taal eers ná 1660 begin beoefen. Blykbaar was dit baie moeilik om aan te leer, omdat die taal "uit vele woorden bestaat, en een enkel ding vele namen heeft. Iedere dag des jaars bv. voert in deze taal een bijzondere naam (bron onbekend)." Dit het nie die minste ooreenkoms met ander Oosterse tale soos Arabies of Persies nie.

Die woorde is swaar om uit te spreek en Baldeus, wat in 1672 'n boek oor Ceylon uitgegee het, sê dat dit so moeilik is dat die predikante wat baie moeite gedoen het om dit te leer, dit tog nooit so magtig geword het dat hulle daarin kon preek nie. Tog was dit met die oog op die uitbreiding van die evangelie in die noordelike dele van Ceylon en aan die kus van Malabaar nodig om dit te ken. Ds. Johannes de Vooght was drie keer getroud. Sy eerste vrou was Elizabeth Pauw, die tweede Geertruyt Schut en die derde Henriette Proëlius.

Sy sterfdatum en -plek is nie bekend nie. Ds. Adriaan de Vooght, sy tweelingbroer, was van 1667 tot 1674 die vierde Hollandse predikant aan die Kaap.




</doc>
<doc id="74118" url="https://af.wikipedia.org/wiki?curid=74118" title="Kitakyushu">
Kitakyushu

Kitakyushu (Japannees: 北九州) is 'n stad met 983 037 inwoners (2011) in Wes-Japan, op Kioesjoe-eiland. Die burgemeester is Kenji Kitahashi. Die oppervlakte is 486,81 km². Die naam van die stad beteken "Noord-Kioesjoe". Kitakyushu is halfpad tussen Tokio en Sjanghai geleë. Die stad is op 10 Februarie 1963 gevorm uit die stede Moji (門司市, "-shi"), Kokura (小倉市, "-shi"), Tobata (戸畑市, "-shi"), Yahata (八幡市, "-shi") en Wakamatsu (若松市, "-shi").


</doc>
<doc id="74119" url="https://af.wikipedia.org/wiki?curid=74119" title="Chiba">
Chiba

Chiba (Japannees: 千葉市) is 'n stad met 962 624 inwoners (2012) in Sentraal-Japan, op Honsjoe-eiland. Die burgemeester is Toshihito Kumagai. Die oppervlakte is 272,08 km². Die naam van die stad beteken "duisend blare". Chiba net 40 kilometer suidoos van die Japannese hoofstad Tokio aan die Tokio-baai geleë. Die stad is op 1 Januarie 1921 gestig.


</doc>
<doc id="74120" url="https://af.wikipedia.org/wiki?curid=74120" title="Petrus Wachtendorp">
Petrus Wachtendorp

Ds. Petrus Wachtendorp (soms ook "Wagtendorp" gespel) (omstreeks 1630 - Kaap die Goeie Hoop, 15 Februarie 1667) was die derde predikant in Suid-Afrika en die derde leraar van die NG gemeente Kaapstad.

Daar was in die 17de eeu verskillende predikante in Holland met die van Wachtendorp (Wagtendorp), maar dit is nie bekend in hoeverre hulle familie van hom was nie. Daar bestaan wel rede om te vermoed dat ds. Petrus Wachtendorp, wat in die jare 1623 tot 1650 predikant in Amsterdam was, sy vader was, maar dit kan nie met sekerheid gesê word nie.

Dié opvolger van ds. Johannes de Vooght, wat van Februarie tot November 1666 aan die Kaap vertoef het onderweg na Oos-Indië en moes waarneem as Hollandse predikant ná die dood in 1665 van ds. Joan van Arckel, is as proponent in 1653 na die Ned. Hervormde gemeente Maasbommel beroep, waar hy tot 1659 as predikant werksaam was. Waar hy daarna was, is ook onbekend. In 'n brief van die Klassis van Amsterdam na Batavia op 29 Maart 1666 word vermeld dat hy vir die Indiese Kerk uitgestuur word, dat hy gewese predikant van Maasbommel is en iemand met besondere geleerdheid en predikgawe.

Ds. Wachtendorp het Holland met sy vrou, Maria Prignon, en sy kinders op 29 Mei 1666 met die skip De Beurs verlaat. Hy is nie vir 'n bepaalde gemeente aangestel nie, maar is net uitgestuur vir die Indiese Kerk, waaronder die Kaap ook geval het, om dan by sy aankoms te verneem waar hy werksaam sou wees, soos destyds die gebruik was.

Dit was 'n moeilike reis en talle mense is op die pad dood terwyl baie siek geword het en na die aankoms in Tafelbaai op 29 Oktober in die hospitaal opgeneem moes word. Ds. Wachtendorp was nie bepaald onder die swaar siekes nie, want op 31 Oktober kon hy in die namiddag die predikdiens waarneem. Hy het nietemin in 'n algemeen sieklike toestand verkeer. Ds. Johannes de Vooght, sy voorganger, het nie 'n bepaalde aanstelling vir die Kaap gehad nie en is maar by sy aankoms daar gehou omdat ds. Van Arckel oorlede was. Sy doel was egter om na Indië te gaan en daarom was hy bly dat ds. Wachtendorp die werk aan die Kaap kon oorneem, wat vir laasgenoemde baie welkom was omdat dit toe nie vir hom nodig was om in sieklike toestand verder te reis nie.

Sy formele ampsaanvaarding as predikant van Kaapstad het op Sondag 21 November plaasgevind. So kon ds. De Vooght sy vaart na Oos-indië op 4 Desember begin. Op 31 Desember van dieselfde jaar het ds. Jacobus Burenius aan die Kaap gekom. Hy is deur die Kamer van Zeeland as predikant na Indië uitgestuur en dit blyk asof die Klassis Walcheren wat ds. Van Arckel die jaar tevore vir die Kaap gestuur het, aan ds. Burenius gesê het dat hy nou die plek van Van Arckel kon beklee. Hy het dan ook op 2 Januarie 1667 voor die kerkraad verskyn en meegedeel dat hy vir die Kaap bestem was, waarvan egter niks in sy aanstellingsbrief vermeld was nie. Die kerkraad het op die saak ingegaan en aangesien ds. Wachtendorp te swak was om die seereis na Indië te onderneem en hy tot in daardie stadium bevredigende diens aan die Kaap gelewer het, was dit moeilik om hom nou maar te laat gaan.

Hier het nog bygekom dat die gemeente reeds drie maal gedurende die jaar 'n nuwe predikant gekry het, wat vir die kerk nadelig was. So is toe besluit om ds. Wachtendorp te behou en ds. Burenius vriendelik te bedank dat hy gewillig was om aan die Kaap te wou bly. Nadat ds. Burenius op 30 Januarie deur ds. Wachtendorp in die huwelik bevestig is met die suster van wyle ds. Van Arckel, het hy op 12 Februarie na Indië vertrek.

Ongelukkig vir die gemeente is ds. Wachtendorp drie dae later, op 15 Februarie 1667, plotseling dood, sodat die gemeente weer vakant was. Die volgende dag is hy in die nuwe kerkgebou in die Kasteel die Goeie Hoop begrawe waar die stoflike oorskot van ds. Van Arckel ook gerus het. Sy opvolger was, ds. Adriaan de Vooght, die tweelingbroer van sy voorganger.




</doc>
<doc id="74122" url="https://af.wikipedia.org/wiki?curid=74122" title="Johor Bahru">
Johor Bahru

Johor Bahru is die tweede grootste stad van Maleisië ná Subang Jaya en voor die hoofstad Kuala Lumpur en lê net noord van Singapoer. Die stad het 'n bevolking van 1 463 800 in 2010 gehad en het 'n oppervlakte van 185 km². Dit is die hoofstad van die deelstaat Johor en is die grootste stad in die suide van Maleisië asook die mees suidelike stad op die Eurasiese vasteland.


</doc>
<doc id="74124" url="https://af.wikipedia.org/wiki?curid=74124" title="Adriaan de Vooght">
Adriaan de Vooght

Ds. Adriaan de Vooght (Amsterdam, 1636 of '37 - Batavia, 1674) was die vierde predikant in Suid-Afrika en van 1667 tot 1674 die vierde leraar van die NG gemeente Kaapstad nadat sy drie voorgangers, di. Joan van Arckel (1665 - 1666), Johannes de Vooght, waarskynlik sy tweelingbroer (26 Februarie tot 23 November 1666) en Petrus Wachtendorp (November 1666 - Februarie 1667), nie een langer as 'n jaar aan die Kaap gebly het nie. Die eerste en derde is hier oorlede en die tweede het na Oos-Indië vertrek. 

Adriaan en Johannes de Vooght is saam op 25 Mei 1657 op twintigjarige leeftyd aan die Universiteit van Leiden as student in die godgeleerdheid ingeskryf. Tussen Julie 1663 en Julie 1664 is hulle saam deur die Klassis van Leiden geëksamineer en beroepbaar gestel. 

Op 23 Februarie 1665 is hulle saam vir die predikdiens in Indië aangeneem. Adriaan het Holland egter eers op 26 Desember 1666 met die skip De Handelaar verlaat en op 10 Mei 1667 in die Kaap aangekom, waar hy op 22 Mei vir die eerste keer die Avondmaal bedien het.

Ds. Adrianus de Vooght was iemand met 'n baie swak gesondheid en dit het aan die Kaap vererger. By tye was dit van so 'n aard dat hy nie in staat was om op Sondae twee keer te preek nie en soms kon hy glad geen dienste waarneem nie. Hy het aan hewige koliek gely en veral gedurende die laaste twee jaar van sy verblyf aan die Kaap het dit baie vererger.

Op 8 Februarie 1674 het hy verlof gevra om na Indië verplaas te word in die hoop dat hy deur die verandering van klimaat beterskap sou kon ondervind. Dit is toegestaan en op 21 Mei het hy in Batavia aangekom, waar hy nog in dieselfde jaar oorlede is.

Hy was getroud met Anna Meranus. 




</doc>
<doc id="74126" url="https://af.wikipedia.org/wiki?curid=74126" title="Batam">
Batam

Batam is 'n eiland en 'n stad in die noordweste van Indonesië en lê net suid van Singapoer. Die stad het 'n bevolking van 1 153 860 in 2010 gehad en het 'n oppervlakte van 415 km². Dit is 'n vryhandelsgebied en maak deel uit van die ekonomiese groei driehoek tussen Indonesië, Maleisië en Singapoer.


</doc>
<doc id="74127" url="https://af.wikipedia.org/wiki?curid=74127" title="Akhdam">
Akhdam

Al-Akhdam, Akhdam of Achdam (enkelvoud vorm "Khadem", wat "kneg" in Arabies beteken; ook "Al-Muhamasheen" of "die gemarginaliseerdes") is 'n etniese groep in Jemen. Hulle word van die meerderheid van die bevolking onderskei weens hul Negrito-agtige gesigkenmerke. Hulle word op die laagste sosiale vlak geag en doen hoofsaaklik nederige werkies in die groot stede. Daar is tussen 500 000 en 1 000 000 Akhdam in Jemen.



</doc>
<doc id="74129" url="https://af.wikipedia.org/wiki?curid=74129" title="Inverness Caledonian Thistle FC">
Inverness Caledonian Thistle FC

Inverness Caledonian Thistle Football Club (ook bekend as "Caley Thistle" of "ICT") is ‘n Skotse sokkerklub in Inverness wat tans in die Scottish Championship speel. Die klub is in 1994 gestig toe Caledonian FC en Inverness Thistle FC saamgesmelt het. Die span se tuisveld is die Tulloch Caledonian Stadium (kapasiteit: 8 000 sitplekke) wat aan die kus van die Moray Firth langsaan die Kessock-brug geleë is.



</doc>
<doc id="74134" url="https://af.wikipedia.org/wiki?curid=74134" title="Doc Immelman">
Doc Immelman

Doc Immelman (23 April 1928 – 9 Maart 2013) was 'n Afrikaanse skrywer wat avontuurverhale geskryf het. Van sy bekendste werke is: "Die bul van Kashimbo", "Kurt Mauser" en "Die buffeljagter".

Sy noemnaam, "Doc" is te danke aan sy hoë voorkop en ooreenkoms met die karakter "Doc" in Walt Disney se rolprent, "Snow White and the Seven Dwarfs".

Immelman se eerste boek is op 23-jarige ouderdom gepubliseer. Daarna het hy nog meer as 60 boeke geskryf, asook etlike artikels, kortverhale, gedigte en rubrieke. Van sy boeke is ook vir skole voorgeskryf, waarvan die bekendste waarskynlik "Die Tyd van die Klippe" is. Twee van sy boeke is ook na Engelse vertaal

Daniël Ferdinand Immelman is op 23 April 1928 in Vasco in Goodwood, Kaapstad, gebore as die oudste van twee seuns. Die Immelmans is oorspronklik van Duitsland en Daniël Ferdinand is die voorname van die stamvader en eerste Immelman na Suid-Afrika. Sy ouers is Willem Hendrik Immelman (wat in 1965 oorlede is) en Maria Elizabeth Barnard (oorlede in 1969). Op sy doopsertifikaat word sy name verkeerdelik as William Ferdinand aangedui, ’n fout wat eers in 1944 reggestel word toe hy vir sy eerste werk aansoek doen. Sy pa is ’n skrynwerker en sluit hom dan ten tye van die Groot Depressie in die dertigerjare by die Spoorweë aan. Sy ouers is geskei terwyl hy nog op laerskool is, in ’n tyd toe egskeidings nog ’n skande was en hy het as kind min vriende as gevolg van hierdie stigma. Sy ma trou enkele jare later met sy stiefpa, James McGregor. Hy ontvang sy skoolopleiding te Ysterplaat en die Hoërskool Maitland (waar Sarah Goldblatt vir hom Engels gee), maar moet reeds op sestienjarige leeftyd noodgedwonge die skool verlaat. In 1943 behaal hy deur middel van deeltydse studie sy eersteklas-matriek by die Gordons Institute of Learning in Kaapstad. Hy begin in 1944 werk as klerk en later telegrafis in die poskantoor in Kaapstad, waar hy spesialiseer as Morsekode operateur. In hierdie tyd besoek hy gereeld sy oom, Bonnie Schietekat, se plaas Roosboom wat grens aan die plaas De Grendel van sir De Villiers Graaff in Durbanville. Hier gaan hy dikwels saam met sy stiefbroer duikers jag.

Vroeg in 1946 kry hy dubbele longontsteking en op aanbeveling van sy dokter doen hy aansoek vir ’n verplasing na Beaufort-Wes met sy droë lug. Steeds as telegrafis by die poskantoor begin hy hier skryf, eers in Engels, maar later in Afrikaans. Hier kry hy weens sy klein postuur, bakore en vroeë pankop die bynaam Doc van sy kollegas, na aanleiding van die dwergie met dieselfde naam in die feëverhaal “"Sneeuwitjie en die sewe dwergies"”. In 1950 word hy weens sy kennis van Duits verplaas na Namibië (die destydse Suidwes-Afrika) en werk in Windhoek by die ingenieursafdeling van die poskantoor, veral as telegrafis en radio-operateur. Alle firmas in Suidwes het destyds kabelgramme in Duits van hul verskaffers in Duitsland ontvang en met sy vlot Duits was Doc die enigste telegrafis wat dié Morsekode-boodskappe kon transkribeer. Hy leer al die naburige stasies en prospekteerders ken en maak veral goeie vriende met die prospekteerders by Sendelingsdrif en Lorelei (vandag bekend as Rosh Pinah). In hierdie tyd koop hy sy eerste swaarkaliber-geweer en skiet sy eerste grootwild, soos gemsbok en koedoe, en gaan kuier naweke by vriende en familie op plase in die omgewing. As marconis bly hy in kontak met afgeleë dele van die land, sodat hy spoedig deur boere en ander na die uitsoek-jagplekke genooi is.

Vir ’n jaar lank vanaf 1953 bring hy tyd as plaasarbeider op die afgeleë plaas Garoab-Oost van Jan Verster naby Tsintsabis in die distrik Tsumeb deur, waar hy die Santaal aanleer. Hy bly hier op die “rooilyn”, die gebied wat op kaarte aangedui was met ’n dik rooi lyn waar blankes nie toegelaat is nie. Wit persone kon slegs met ’n werkpermit of op uitnodiging ingaan. Sy vernaamste taak hier is om wild te skiet vir die San- en Himba-plaaswerkers en jag word hierna sy groot liefde. Hierdie ervaring dien later as agtergrond vir sy roman “"Die buffeljagter"”. Hierna keer hy terug na die poskantoor in Windhoek as klerk en word later hoof personeelbeampte, ’n betrekking wat hy beklee tot met sy aftrede op 30 April 1988. Hy beskryf sy loopbaan as dié van plaasarbeider, jagter, skrywer, fotograaf, swerwer en boemelaar. Hy is agt tale magtig, wat insluit Afrikaans, Engels, Duits (’n skoolvak), Spaans (wat hy op skool aanleer om hom verstaanbaar te maak vir sy Mexikaanse meisie Carmen se ouers), Portugees (wat hy in Angola aanleer), Frans en ook inheemse San en Ovambo tale en dialekte (wat hy in Namibië aanleer terwyl hy op ’n plaas werk).

In 1958 trou hy met Rya Senekal, dogter van Piet en Fienie Senekal van Windhoek, wat ook in die poskantoor gewerk het. Die egpaar het twee dogters, Lorraine en Yvette. Hulle wittebroodsreis is na die Etosha-pan en die jaar later besoek hulle Angola. Hy reis gereeld na die naby geleë Afrika-lande (Zimbabwe, Zambië, Angola, Mosambiek, Botswana en Suid-Afrika) en bring ook in die negentigerjare vier besoeke aan Spanje en Portugal. Die gesin bly in Windhoek en besit ook vanaf 1971 ’n vakansiehuis op Hentiesbaai, wat hy in 2002 verkoop.

Doc Immelman is op 9 Maart 2013 in die Rooms-Katolieke Hospitaal in Windhoek oorlede.

As skoolkind word van sy stories en rympies in "Die Kleinspan" en "Die Jongspan" opgeneem. Hy begin ernstig skryf wanneer hy in Beaufort-Wes by die poskantoor werk, eers in Engels maar later in Afrikaans. Sy eerste gepubliseerde kortverhaal is "Ses dooie beeste langs die grensdraad" wat in 1954 in "Die Huisgenoot" verskyn. Hy begin hierna meer ernstig skryf en vertel veral aan die begin die verhale wat hy gehoor het by die nasate van die Dorslandtrekkers in Humpata in Angola, wat vertel het van olifantjag. Sy boeke gaan hoofsaaklik oor oorlog, jag en misdaad, altyd met ’n tikkie romanse in ’n ruwe manswêreld en meestal gesitueer teen ’n Namibiese agtergrond. Ongeveer twintig van sy boeke word op skool voorgeskryf en verskeie word ook gereeld herdruk. Hoewel sy boeke nie soseer hoë letterkundige waarde het nie, munt hy uit as ontspanningverhaalskrywer en maak hy gebruik van ’n onderhoudende, direkte vertelstyl sonder fieterjasies of onnodige vertoon. Hierdeur vermy hy dan ook grotendeels die slaggat van sentimentaliteit. Sy werke is verder van belang vir die goed nagevorste historiese agtergrond en die akkurate tekening van die natuurlewe, die gebruike en gewoontes van plaaslike inwoners en die wêreld van veral die ou Namibië en Angola. Die verhale speel feitlik almal af in die tyd toe Namibië nog Suidwes-Afrika was en voor die vryheidstryd en grensoorlog plaasgevind het, sodat die leser hier nog met ’n geromantiseerde uitbeelding te doen kry. Daar verskyn bykans vierhonderd kortverhale, sketse, artikels, vervolgverhale en gedigte van hom in verskeie tydskrifte en koerante, terwyl hy ook meer as tweeduisend weeklikse rubrieke skryf vir Windhoekse koerante soos "Die Suidwes-Afrikaner", "Die Suidwester" en "Die Republikein".

Sy debuut is ’n kortverhaalbundel, "Verhale uit Suidwes" (1959), wat meestal jagverhale bevat, afgewissel met moord en liefde. Hierna publiseer hy nog ’n aantal kortverhaalbundels. In die titelverhaal in "Shondoro" (1965) maak ’n seun ’n koedoe hans groot, maar ’n vellekoper skiet die koedoe onder die indruk dat hy daardeur aan die gesin vleis kan verskaf.

"Vlamme in die Namib" (1974) en "Die hart van ’n man" (1975) is bundels eg Namibiese kortverhale oor jag, avontuur en romanse.

"Kurt Mauser" (1975) is ’n bundel aaneengeskakelde kortverhale oor ’n stereotipiese held wat aan die begin van die twintigste eeu soos ’n Namibiese Robin Hood veg vir die verontregtes en die skelms se moses is.

"Wind oor die Khomas Hochland" (1976) en "Die jagstewels" (1979) is bundels kortverhale met jag en avontuur as hooftemas.

"Kersfees in Carmona" (1985) is ’n bundel kortverhale waar die titelverhaal ’n romantiese verhaal is en die res hoofsaaklik avontuurverhale.

"Die tier en ander verhale" (1990) bevat drie kortverhale oor Namibië, met jag, romanse en avontuur weer die hooftemas.

"Die beste van Doc Immelman" (1994) bevat sestien van sy kortverhale wat hy self uitgesoek het.

"Die groot sand en ander stories" is ’n keur uit sy kortverhale wat tussen 1955 en 2000 in publikasies soos "Huisgenoot", "Sarie Marais", "Die Republikein", "Ster" en "Die Brandwag" verskyn het. Die titelverhaal het aanvanklik in 1955 in "Die Huisgenoot" verskyn. Die verhaal speel af in die Namib-woestyn met sy onvoorspelbare sandstorms wat sy geheime (soos diamante) onder die sand versteek, met die hoofkarakter Willem Els wat vergeefs probeer om kragte te meet met die woestyn se krag. In "Belofte aan ’n kameraad" kry die verteller en Oom Jan by hulle besoek aan Tsumeb die nuus dat George Kitching dood is en daardie middag begrawe sal word. Oom Jan besluit dat hy wil bly vir die begrafnis, al is hy nie reg aangetrek nie. Dit is vreemd, want hy en George was nie eintlik vriende nie. Soos die dag aanloop, vertel Oom Jan die storie en hoe dit gekom het dat ’n gebeurtenis tydens die Eerste Wêreldoorlog daartoe gelei het dat hy en George mekaar belowe het dat hulle die ander een se begrafnis sal bywoon, om seker te maak dat die regte mens begrawe word. "Die vul wat treine gejaag het" verskyn aanvanklik eers in "Die Brandwag" van 13 April 1962. Dit is ’n verhaal vertel uit die vermenslikte perspektief van die perde, met Sonop en Elisabet wie se vul Kolbooi die treine jaag. In stede van ’n normale karperd, word hy ’n resiesperd. So vind Sonop uit dat Kolbooi nie sy seun is nie, maar die resiesperd Lightning s’n. Kenmerkend van die verhale is die Namibiese landskap en die jagtema, met talle verhale wat wilddiewe en onwettige jagtogte behandel.

Immelman se kortverhale word ook in versamelbundels opgeneem, waaronder "Allegaartjie" onder redaksie van Johan de Jager, "Steekbaard" van Abraham H. de Vries en "Kleinbegin in die prosa" onder redaksie van Charles Malan.

Uit sy rubrieke wat in koerante soos "Die Suidwes-Afrikaner" en "Die Suidwester" verskyn het, word ’n keur onder die titel "Van Ruacana tot Rosh Pinah" gebundel. Tipiese Namibiese onderwerpe word hier behandel, soos Cuca-bier wat kinien bevat, legendariese figure uit die omgewing en wat hulle gedoen het en die Windhoek van meer as 35 jaar gelede. ’n Tweede keur uit sy pretensielose maar goed geskrewe rubrieke word gebundel as "Baarde, briewe en barmhartigheid". Dit bevat onder andere die aangrypende vertelling oor die dood van ’n hond in “"Eros"” en ’n bietjie spot oor die menslike toestand in "Raaisels". Die rubrieke is hoofsaaklik gebou rondom die ervarings en oordenkings van die storieverteller en jagter, waarin hy hom ook uitlaat oor die funksie en betekenis van dagboeke, wat die ervarings jare later betekenisvol maak. Die rubrieke belig hoofsaaklik ’n tyd wat onherroeplik verby is, met ’n nostalgiese terugblik op dinge soos baarde, groot motors, kaartspel, kinderspeletjies soos kennetjie en outydse gebruike en waardes.

Sy vernaamste produksie is avontuurverhale vir volwassenes. In "Die safari na Omukwai" (1961) neem die safarileier ’n rolprentspan na die noorde van Suidwes om ’n rolprent te maak oor die Heikumboesmans, maar die drie jong vroue in die geselskap sorg vir konflik en intrige.

"Vlamme in die Namib" (1963) is die verhaal van ’n noodlanding in die Namib en die ontbering van twee mense in die skroeiende woestyn.

"Seevaart van verraad" (1965) skryf hy onder die skuilnaam Rya Avenant. Alba Roodt is lid van die Geheime Diens en vaar saam met die luukse plesierboot vanaf Kaapstad na Lourenço Marques sodat sy die geheime lys wat aan een van die passasiers oorhandig gaan word, kan onderskep.

"’n Seisoen vir romanse" (1966) is ’n kontemporêre roman waar ’n jong veldwagter se afgesonderde lewe in die veld deurmekaar gekrap word deur twee jong vroue.

"Skatte van goddeloosheid" (1966) speel af in die (destydse) hede teen die Namib-kus en in die woestyn. ’n Vrou se man is dood en sy word daarna deur afpersers lastig geval. ’n Jeugvriend kom besoek haar en saam los hulle die probleme op en herontdek hulle liefde vir mekaar.

"Die wit hings van die Namib" (1966) bestaan uit ’n roman en ’n novelle. Die roman handel oor ’n safarileier wat ’n wetenskaplike en sy twee dogters na die woestyn moet neem op soek na ’n rotstekening van ’n wit perd wat voorheen deur ’n reisiger gevind en beskryf is. Die novelle, "Die tuiskoms van Zack Becker" handel oor ’n jong voorman wat vir ’n moeilike boer werk maar eindelik genoeg geld bymekaar kry om met sy dogter te kan trou.

"Vyf waens na San Pedro" (1966) speel af aan die begin van die twintigste eeu. ’n Kaapse vrou se man verdwyn in Angola en hulle vind uit dat hy deur ’n skurk aangehou word. Saam met ’n safarileier vind sy hom in die boewe-nes op San Pedro.

In "Die leeu van Okurasewa" (1967) word die jagter Tom Maartens deur die boer Wolf Stroebel ingeroep om ’n skelm leeumannetjie te kom skiet. Die grootste probleem is egter die jarelange onmin tussen die bure.

In "Die voortvlugtiges" (1967) gebruik kommuniste en saboteurs die afgeleë Namibiese dorpie Doringpan as deurkom- en afspringplek. Die safarileier Petrus Senekal, wat die omgewing soos sy handpalm ken, word deur die polisie ingeroep om te help. Die kort novelle "Die krokodille van Manyondo" word ook in hierdie band ingesluit.

"Die tyd van die klippe" (1968) beskryf die wedervaringe van die grootwildjagter uit Angola Markus Dreyer, wat in die winter van 1903 uit Okuamatiland trek nadat sy ouers vermoor is. Hy land eindelik op Avondster, Lukas Opperman se plaas in die Humpata-distrik, waar sy paaie met Lukas se dogter, Anna, kruis. Lukas wil egter nie hê dat sy dogter met ’n brandarm man moet trou nie en die arrogante Barend Prinsloo vry boonop ook by haar.

"Die wilde perde van Jakkalsgraf" (1969) speel in 1905 in die Kuisebrivier en Namibwoestyn af. ’n Sirkusarties tree in diens van ’n boer om vir hom wilde perde te vang wat hy aan die Duitse regering kan verkoop. Hy raak verlief op die boer se dogter.

"Nege grafte tot Otjihonge" (1970) handel oor die 1904 Herero opstand teen die Duitse regering. ’n Boerseun word as gids gehuur vir ’n Duitse peloton wat geld en ammunisie na ’n afgeleë gebied moet neem, maar hulle word oorval.

"Die wrak van die Adolf K. Freimut" (1972) is ’n kontemporêre roman wat aan die Kus van die Dood afspeel. ’n Veldgeoloog dien as gids vir ’n soekgeselskap na die wrak van ’n skip wat aan hierdie kus vergaan het, met ’n vrag staafgoud aan boord.

"Die bul van Kashimbo" (1973) vertel van ’n jagtog na ’n befaamde olifantbul in die berge van Kashimbo in Angola, waar die safari deur guerrillas aangeval word.

"’n Kwartmiljoen Mauserpatrone" (1973) verskyn oorspronklik as vervolgverhaal in "Die Huisgenoot". ’n Groep boere skuil reeds geruime tyd in ’n afgeleë gebied van die Kalahari, waar hulle ’n eie republiek stig, steeds met ossewaens en perde ry en leef van jag en boerdery. ’n Joernalis raak agterdogtig wanneer die verkope van ’n groot aantal Mauserpatrone nie verklaar kan word nie en die boere word eindelik onderwerp aan die gesag van die regering, met verlies van hulle eiesoortige leefstyl.

In "Die vallei van die heilige vuur" (1974) word ’n ingenieur na die Erongoberge gestuur om ondersoek in te stel na die moontlikheid om ’n dam daar te bou. Snaakse dinge gebeur egter in die vallei.

In "Huurvlug 14 van Windhoek" (1978) word ’n passasiersvliegtuig gekaap en gedwing om in Angola te land, waar die aanloopbaan te klein is vir die vliegtuig en dit verongeluk met die landing. Die oorlewendes durf ’n gevaarlike staptog terug na Namibië aan.

In "Die vloek van Kupferthal" (1978) soek ’n lid van die Geheime Diens na twee van sy kollegas wat in Windhoek verdwyn het. Hy word uitgenooi na ’n jagplaas, maar alles is nie pluis daar nie.

"Onseker liefde" (1980) is ’n liefdesverhaal wat hy onder die skuilnaam Rya Avenant uitgee, maar die boek word later onder sy eie naam herdruk.

"Onheil in die Kuiseb" (1983) se agtergrond is die stryd tussen die Duitse maghebbers en die Topnaar-Hottentotte naby Walvisbaai in 1905, waar die hoofkarakter die polisie help om die opstandelinge vas te trek.

In "Lategan se goud" (1988) roep ’n Angolese Portugees die hulp van ’n Namibiese toergids en safarileier in om in die oorlog geteisterde Angola na versteekte goud te gaan soek.

In "Die krokodille van Manyondo" (1993) stel die ontdekkingsreisiger Ken Burger ondersoek in na die geheimsinnige krokodilmense van Manyondo, iewers langs die Okavangorivier. Die novelles "Die affêre op Okasino" en "Die tuiskoms van Zack Becker" word ook in hierdie boek opgeneem.

"Die wrede somer" (2002) het die 1927 rebellie in Suidwes-Afrika van die Snelloper-Namas as tema. Lukas Baartman is die outokratiese boer van Fahlplatz aan die groot-Karasberge, waar hy sy werkers onderdruk. Die Snellopers bly langsaan in ’n reservaat en onder aanvoering van John Maartens, oudste seun van hulle kaptein, eis hulle ’n stuk grond wat volgens oorlewering aan hulle behoort. Baartman beskou die grond as sy weiding en die geskil lei tot ’n skermutseling tussen die Snellopers en die polisie en reserviste.

Doc skryf etlike jeugverhale, terwyl baie van sy avontuurverhale ook toeganklik is vir die jeug.

"Die groot maroelas" (1963) vertel van ’n leeu wat ’n man beseer. Hans Wagner skiet ’n leeu wat in ’n slagyster gevang is, maar onverwags het daar ’n jong leeutjie verskyn en Hans se been lelik seergemaak. Petrus, Hans se veertienjarige seun, sweer wraak op die boosdoener, en van nou af sou hy elke skoolvakansie na die eenoor-leeu soek. Dit is ’n soektog wat baie lank duur en in daardie tyd word nie net die leeu groot nie, maar ook Petrus groei op tot ’n jong man.

In "Wraak in die wildernis" (1964) raak die pa weg en twee seuns gaan soek hom, maar word deur die aggressiewe inheemse Hambukushu-stam in hulle soektog gehinder.

"Tweehonderd gewere" (1965) speel in 1904 in Suidwes af, in die tyd van Hendrik Witbooi se rebellie teen die regeringsmagte. Die hoofkarakter is ’n Afrikanerseun wie se ouers deur die Witkams vermoor word en wat daarna wraak sweer.

"Blits" (1970) gaan oor ’n rifrughond en sy baas se wedervaringe in die ruwe Duits-Suidwes van 1906. Hierdie boek word in Engels vertaal as "The long road home".

In "Die beestrek" (1974) moet twee sestienjarige seuns, Bennie Bronkhorst en sy Engelse vriend Charles Wilson, die trop beeste na ’n noodweidingsgebied in Namibië, naby die grens met Botswana, bring. Saam met hulle is die werkers, drie Damaras en die Herero kok, Zamue. Onderweg moet hierdie groepie die aanslae van veediewe, wildehonde en leeus afslaan. Hoewel die karakterisering gebrekkig is, word op onopvallende wyse die geaardheid van Namibië en die leefwyse en kulture van sy inwoners aan die leser oorgedra.

In "Die soektog" (1985) is ’n Ovamboseun en sy suster die hoofkarakters. Hulle soek tot teen die Angola-grens na hulle pa wat spoorloos verdwyn het. Hierdie boek word in Engels as "The search" vertaal.

"Die buffeljagter" (2003) is ’n avontuurverhaal wat afspeel in Duits-Suidwes-Afrika in die tydperk net na die Anglo-Boereoorlog. Bill Abraham skiet buffels om vleis te verskaf aan die Tsumebmyn. Sy geweerdraer word egter doodgetrap deur ’n buffel wat hy net gekwes het en Bill verloor sy moed. Hy versin ’n seer been en laat sy seun Chris kom om die buffels te skiet. Deur die seun se dapperheid oorkom hy sy vrees.

Hy skryf ook gedigte wat opgeneem word in die versamelbundels "Ik heb het woord gezocht" en "Land van sonlig en van sterre".

In Julie 1984 ontvang hy ’n prys van die Afdeling Kultuurbevordering van die Administrasie vir Blankes van Suidwes-Afrika vir ’n groep van tien gedigte. Hierdie prys gaan gepaard met ’n handgeskrewe nota van die eerste Suid-Afrikaanse president, C.R. Swart, asook ’n getekende eerstedagkoevert met die datum 13 November 1978 daarop.

Piet van Rooyen skryf ’n M.A.-verhandeling oor sy werk, naamlik "Doc Immelman in die Namibies-Afrikaanse literatuur".

In Oktober 1998 ontvang hy ’n ATKV Pluimpie-toekenning van die Windhoekse Gesinstak vir sy lirieke vir "Boesmankrale van Tsumkwe".








</doc>
<doc id="74142" url="https://af.wikipedia.org/wiki?curid=74142" title="Erfgooier">
Erfgooier

Erfgooier is 'n benaming vir 'n boer in die Gooi ('n streek in Nederland), wat gebruiksregte van Floris V verkry het en hul afstammelinge wat tot in die vorige eeu geboer het. Die gebruikersregte is deur Floris V van Holland in die dertiende eeu aan hulle toegeken. Een van die gebruiksregte was die reg om vee te 'skaar' (laat graas) op gemeenskaplike gronde, 'meenten' genoem. Die erfgooiervolk was vergeleke hul tydgenote bevoorreg omdat heelwat boere in andere plase nog horige was terwyl die erfgooiers altyd vry boere gewees is. 

Deur die loop van die jare het die erfgooiers gereeld in konflik gekom met koninge en edele. Baie maghebbers het gestreef om die regte van die erfgooiers te ontneem, maar het nooit geslaag hierin. 

'n Erfgooier kan jy alleen wees, as jy kon bewys dat jou voorouers in hierdie streek vanaf die dertiende eeu of langer geboer het. 

Die erfgooiers het gewoon in die dorpe Laren, Blaricum, Huizen, Hilversum, Bussum en die stad Naarden.

Die erfgooiersgeskiedenis reik uit van 968 tot in 1979. 


</doc>
<doc id="74144" url="https://af.wikipedia.org/wiki?curid=74144" title="Floris V van Holland">
Floris V van Holland

Floris V van Holland (Leiden, 24 Junie 1254 - Muiderberg, 27 Junie 1296) was die graaf van Holland en Zeeland gewees. Sy bynaam was 'Der Keerlen God' wat 'Die god van die boere' beteken.


</doc>
<doc id="74151" url="https://af.wikipedia.org/wiki?curid=74151" title="Radiale snelheid">
Radiale snelheid

Radiale snelheid is die snelheid van ’n voorwerp reg na of weg van ’n waarnemer. In sterrekunde verwys dit meestal na spektroskopiese radiale snelheid, dus snelheid soos bepaal deur liguitstraling. ’n Voorwerp met ’n aansienlike radiale snelheid sal onderworpe wees aan die Doppler-effek: die frekwensie van die lig wat ’n voorwerp uitstraal, neem af as dit wegbeweeg van die waarnemer (rooiverskuiwing) en neem toe as dit in die rigting van die waarnemer beweeg (blouverskuiwing). 

Die radiale snelheid van ’n ster of ander verafgeleë liggewende voorwerp kan akkuraat gemeet word deur ’n hoëresolusie-spektrum te neem en die gemete golflengte van bekende spektraallyne te vergelyk met laboratoriummetings. ’n Positiewe radiale snelheid dui daarop dat die afstand tussen die waarnemer en die voorwerp toeneem; ’n negatiewe radiale snelheid beteken die afstand neem af.

In baie dubbelsterre veroorsaak die wenteling van die onderskeie sterre om mekaar afwykings in die radiale snelheid van verskeie kilometers per sekonde. Radiale snelheid kan gebruik word om die verhouding tussen die massas van die sterre te raam, asook sekere wenteleienskappe soos eksentrisiteit en die semi-hoofas. Dieselfde metode word gebruik om eksoplanete om sterre te ontdek. 


</doc>
<doc id="74153" url="https://af.wikipedia.org/wiki?curid=74153" title="Eksoplaneet">
Eksoplaneet

’n Eksoplaneet of ekstrasolêre planeet is ’n planeet buite die Sonnestelsel. Tot en met 1 Maart 2013 was altesaam 861 sulke planete geïdentifiseer (planete in 677 planetêre stelsels, insluitende 128 stelsels met meer as een planeet). Op 1 Augustus 2018 was daar al 3 815 bevestigde eksoplanete in 2 853 stelsels, met 633 stelsels wat meer as een planeet het. Daar is dus ’n voortdurende stroom nuwe ontdekkings.

Wat meer sê, die Keplersending het reeds ’n paar duisend bykomende kandidate opgespoor, insluitende ’n paar honderd wat lewe sou kon huisves.

Baie filosowe en wetenskaplikes het eeue lank aangeneem eksoplanete bestaan, maar daar was geen manier om vas te stel hoe algemeen hulle voorkom of hoeveel hulle met die planete in ons Sonnestelsel ooreenstem nie. Verskeie bewerings van waarnemings vanaf die 19de eeu is eindelik deur sterrekundiges verwerp.

Die eerste bevestigde waarneming was in 1992 met die ontdekking van verskeie aardgrootte-planete om die pulsar PSR B1257+12. Die eerste ontdekking van ’n eksoplaneet om ’n hoofreeksster was in 1995: ’n reuseplaneet met ’n wentelperiode van vier dae om die nabygeleë ster 51 Pegasi. Danksy verbeterde opsporingstegnieke het die tempo van waarnemings sedertdien vinnig toegeneem. Sommige eksoplanete is deur teleskope afgeneem, maar die oorgrote meerderheid is opgespoor met indirekte metodes soos die meet van radiale snelhede. Ook komete buite ons Sonnestelsel is al waargeneem en kan algemeen in die Melkweg voorkom.

Daar is na verwagting in die Melkweg alleen miljarde planete (gemiddeld minstens een planeet vir elke ster, dus na skatting 100-400 miljard eksoplanete), plus nog talle vrybewegende enkelplanete wat nie om ’n ster wentel nie.

Die naaste bekende eksoplaneet is Alpha Centauri Bb. Byna al die planete wat tot dusver waargeneem is, lê in die Melkweg. Sterrekundiges aan die Harvard-Smithsonian-sentrum vir Astrofisika (CfA) het in Januarie 2013 aangedui dat daar "minstens 17 miljard" aardgrootte-eksoplanete in die Melkweg is. 

Die meeste bekende eksoplanete is gasreuse soos Jupiter en Neptunus, maar dit is waarskynlik omdat hulle makliker is om op te spoor vanweë hul grootte. Daar is ook kleiner planete bekend wat net ’n paar keer so groot is as die Aarde (sulke planete is deesdae bekend as superaardes). Volgens nuwe statistiese studies kom hulle meer algemeen voor as die gasreuse, terwyl onlangs ook verskeie planete kleiner as die Aarde ontdek is. Daar is ook planete om bruindwergsterre en ander hemelliggame wat "vry rondbeweeg" in die ruimte en nie om ’n ster wentel nie, maar hulle word nie altyd planete genoem nie.

Die ontdekking van eksoplanete, veral dié in die bewoonbare sone van sterre (waar moontlik vloeibare water op die oppervlak, en dus lewe, kan voorkom), het die belangstelling in die soeke na buiteaardse lewe verhoog. Die soeke na eksoplanete sluit dus ook die studie van planetêre bewoonbaarheid in.

Op 7 Januarie 2013 het sterrekundiges van die Keplersending die ontdekking van KOI-172.02 aangekondig – ’n planeet baie soos die Aarde wat binne die bewoonbare sone om ’n ster wentel wat met die Son ooreenstem. Dit is dus ’n "groot kandidaat om buiteaardse lewe te huisves".




</doc>
<doc id="74155" url="https://af.wikipedia.org/wiki?curid=74155" title="Superaarde">
Superaarde

’n Superaarde is ’n eksoplaneet met ’n groter massa as die Aarde, maar aansienlik kleiner as ons Sonnestelsel se kleinste gasreuse, Uranus en Neptunus, wat albei sowat 15 aardmassas is. Die term verwys net na die massa van die planeet en nie na die oppervlaktoestande, bewoonbaarheid of ander ooreenkomste met die Aarde nie. Die alternatiewe benamings gasdwerg en mini-Neptunus word ook soms gebruik.

Verskillende waardes word in bronne genoem vir ’n superaarde. Die meeste bronne gee ’n maksimum van 10 aardmassas aan (~69% van ons kleinste gasreus, Uranus), en die minimum massa wissel van 1 of 1,9 tot 5 aardmassas. Sommige skrywers stel voor dat die term net gebruik word vir planete sonder ’n aansienlike atmosfeer, of planete wat nie net ’n atmosfeer het nie, maar ook ’n soliede oppervlak, iets wat die vier gasreuse in ons Sonnestelsel nie het nie. Planete met ’n massa van meer as tien keer dié van die Aarde word "reuseplanete" genoem.

In die Sonnestelsel self is geen planete wat aan die vereistes voldoen nie, aangesien die grootste planeet met ’n soliede oppervlak die Aarde is, en die gasreuse se massa is minstens 14 aardmassas.

Die eerste superaardes is in 1992 deur Aleksander Wolszczan en Dale Frail om die pulsar PSR B1257+12 ontdek. Die buitenste twee planete van die stelsel se massa is omtrent vier keer dié van die Aarde.

Die eerste superaarde om ’n hoofreeksster is in 2005 deur ’n span onder Eugenio Rivera ontdek. Dit wentel om Gliese 876 en word Gliese 876 d genoem. (Twee Jupiter-grootte eksoplanete is vroeër in dié stelsel ontdek.) Die superaarde het ’n massa van 7,5 aardmassas en ’n baie kort wentelperiode van net sowat 2 dae. Vanweë sy nabyheid aan die ster (’n rooi dwerg) kan sy oppervlaktemperatuur 430–650 kelvin wees.

In April 2007 het ’n span onder Stéphane Udry in Switserland die ontdekking aangekondig van die eerste twee superaardes binne ’n ster se bewoonbare sone, waar vloeibare water op die oppervlak moontlik is: om die ster Gliese 581. Albei lê aan die kant van die bewoonbare sone. Gliese 581 c het ’n massa van minstens 5 aardmassas en is 0,073 AE van die ster af. Dit is dus aan die "warm" kant van die bewoonbare sone, met ’n geskatte gemiddelde temperatuur van −3 en 40 grade Celsius (sonder inagneming van atmosferiese invloede). Gliese 581 d is sowat 0,22 AE van die ster af en het ’n massa van 7,7 aardmassas.

Die jongste waarneming van ’n superaarde was op 7 Januarie 2013, toe sterrekundiges van die Kepler-sending die ontdekking van KOI-172.02 aangekondig het – ’n planeet baie soos die Aarde wat binne die bewoonbare sone om ’n ster wentel wat met die Son ooreenstem. Dit is dus ’n "groot kandidaat om buiteruimtelike lewe te huisves".



</doc>
<doc id="74156" url="https://af.wikipedia.org/wiki?curid=74156" title="Spitzer-ruimteteleskoop">
Spitzer-ruimteteleskoop

Die Spitzer-ruimteteleskoop is ’n infrarooi-ruimtesterrewag wat in 2003 deur Nasa gelanseer is. Die beplande werktyd was 2,5 jaar, met die verwagting dat dit verleng kon word tot vyf jaar of ’n bietjie langer tot die vloeibare helium aan boord, wat die stelsel koud hou, opraak. Dit het op 15 Mei 2009 gebeur. 

Die meeste instrumente is nie meer bruikbaar nie, hoewel dele van die infrarooi-kamera steeds werk en in die "warm fase" gebruik word.


</doc>
<doc id="74157" url="https://af.wikipedia.org/wiki?curid=74157" title="2MASS">
2MASS

2MASS is die mees ambisieuse projek tot dusver om hemelliggame waar te neem en te kategoriseer. Waarnemings vir die Two Micron All-Sky Survey het in 1997 begin en is in 2001 voltooi.

Twee teleskope is gebruik, een in die Noordelike Halfrond (in Arizona) en een in die Suidelike Halfrond (in Chili) sodat die hele hemelruim gedek kon word. Die finale data van 2MASS is in 2003 gepubliseer. ’n Fotometriese stelsel van drie infrarooi-golfbande van sowat 2 mikrometer (formula_1m) is gebruik: J (1,25 formula_1m), H (1,65 formula_1m) en K (2,17 formula_1m).

Die doel van die opname was onder meer:

Die laaste doel is uitstekend behaal. Numeriese beskrywings van alle puntbronne (sterre, planete, asteroïede) en uitgebreide bronne (sterrestelsels, nebulae) tot ’n gemiddelde magnitude van 14 is deur geoutomatiseerde rekenaarprogramme gekategoriseer. Meer as 300 miljoen puntbronne en 1 miljoen uitgebreide bronne is aangeteken. In November 2003 het ’n span wetenskaplikes die ontdekking van die Canis Major-dwergsterrestelsel aangekondig gebaseer op die ontleding van 2MASS-data. Dit was in daardie stadium die naaste bekende sterrestelsel aan die Melkweg.

Die data en beelde van die opname is tans in die publieke domein en kan deur enigiemand gratis aanlyn besigtig word.

2MASS- bruin- en witdwerge binne 30 ligjare van die Aarde af sluit in:



</doc>
<doc id="74161" url="https://af.wikipedia.org/wiki?curid=74161" title="William Huggins">
William Huggins

Sir William Huggins (7 Februarie 1824 – 12 Mei 1910) was ’n Britse sterrekundige wat veral bekend was vir sy baanbrekerswerk in astronomiese spektroskopie.

Hy is in Middlesex gebore en is later getroud met Margaret Lindsay, wat sy belangstelling in die sterrekunde gedeel en hom gehelp het in sy navorsing. Huggins het ’n privaat sterrewag in Londen gebou van waar die egpaar veral spektraallyne van verskeie hemelliggame bestudeer het. Op 29 Augustus 1864 was hy die eerste persoon wat die spektrum van ’n planetêre newel geneem het terwyl hy NGC 6543 bestudeer het. Hy was ook die eerste persoon wat tussen newels en sterrestelsels onderskei het deur te wys dat sommige, soos die Orion-newel, suiwer emissiespektra tiperend van gas het terwyl ander, soos die Andromeda-sterrestelsel, die tipiese spektra van sterre het. 

Huggins het die Orde van Verdienstelikheid, die Orde van die Bad en verskeie ander eerbewyse en pryse verower. Hy is in 1910 oorlede.


</doc>
<doc id="74162" url="https://af.wikipedia.org/wiki?curid=74162" title="Isaac Roberts">
Isaac Roberts

Isaac Roberts (27 Januarie 1829 - 17 Julie 1904) was ’n Walliese ingenieur en sakeman wat bekend was as amateur-sterrekundige, veral as fotograaf van newels. Hy is in 1904 oorlede.


</doc>
<doc id="74163" url="https://af.wikipedia.org/wiki?curid=74163" title="Gawie Cillié">
Gawie Cillié

Prof. Gabriël Gideon (Gawie) Cillié (Stellenbosch, 13 Julie 1910 – Strand, 15 Junie 2000) was 'n Suid-Afrikaanse astrofisikus, orrelis, koordirigent, komponis van Afrikaanse gewyde musiek, eertydse voorsitter van die FAK en voorsitter van die konvokasie van die Universiteit van Stellenbosch. Hy het waarskynlik die grootste enkele bydrae gelewer ter bevordering van die kerkmusiek in Suid-Afrika. Sy bydrae as vertaler, verwerker, komponis en koordirigent het gelei tot ’n hersiening en uitbreiding van Afrikaanse liturgiese musiekbronne.

Cillié was 37 jaar lank wiskundedosent aan die Universiteit van Stellenbosch. Met sy groot liefde vir kerkmusiek en koorsang was hy byna vyf dekades 'n bekende in kulturele kringe. Hy was 25 jaar die orrelis-koorleier in die NG moedergemeente op Stellenbosch en van 1941 tot 1945 dirigent van die US-koor. Cillié was ook 'n gewilde spreker oor die sterrekunde. Met sy uittrede in 1975 as hoogleraar in wiskunde aan die US het hy 'n pos as musiekdosent aan die Vrystaatse Universiteit in Bloemfontein aanvaar met die oog op die bevordering van kerkmusiek. Hy het in 1983 daar afgetree. As voorsitter van die Federasie van Afrikaanse Kultuurvereniginge van 1980 tot 1984 het Cillié hom gewy aan kulturele samewerking tussen Afrikaners. Cillié het geglo "die geheim van oorlewing van die Afrikaner-kultuur lê nie in geweld of in die opsweping van mense oor ons land se roemryke verlede nie, maar in die uitbreiding van ons kultuur na ons mede-Afrikaners".

Aan vaderskant was Cillié, ook genoem Klein-Gawie om hom van sy vader met dieselfde name te onderskei, die kleinseun van Charl Daniel Cillié en Martha Helena, gebore Marais, van die plaas Rhebokskloof, Blaauwvlei, Wellington. Cillié se vader, die opvoedkundige Gabriël Gideon Cillié (Wellington, 10 September 1870 – Stellenbosch, 1 April 1958), was die sewende van sy ouers se tien kinders. G.G. Cillié sr. is in 1905 getroud met Maria Elizabeth van Niekerk (Smithfield, 5 Junie 1879 – Middelburg, Kaap, 4 Maart 1927) en ná haar dood met Maria Susanna Barbara Uys in 1931. Uit die eerste huwelik is vyf seuns en twee dogters gebore.

Maria Cillié se vader, ds. S.J.M. van Niekerk, is gebore op 22 September 1852 en was 'n leerling aan ds. G.W.A. van der Lingen se Paarlse Gimnasium, een van die min Kaapse skole waar Afrikanerkinders se liefde vir hul taal destyds aangekweek is. Ná sy teologiese opleiding aan die Kweekskool op Stellenbosch is hy in 1877 in sy eerste gemeente, NG gemeente Smithfield, bevestig. Sy voorganger op Smithfield was ds. Piet Roux, oupa aan moederskant van die groot Afrikaanse kultuurleiers Samuel Henri Pellissier en Mabel Jansen en die teologiese hoogleraar George Murray Pellissier.

Tydens die Eerste Vryheidsoorlog (1880–1881) het sy openlike simpatie met die Boeresaak hom die gramskap op die hals gehaal van 'n groot deel van die Engelsgesindes op Smithfield. Hy is in 1885 na Zeerust se Hervormde gemeente beroep toe een van die ouderlinge geskryf het hy verneem dat "U ed. een waar Afrikaander zyt". Van Niekerk wou Smithfield egter nie verlaat nie. Hy was 'n vroeë voorstander van Afrikaans as kultuurtaal en van die Afrikaanse Bybelvertaling, maar voor hy die saak verder kon voer, is hy met vakansie in die Paarl in 1887 onverwags oorlede.

Mev. Cillié het 'n leidende rol in die Afrikaanse Christelike Vrouevereniging gespeel en was algemene tesourier van 1913 tot haar dood. Sy word beskou as een van Suid-Afrika se vroegste vroulike joernaliste. Van 1916 het sy 'n rubriek oor die ACVV se werksaamhede vir "De Goede Hoop" geskryf en van Mei 1917 af ook vir die "Huisgenoot".

Gawie Cillié se bekendste broer, sy ouers se vyfde kind, was Piet Cillié (1917–1999), voormalige direksievoorsitter van Naspers en meer as 23 jaar (van April 1954 tot laat 1977) redakteur van "Die Burger", wat in 1999 in die ouderdom van 82 in Oranjezicht, Kaapstad, oorlede is.

Ten tyde van Cillié se dood het nog net sy jongste broer, Sybrand, gelewe. Dié het in 2007, tydens die herdenking van die 100ste bestaansjaar van die Hoër Meisieskool Bloemhof se ou skoolgebou, vertel dat die skool dekades gelede ook seuns gehad het, want hy en sy vier broers asook hul twee susters was almal daar. Sybrand, 'n voormalige viserektor van die Kaapse Technikon, was toe al 85 jaar, en het vertel dat die kinders op vyf- tot sesjarige ouderdom na die skool is, maar hy was net vier jaar oud toe hy in 1928 toegelaat is. Hy is vinnig deur sub. A en B – net ’n week of wat in elk – toe na st. 1, en in 1929 in st. 2. In 1930 is hy by die Hoër Jongenskool van Paul Roos ingeskryf, waar sy broers ook skoolgegaan het.

Cillié het sy natuurwetenskaplike opleiding aan die Universiteit van Stellenbosch ontvang waar hy die grade B.Sc. (1928) en M.Sc. (1929) behaal het. Van 1930 tot 1933 studeer hy met 'n Rhodes-beurs aan die Universiteit van Oxford was hy die D.Phil. in astrofisika behaal en van 1933 tot 1935 aan die Harvard-universiteit met 'n Commonwealth Fund Fellowship waar hy 'n M.A. in sterrekunde verwerf.

Nadat hy drie en half jaar in die personeel van die Universiteit van die Witwatersrand en die Universiteit van Pretoria was, het hy in Julie 1939 'n betrekking as professor in Wiskunde aan die Stellenbosse Universiteit aanvaar. Hy bly aan in dié hoedanigheid tot 1975. Hy het drie boeke oor die sterrekunde geskryf en was sedert 1932 lid van die Royal Astronomical Society in Londen. Ná sy aftrede in die ouderdom van 65 op Stellenbosch, verhuis hy en sy vrou na die Vrystaatse hoofstad, Bloemfontein, waar hy aangestel is as dosent in kerkmusiek aan die Universiteit van die Oranje-Vrystaat.

Sy belangstelling in musiek het parallel geloop met sy loopbaan as natuurwetenskaplike en as 't ware 'n gelyktydige beroep gevorm. Dit dien as 'n prominente Suid-Afrikaanse voorbeeld van die wiskundig-musikale aanleg in een mens. As skoolseun en student op Stellenbosch het hy klavierlesse gehad en harmonie-oefeninge gedoen, maar rigtinggewend was die onderwys in orrelspel onder prof. Jannasch, wat hom met 'n liefde vir die gewyde musiek besiel het.

In Oxford was hy 'n aktiewe lid van die Oxford Bach Choir en 'n orrelstudent van Allchin aan die Royal College of Music in Londen, terwyl hy ook in Harvard aktief was in G. Wallace Woodworth se mannekoor, die Harvard Glee Club. Die opleiding onder Jannasch, wie se mantel as kerkmusikus op Cillié se skouers geval het, en die ervaring van universitere koorsang in Oxford en Harvard was beslissend vir sy loopbaan as musikus.

Vanaf sy aanstelling as professor in Stellenbosch totdat hy die tuig as kerkmusikus in 1964 neergelé het, was Cillié 'n kwarteeu prominent in Afrikaanse kerkmusiek-kringe. As orrelis van die Stellenbosse moedergemeente van 1939 tot 1964 het hy die koortradisie van gereelde koorsang tydens eredienste, soggens in die moederkerk en saans in die studentekerk (later die kerkgebou van die NG gemeente Stellenbosch-Sentraal) laat herleef. Dié deel van die gemeente het weggeval met die afstigting van Stellenbosch-Sentraal in 1959.

Die Kaapse Sinode (later jare die NG Kerk in Wes-en-Suid-Kaapland) het dit in 1945 aan sy kommissie vir Kerkmusiek en Sang opgedra om die "Nuwe Halleluja" van 1931 deeglik te ondersoek en te keur, aldus Cillié se "Voorwoord namens die musiek-subkommissie" by die eerste druk (1949) van "Die Halleluja". Op die eerste vergadering van die breë kommissie is 'n musiek-subkommissie aangestel om die musiek van die "Nuwe Halleluja" te toets en toe te sien dan al die liedere wat nie aan die eies van die "ware" kerklied voldoen nie, geweer sal word uit die bundel wat saamgestel wou word in die plek van die 1931-bundel. Aanvanklik is 200 melodieë vir weglating benoem en later, nadat hulle een-een aan die breë kommissie voorgespeel is, is sowat 100 van die benoemde 200 verwerp. Die woorde van die meeste van die verwerpte leidere moes egter behoue bly in die nuwe bundel; daarom is prof. P.K. de Villiers, A.C. van Velden en ds. W.E.H. Söhnge aangestel om nuwe melodieë in die plek van die verwerptes te komponeer.

Baie van dié nuwe melodieë het nie bygeval gevind by lidmate nie en so is verskyn daar in 1959 die derde (verbeterde) uitgawe wat uitgebrei is "deur die toevoeging van ou, gewilde melodieë as alternatiewe wysies by 'n aantal liedere". Ook is enkele harmonisasies wat, volgens musiekkenners, onspeelbaar is, deur "beproefde, vereenvoudigde harmonisasies vervang".

Een van die hoogtepunte tydens Cillié se meer as twee dekade lange dienstyd as die moedergemeente se orrelis was die inwyding van die gemeente se nuwe orrel op Saterdag 31 Oktober 1953 ná die gemeente al van 1948 af hieraan begin aandag skenk het. Eers moes 'n spesiale platform gebou word in die plek van die wankelrige orrelgalery wat van 1863 gedateer het en toe was daar probleme met 'n ernstige verswakking in die waarde van die Suid-Afrikaanse pond, wat die orrel wat in Amerika bestel is, onbekostigbaar gemaak het. 'n Orrel is toe uit Brittanje bestel, maar dié plan het ook misluk sodat die meeste pype en ander onderdele van die orrel eindelik by die Duitse firma Aug. Laukhuff bestel is en die orrel in 'n groot mate deur die orrelbouers Cooper, Gill & Tomkins in die kerk gebou is.

Tydens die inwyding van die orrel, die eerste nuwe ná 95 jaar, was daar 'n kort diens en daarna orrelspel deur verskeie genooide orreliste. 'n Week later, op Sondagaand 1 November, ná die aanddiens, was daar 'n kooruitvoering deur die Stellenbosse kerkkoor van al die bekende Suid-Afrikaanse komponiste van kerkkoorstukke se werk. Vir die eerste keer is daar 'n orrel op Stellenbosch met drie speeltafels gehoor.

Die skrale Afrikaanse kerkkoorrepertorium het hy uitgebrei met vertalings, verwerkings van liturgiese liedere en eie komposisies. Gaandeweg het sy kerkmusiek-arbeid uitgebrei met geskrifte, medewerking aan die hersiening van die "Nuwe Halleluja" (1951), aan die samestelling van die Afrikaanse Koraalboek (1956), aan die hersiening van die Afrikaanse Psalmmelodieë en aan die voorgestelde hersiening en uitbreiding van die Afrikaanse Gesangboek. Voorts het hy hom ook beywer om liederwysies te versamel en sommige weer in omgang te bring.

Die voorbeeld van die moederkerkkoor was aansteeklik. In 1941 is Cillié genader om die leiding van die Stellenbosse Universiteitskoor oor te neem en in 1946 die leiding van die pasgestigte Kweekskoolkoor. Dit was die begin van Stellenbosch se groot bloeitydperk van koorsang. Daaruit is in 1946 die eerste Studentesangfees gebore wat 'n jaarlikse instelling geword het met bestendige groei, beide wat die getal deelnemers en die repertoriumgehalte betref. Hy het ook somerskole en volksaamtrekke gereël.

Die oplewing van koorsang op Stellenboscb het landswye bekendheid verwerf met die vakansietoere van die Kweekskoolkoor (vanaf 1946) en later ook van die Universiteitskoor (vanaf 1952).

Dit was egter onmoontlik om by sy akademiese verpligtinge met hierdie uitgebreide musikale aktiwiteit vol te hou. Aan die einde van 1951 het hy die leiding van die Kweekskoolkoor en aan die einde van 1955 die Universiteitskoor aan ander oorhandig; in 1964 het hy ook as aktiewe kerkmusikus uitgetree toe hy sy bedanking as orreluus by die kerkraad indien. Hieroor skryf hy in "Drie eeue van genade", die gedenkboek ter viering van die Stellenbosse moedergemeente se bestaan: "My pligte by die Universiteit het met verloop van tyd nie minder geword nie. Ek kon vantevore uittree as leier van die Universiteits- en Kweekskoolkore, waar ander en bekwamer persone die werk kon voortsit. Ek het myself altyd net as musiek- en daarby kerkmusiekliefhebber beskou. Daar was ander persone verbonde aan die Konservatorium wat baie beter in staat was as ek om reg aan ons orrel en musiek vir ons gemeente te laat geskied. Ek wou ook meer tyd hê vir ander kultuurbedrywighede." Hy beskryf sy en sy vrou, Hettie, se verbintenis met die moedergemeente, die koor en die orrel as orrelis en koorleier as 'n "kosbare kleinood". Cillié is as orrelis aan die begin van 1965 opgevolg deur Boudewyn Scholten van die plaasliek universiteit.

Cillié is aan die begin van 1977 aangestel as dosent in kerkmusiek aan die departement van musiek aan die destydse Universiteit van die Oranje-Vrystaat. Een van sy opdragte was 'n publikasie wat die agtergrond van die Gesange bespreek wat in die Afrikaanse Gesangeboek wat in 1978 sou verskyn. Aanvanklik kon hy nie veel aandag daaraan gee nie omdat die kerkmusiekafdeling, wat net uit Cillié en Barbara Louw bestaan het, eers die dringende taak gehad het om met behulp van kollegas elders in die land die Koraalboek vir die Gesange in die Afrikaanse Gesangeboek van 1978 saam te stel.

Dié werk het hulle in Oktober 1978 afgehandel, waarna Cillié baie van sy tyd daaraan kon wy om die agtergrond van die Gesange op te spoor. So het hy in aanraking gekom met 'n groot verskeidenheid digters en komponiste van die vroegste tye af. Ook moes hy kennis neem van die geestelike en teologiese strominge sodat hy die liedere ten volle kon begryp. Die vrug van dié arbeid het in 1982 by NG Kerk-Uitgewers verskyn as die lywige boek van 567 bladsye, "Waar kom ons Afrikaanse Gesange vandaan?".

In die eerste deel, bestaande uit 41 bladsye en vyf hoofstukke, behandel Cillié die geskiedenis van die Afrikaanse gesange van hul oorsprong in die Bybel, deur die Kerkhervomring, die kerklied in Europa ná die 16de eeu tot by die geskiedenis van die Hollands-Afrikaanse kerklied in Suid-Afrika van 1652 tot 1814, 1814 tot die verskyning van die eerste Afrikaanse Gesangeboek in 1944 en dan die ontstaan van die Afrikaanse Geangeboek van 1978. In die tweede deel gee hy besonderhede van elk van die 353 gesange in die 1978-bundel.

As dirigent van twee kore, as raadgewer, as stimulerende voorbeeld, maar ook as verwerker van Afrikaanse volksliedere en ander musiek vir die groeiende aanvraag, was Cillié jare lank die spil waarom Afrikaanse koorsang gedraai het. As lid van die FAK se musiekkommissie vanaf 1946 kon hy skeppend meewerk aan die hersiening van die FAK-sangbundel (1961-uitgawe). Hy was ook jare lank mede-uitgewer van die "Koraalboek", die begeleiersboek vir Afrikaanse Psalms en Gesange.

Gawie Cillié was van 1946 betrokke by die FAK toe hy lid word van die musiekkommissie. In 1954, toe hy in sy vroeë veertigerjare was, word hy lid van die FAK se hoofbestuur as opvolger van sy vader. In Julie 1972 het die FAK-Hoofbestuur hom as ondervoorsitter aangewys en in 1979, met die uittrede van die voorsitter, prof. B. Kok, het die hoofbestuur hom tot voorsitter verkies. In dié amp wy hy hom aan kulturele samewerking tussen Afrikaners en dien tot 1984. Hy het geglo "die geheim van oorlewing van die Afrikaner-kultuur lê nie in geweld of in die opsweping van mense oor ons land se roemryke verlede nie, maar in die uitbreiding van ons kultuur na ons mede-Afrikaners".

Sy bydraes tot die Suid-Afrikaanse musiek is op 28 April 1965 deur die Suid-Afrikaanse Akademie vir Wetenskap en Kuns by wyse van 'n erepenning erken.

Op Vrydag 19 Augustus 1994 is sy "Afrikaanse liederwysies: 'n Verdwynende Kultuurskat" tydens 'n middaggeselligheid tydens die 21ste jaarkongres van die Musikologiese Vereniging van Suider-Afrika bekendgestel. Dis moontlik gemaak deur 'n borgskap van Samro, by die bekendstelling verteenwoordig deur die organisasie se jare lange president, dr. Gideon Roos. Prof. Cillié was by die kongres een van die vier spesiaal genooide gassprekers, waartydens hy sy werk toegelig het. Dit is 'n aanvulling by die standaardwerk van Van Warmelo oor wysies wat vir Afrikaanse kerkliedere, veral die psalms, gebruik is, en wat in die loop van vele jare opgeteken en eindelik bewaar is. Daarin het hy oorspronge aangetoon, wat wissel van die offisiële wysies tot uit die Duitse en Engelse kerkliederskat, asook wêreldse wysies. Die meeste van die opgetekende wysies is vir die psalms.

Op Sondagmiddag 22 Maart 1998 het die 87-jarige Gawie Cillié 'n longbesering opgedoen, nege ribbes gebreek en moes hy weens inwendige bloeding 'n bloedoortapping kry nadat sy Toyota Corolla verskeie kere op die Koelenhof-pad buite Stellenbosch gerol en teen 'n boom tot stilstand gekom het. Geen ander voertuie was betrokke nie. Reddingswerkers het 20 minute gespook om hom met meganiese kake uit die motor te bevry. Cillié was onderweg na sy seun in Durbanville toe die ongeluk gebeur het.

Cillié het die laaste twee jaar van sy lewe in die Odeon Towers-versorgingsoord in die Strand gewoon. Hy is op 15 Junie 2000 in die Strand oorlede en is oorleef deur twee seuns, Gawie en Pieter , en vyf kleinseuns. Sy vrou, Hettie, is reeds in 1990 oorlede.




</doc>
<doc id="74164" url="https://af.wikipedia.org/wiki?curid=74164" title="Bettie Kemp">
Bettie Kemp

Bettie Kemp is 'n Suid-Afrikaanse radio- en TV-aanbieder, aktrise en 'n regisseur van drama en dokumentêre programme vir radio. Sy is ook ‘n nuusleser en kontinuiteitsaankondiger. Sy is veral bekend as aanbieder vir RSG en kykNET se ontbyt-program, "Dagbreek". Kemp is ook 'n ervare stemkunstenaar van handelsprodukte, en was vir 'n paar jaar die Afrikaanse stem vir Standard Bank se telefoniese inbeldienste.

Sy het twee VITA-benoemings gekry vir haar solo-verhoogproduksies "Kom Nader". 
In 2011 word sy tydens die Fiestas as die beste vroulike byspeler aangewys vir haar vertolking in "Dood van ’n verkoopsman".
By die 2012 Aardklopfees is sy benoem as die beste aktrise vir haar rol in "TaMiem van Swellendam".

Vele ander.


</doc>
<doc id="74165" url="https://af.wikipedia.org/wiki?curid=74165" title="Brandmondsindroom">
Brandmondsindroom

Brandmondsindroom (BMS) is a pynvolle, frustreerende toestand, wat as ’n skerp brandende sensasie van die tong, lippe, verhemelte en sommer dwarsdeur die hele mond, beskryf kan word, maar waar geen mediese tekens van die toestand in die mond gesien kan word nie. BMS kan ook die subjektiewe sensasie van ‘n droë mond (xerostomia) insluit. Xerostomia is ook ’n toestand waar geen oorsaak gevind kan word nie, soos byvoorbeeld dat daar nie minder speekselafskeiding waargeneem kan word nie.

’n Brand-gevoel in die mond kan ook ’n simptoom van ’n ander siektetoestand wees, waar ander sistemiese of plaaslike faktore ’n invloed het, maar dan word dit nie as ’n BMS gereken nie. Dit kan dan selfs ‘n sindroom van medies onverklaarbare simptome wees. Die Internasionale Vereniging vir die Studie van Pyn in Washington, D.C., definieer BMS as ’n pyn entiteit van aanhoudende brand pyn in die afwesigheid van mondslymvliesverandering.

’n Brand gevoel in die mond kan primêr (d.w.s. Brandmondsindroom) of sekondêr wees waar ander faktore – sistemies of plaaslik – ’n invloed het. BMS is ’n voorbeeld van disestesie of ’n verdraaiing (distorsie) van sensasie. Party bronne sien BMS as ’n variant of wisselvorm van atipiese gesigspyn – amper soos neuralgie.

BMS is onderverdeel in drie tipes:

Per definisie kan geen tekens van BMS in die mond gesien word nie. Party geaffekteerde pasiënte sal die simptome toeskryf aan seertjies in die mond, maar gewoonlik is dit normale anatomiese strukture, soos die knoppies op die tong of spataartjies onder die tong in ouer mense. Simptome van BMS varieer baie en die tipiese kliniese prentjie kan in die tabel onder gesien word. 
As daar kliniese tekens in die mond gesien kan word, dan is daar sekerlik ’n ander verklaring vir die brand gevoel: rooi of geswelde knoppies op die tippie van die tong kan wees as gevolg van irritasie van die tong as dit bv. teen die tande of veral grofheid aan die tande, geskuur word. As daar minder of geen knoppies op die tong is en die tong is rooi, kan dit a.g.v. Candida (swam) infeksie wees of bloedarmoede.
In omtrent 50% van gevalle is daar geen identifiseerbare oorsaak nie. Die oorsaak van BMS is onbekend. Verskeie teorieë is al voorgestel en word ondersteun deur wisselende grade van bewyse, maar geeneen is al ten volle bewys nie.
Omdat meeste mense met BMS post-menopouse vroue is, is een teorie dat daar ’n estrogeen of progesteroon tekort is, maar ’n sterk genoeg statistiese verwantskap is nog nie verkry nie. Nog ’n teorie is een van outo-immuniteit, soos dat abnormale anti-liggaampies en reumatoïde faktore in 50% van mense met BMS se bloedstroom gekry word, maar hierdie vlakke kan in ouer mense sonder BMS-simptome ook gesien word.

Alhoewel speekselvloei normaal kan wees en daar nie enige tekens van droë mond is nie, kan die speeksel se suurgraad hoër wees. Depressie en angstigheid is algemeen in hierdie groep. Dit is nie bekend of depressie ’n oorsaak of ’n gevolg van BMS is nie, want Bms mag ontwikkel in die konstante siklus van onverligte pyn en slaap steurnisse. BMS kan ’n psigosomatiese ongesteldheid wees, wat veroorsaak word deur kankerfobia of ’n ander vorm van hipokondriase.

Kroniese lae-graadse trauma a.g.v. ’n gewoonte soos om die tong teen die tande te vryf of om die tong teen die verhemelte te druk, kan ’n invloed hê. 

BMS is meer algemeen in Parkinsonismelyers en daarom mag dit miskien verband hou met ’n lae pyndrempel of ’n hoër sensitiwiteit.
Baie mense met BMS het ’n hoë smaaksensitiwiteit en ’n bitter- of metaalsmaak is teenwoordig in omtrent 60% van mense met BMS. Dit kan dus aandui dat daar ’n defek in die senuweestelsel kan wees. As daar ’n verandering in die speeksel se samestelling kom, kan dit die senuweestelsel affekteer.

Die aanvang van BMS is baie keer spontaan, maar kan ook geleidelik wees. Daar is tog partymaal ’n korrelasie met ’n groot lewensgebeurtenis of ’n stresvolle periode in die persoon se lewe. In vroue is die aanvang van BMS gewoonlik 3 tot 12 jaar na menopouse.


BMS kan net gediagnoseer word as alle ander oorsake en verduidelikings van die brandsensasie in die mond geëlimineer is. Daar is geen kliniese toetse wat kan help om BMS te diagnoseer nie. Bloedtoetse en urine toetse sal toestande soos bloedarmoede, tekorte, onderaktiewe tiroïedklier en suikersiekte elimineer. Candida-infeksie kan met ’n depper of smeer getoets word, speekselvloei kan gemeet word en depressie vraelyste kan ook gebruik word.

BMS word tradisioneel behandel met gerusstelling en ook met onder meer anti-depressante. ’n Ondersoek na behandeling van Bms in gepubliseerde navorsing, het gewys dat daar geen effektiewe behandeling beskikbaar is nie.

BMS is nie kwaadaardig nie. Dit is belangrik om te onthou dat dit nie ’n simptoom van mondkanker is nie. Dit kan die kwaliteit van die persoon se lewe beïnvloed, omdat die kroniese pyn nie behandel kan word nie. Dit kan lei tot ’n fiksasie wat nie geïgnoreer kan word nie en dus die persoon se daaglikse lewe en werk benadeel.

Tweederde van mense met BMS het ’n spontane gedeeltelike herstelling 6 tot 7 jaar na die aanvang van die sindroom, maar in sommige gevalle is dit permanent. Herstel kan voorafgegaan word deurdat die karakter van die simptoom van konstant na afwisselend verander.

BMS is wêreldwyd algemeen en affekteer 5 mense per 100 000 in die algemene bevolking. Mense met BMS is gewoonlik middeljarig of ouer en vroue is 3 keer meer vatbaar as mans. BMS word in 10 – 40% van vroue gesien wat vir menopouse simptome ’n dokter besoek. BMS kom in 14% post-menopouse vroue voor. Mans en jonger mense van beide geslagte kan partymaal geaffekteer word. Asiese en Amerikaanse Indiese mense het ’n baie groter risiko.


</doc>
<doc id="74175" url="https://af.wikipedia.org/wiki?curid=74175" title="Juche-toring">
Juche-toring

Die Juche-toring (amptelik die toring van die Juche idee) is 'n monument in Pyongyang, Noord-Korea. Die toring is vernoem na die beginsel van Juche, wat ontwikkel is deur Kim Il Sung as 'n mengsel van outarkie, selfstandigheid, nasionalisme, Koreaanse tradisionalisme, en Marxisme- Leninisme.

Voltooi in 1982, is die toring opgerig op die oostelike oewer van die River Taedong, direk oorkant Kim Il Sungplein aan die ander kant van die rivier. Dit is gemaak om Kim Il Sung se 70ste verjaardag te herdenk. Kim Jong-il word amptelik aangedui as die toring se ontwerper.

Die 170m hoë struktuur is 'n viersydige tapse spits van 150m (die hoogste in graniet), wat 25.550 blokke bevat (365 × 70, een vir elke dag van Kim Il Sung se lewe, uitgesonderd aanvullende dae), beklee met 'n wit keursteen met sewentig verdelers en bekroon met 'n 20m hoë, 45 ton sware, verligte metale fakkel. Dit is moontlik om die toring te beklim (daar is 'n hysbak) en daar is 'n wye uitsig oor Pyongyang vanaf die uitkykpunt net onder die fakkel. In die basis van die toring is daar ontvangskamers waar soms video's getoon word oor die toring se ideologiese belang. Dit word aangeneem dat dié toring op die Washington-monument gemodelleer is, wat dit oortref met minder as 'n meter in hoogte. Die Juche-toring is die tweede hoogste monumentale kolom in die wêreld na die San Jacinto Monument, wat 2,9m langer is.

Wat verband hou met die toring is 'n 30m hoë standbeeld wat bestaan ​​uit drie figure - een met 'n hamer, een met 'n sekel en een met 'n kwas (wat 'n geïdealiseerde werker, 'n boer en 'n skrywende intellektueel voorstel, soortgelyk aan die Russiese "werker en kolkhozvrou" standbeeld). Die drie gereedskappe vorm die kentekens van die Koreaanse Arbeidersparty. Daar is ses kleiner groepe simbole, elk 10m hoog, van ander aspekte van Kim Il Sung se ideologie. Naby die toring is ook 'n muur van 82 vriendskapsgedenkplate, na bewering van buitelandse ondersteuners.



</doc>
<doc id="74176" url="https://af.wikipedia.org/wiki?curid=74176" title="Namadi Sambo">
Namadi Sambo

Mohammed Namadi Sambo (gebore 2 Augustus 1954) is 'n Nigeriese politikus en die voormalige Adjunkpresident van Nigerië. Hy is ingesweer as adjunkpresident op 19 Mei 2010. Hy het 'n opleiding as argitek gevolg en is 'n alumnus van die Ahmadu Bello Universiteit in Zaria.

Mohammed Namadi Sambo is gebore op 2 Augustus 1954 in Zaria, Kaduna Staat, Nigerië. Hy het die Baptist Laerskool bygewoon in Kakuri, Kaduna voor die bywoning van Kobi Primêre Skool in Bauchi en Dorpsskool No 1 in Zaria. Van 1967 tot 1971, het hy Regering Sekondêre Skool bygewoon het, nou Alhuda-Huda College, in Zaria. Hy het die Skool vir Basiese Studies aan die Universiteit van Ahmadu Bello, Zaria in 1972, waarna hy toelating verkry tot die Departement Argitektuur van die Universiteit van Ahmadu Bello, Zaria, waar hy in 1976 gradueer met 'n Baccalaureus-graad met Honneurs. B. Sc. (Hons). Hy het ook 'n meestersgraad (M. Sc.) Arch.

Sambo dien met die Oyo Staat Ministerie van Werke en Behuising vir die National Youth Service Corps tot Augustus 1979. In 1988 is hy aangestel as Kommissaris van Werke, Vervoer en Behuising, Kaduna. In 1990 het Namadi Sambo die diens van die Kaduna staatsregering verlaat en het hy na die privaatpraktyk teruggekeer.

In Mei 2007 aanvaar Mohammed Namadi Sambo die goewerneurskap van Kaduna Staat,Nigerië. Sy termyn het op 18 Mei 2010 geëindig.
Sambo het as Goewerneur van Kaduna 'n 11-punt-agenda gehad wat fokus op die bemagtiging van die jeug en die vroue van die gemeenskap en ook op die sekuriteit vir die staat. Terwyl hy nog dien as goewerneur, is hy deur die president van Nigerië gekies om sy adjunk te word.

Na aanleiding van die dood van President Umaru Yar'Adua, het Goodluck Jonathan president geword. Jonathan het Sambo as adjunkpresident van die Federale Republiek van Nigerië benoem. Die amptelike korrespondensie vir die nominasie van Sambo vir dié posisie is deur die Nasionale Vergadering op Vrydag 15 Mei 2010 ontvang.

Op 18 Mei 2010, het die Nasionale Vergadering president Goodluck Jonathan se nominasie vir die posisie goedgekeur.

Op 19 Mei 2010, is Namadi Sambo formeel ingesweer as die adjunkpresident van die Federale Republiek van Nigerië. 



</doc>
<doc id="74177" url="https://af.wikipedia.org/wiki?curid=74177" title="Nicholas Liverpool">
Nicholas Liverpool

Nicolas Joseph Orville Liverpool (* 9 September 1934 in Grand Bay, Dominica) is 'n partylose Dominicaanse politikus wat tussen 2 Oktober 2003 en 17 September 2012 as president van dié Karibiese eilandnasie gefungeer het. Hy is deur Eliud Williams opgevolg.

Liverpool het sy akademiese opleiding aan die Universiteit van Hull ontvang en in 1960 'n baccalaureusgraad in Regte verwerf. Hy het sy studies aan die Universiteit van Sheffield voortgesit en hier in 1960 sy doktorsgraad (Ph.D.) gekry.

In 1998 is hy as Dominicaanse ambassadeur in die Verenigde State benoem – 'n amp wat hy tot en met 2001 beklee het.



</doc>
<doc id="74188" url="https://af.wikipedia.org/wiki?curid=74188" title="Demokratiese Turnhalle-alliansie">
Demokratiese Turnhalle-alliansie

Die Demokratiese Turnhalle Alliansie (DTA) (Duits: "Demokratische Turnhallenallianz") is 'n samesmelting van politieke partye in Namibië, wat geregistreer is as een enkele party vir verteenwoordiging. In koalisie met die Verenigde Demokratiese Front, het dit die amptelike opposisie in die Parlement gevorm tot die Namibiese algemene verkiesing in 2009. McHenry Venaani is tans die president van die DTA.

Die party is gestig in November 1977 na afloop van die Turnhalle Grondwetlike Konferensie gehou in Windhoek van 1975-1977 as 'n vernaamste opposisie tot Suid-Wes-Afrika People's Organization. Deelnemers van die Grondwetlike Konferensie loop uit van die Grondwetlike Komitee oor die Nasionale Party se aandrang op die behoud van 'n paar apartheid wetgewings in die nuwe grondwet. Beide konferensie-en DTA is vernoem na die Turnhalle-gebou (Duits, ou Turners saal) in Windhoek waar die konferensie gehou was.

Mishake Muyongo het die party gelei in die vroeë jare van onafhanklikheid, en in die Namibiese presidensiële verkiesing in 1994 het hy die tweede hoeveelheid steun gekry, agter Sam Nujoma, met 23.08% van die stem. Na Muyongo sy steun uitgespreek vir Kaprivi afstigting in 1998, was hy en die party wat hy verteenwoordig in die alliansie, die Verenigde Demokratiese Party, geskors uit die DTA in Augustus 1998 op 'n buitengewone vergadering van die party se uitvoerende komitee.

In September 2003 het die Nasionale Eenheid demokratiese organisasie (Nudo) van die DTA onttrek, en die party beskuldig van die versuim om te werk vir Herero belange.

In die parlementêre verkiesing gehou op 15-16 November 2004, het die party 5% van die populêre stem en op 4 uit 78 setels gewen het. Die DTA is 'n mede-lid van die Internasionale Demokratiese Unie, 'n transnasionale groepering van nasionale politieke partye oor die algemeen met politieke geïdentifiseer konserwatisme.

Die volgende partye by die Turnhalle Grondwetlike konferensie deelgeneem en daarna die Demokratiese Turnhalle Alliansie gevorm:




</doc>
<doc id="74190" url="https://af.wikipedia.org/wiki?curid=74190" title="Vrystaatse dwergmuis">
Vrystaatse dwergmuis

Die Vrystaatse dwergmuis of Oranje muis ("Mus orangiae") is 'n knaagdier in die familie "Muridae". Dit kom voor in Lesotho en Suid-Afrika. Die dier se natuurlike habitat is subtropiese of tropiese hoë-hoogte grasveld, bewerkbare grond en woude.



</doc>
<doc id="74191" url="https://af.wikipedia.org/wiki?curid=74191" title="Amiens">
Amiens

Amiens [a.mjɛ̃] is die prefektuur of administratiewe setel van die Noord-Franse gewes Pikardië, die département Somme asook die gelyknamige "canton" en "arrondissement". Sy bevolking het in 2010 sowat 133 448 beloop wat van Amiens die 28ste grootste stad in Frankryk gemaak het.

Die vroegste historiese bronne uit die 1ste eeu v.C. verwys na die Kelties-Galliese nedersetting "Samarobriva" ("Brug oor die Somme-rivier"). Ná die Romeinse verowering van Gallië het dit as "Ambianum" bekend gestaan - 'n naam wat na sy bewoners, die "Ambiani" verwys het en waaruit die huidige Franse stadsnaam sou ontwikkel. Met 'n bevolking van 25 000 was "Ambianum" teen die einde van die 1ste eeu n.C. een van die belangrikste nedersettings in die destydse Romeinse provinsie Gallia Belgica.

Amiens staan veral bekend vir sy Gotiese katedraal "Notre-Dame" en sy "hortillonnages", tuine wat in die vleigebiede tussen die Somme- en Avre-riviere aangelê is en deur 'n netwerk van mensgemaakte kanale, wat plaaslik "rieux" genoem word, omsluit word. Dikwels word na die tuine, wat sowat 300 hektaar beslaan, as "Klein-Venesië van die Noorde" verwys. Die katedraal "Notre-Dame" - een van die grootste klassieke Gotiese katedrale wat in die 13de eeu ontstaan het - is in 1981 deur Unesco as wêrelderfenis gelys.

In literêre opsig word Amiens met Jules Verne verbind. Die bekende 19de eeuse Franse wetenskapsfiksieskrywer het hom in 1871 hier gevestig en is ná sy afsterwe in 1905 op Amiens se "La Madeleine"-begraafplaas ter ruste gelê.



</doc>
<doc id="74192" url="https://af.wikipedia.org/wiki?curid=74192" title="Hans en die rooinek">
Hans en die rooinek

Hans en die Rooinek is 'n swart en wit Afrikaanse rolprent wat op 27 November 1961 vrygestel is.

Die rolprent is 'n komedie. Dit het geen ouderdomsperk nie en is goeie gesinsvermaak. 


Die taalstryd word komies in hierdie rolprent uitgebeeld met twee buspassasiers, een Afrikaans en een Engels, wat mekaar oor hul tale invlieg. Hulle word van die bus afgegooi en moet al die pad terugstap Johannesburg toe.



</doc>
<doc id="74193" url="https://af.wikipedia.org/wiki?curid=74193" title="Bob Courtney">
Bob Courtney

Bob Courtney (1923–2010) was 'n Suid-Afrikaanse akteur en omroeper. Hy was veral bekend as die "rooinek" in Jamie Uys se rolprente en vir sy programme op die destydse Springbokradio.

Christopher Robert Courtney Leaver is op 25 Oktober 1923 in Dorset in Engeland gebore. In 1946 emigreer hy na Suid-Afrika en sluit in 1947 by die Suid-Afrikaanse Uitsaaikorporasie aan. Hy bied verskeie programme op Springbokradio aan, waaronder "Pick a Box", "Eyegene Jackpot" en "top the Music". In 1996 stig hy en Peter Lotis die radiostasie ""Radio Today"" vir ouer luisteraars. Hy tree in 2008 af en is op 23 Oktober 2010 op 86-jarige ouderdom in Johannesburg oorlede.



</doc>
<doc id="74194" url="https://af.wikipedia.org/wiki?curid=74194" title="Springbokradio">
Springbokradio

Springbokradio (Engels: ""Springbok Radio"" (2 woorde)) was die eerste handelsradiostasie van die SAUK. Dit het van 1 Mei 1950 tot 31 Desember 1985 bestaan, waarna dit gesluit is omdat dit as gevolg van die koms van televisie nie meer as winsgewend beskou is nie. Dit het programme in Afrikaans sowel as Engels uitgesaai.

Enkele bekende omroepers:


</doc>
<doc id="74195" url="https://af.wikipedia.org/wiki?curid=74195" title="Pous Franciskus">
Pous Franciskus

Pous Franciskus (Latyn: "Franciscus PP." [franˈtʃiskus], Italiaans: "Francesco" [franˈtʃesko], Spaans: "Francisco"; gebore op 17 Desember 1936 in Buenos Aires, Argentinië, as Jorge Mario Bergoglio) is die 266ste en huidige pous van die Rooms-Katolieke Kerk, biskop van Rome en staatshoof van die Vatikaanstad. Hy is op 13 Maart 2013 verkies tydens die konklaaf van 2013, wat gehou is na die aftreding van Pous Benedictus XVI. Tot die verkiesing het Jorge Mario Bergoglio as aartsbiskop en kardinaal-priester van Buenos Aires gedien. Die naam ‘Franciskus’ beteken 'die vrye'.
Franciskus is as Argentyn die eerste Latyns-Amerikaner en Jesuïet wat tot hoof van die Rooms-Katolieke Kerk verkies is. Hy is ook die eerste pous vanuit die Amerikas, die Nuwe Wêreld en die Suidelike Halfrond. Die vorige pous wat van nie-Europese afkoms was, was die Siriër pous Gregorius III tussen 731 en 741. Franciskus het homself na Franciskus van Assisi, die "heilige van die armes", genoem, en sy slagspreuk is "Miserando atque eligendo" ("Hy [God] het hom deur die oë van barmhartigheid gesien en gekies"). Hy is op 19 Maart 2013 ingehuldig.

Jorge Mario Bergoglio is van Italiaanse afkoms en praat Italiaans, Spaans, Duits en Latyn. Hy het ook kennis van Engels, Frans en vermoedelik van Portugees.










</doc>
<doc id="74205" url="https://af.wikipedia.org/wiki?curid=74205" title="Judi Dench">
Judi Dench

Dame Judith Olivia "Judi" Dench, CH, DBE, FRSA (* 9 Desember 1934) is 'n Engelse toneel-, film- en televisie-aktrise.

Dench het haar debuut as aktrise in 1957 by die toneelgeselskap "Old Vic Company" in Londen gemaak. In die volgende jare het sy rolle in 'n verskeidenheid tonele van William Shakespeare vertolk, waaronder dié van Ophelia in "Hamlet", Julia in "Romeo en Julia" en Lady Macbeth in "Macbeth". Sy het daarnaas ook op die silwerdoek begin optree en die BAFTA-prys as Mees Belowende Nuwe Aktrise ontvang. Dench het haarself in hierdie tydperk egter veral op die toneel toegespits. Alhoewel sy nie algemeen as sangeres bekend gestaan het nie, het sy vir haar leidende rol in die musiekblyspel "Cabaret" in 1968 positiewe kritieke ontvang.

In die volgende twee dekades het Judi Dench as lid van die "National Theatre Company" en die "Royal Shakespeare Company" haar status as een van die mees vooraanstaande Britse toneel-akteurs bevestig. Ook op televisie het sy groot sukses met die reeks "A Fine Romance" behaal wat tussen 1981 en 1984 gebeeldsaai is en daarna vanaf 1992 gereeld 'n rol in die romantiese komediereeks "As Time Goes By" vertolk.

Voor 1995 het Dench nie gereeld op die silwerdoek opgetree nie. In daardie jaar het sy vir die eerste keer die rol van M in die James Bond-rolprent "GoldenEye" vertolk. Sy het ook in alle volgende Bond-rolprente, insluitende "Skyfall" (2012), opgetree. Ander filmrolle, wat met pryse bekroon is, sluit Koningin Victoria in "Mrs. Brown" (1997) asook haar optredes in rolprente soos "Shakespeare in Love" (1998), "Chocolat" (2000), "Iris" (2001), "Mrs Henderson Presents" (2005) en "Notes on a Scandal" (2006) in. Dench het daarnaas 'n toekenning vir haar rol in die televisiefilm "The Last of the Blonde Bombshells" (2001) ontvang.

Die lang lys van toekennings vir haar werk op die toneel, silwerdoek en televisie sluit elf BAFTA-pryse (waaronder die "Bafta Fellowship" in 2001), sewe Laurence Olivier-pryse (insluitende die "Special Award"), twee "Screen Actors Guild"-toekennings, twee "Golden Globes", 'n "Academy Award (Oscar)", en 'n "Tony Award" in. In Junie 2011 het sy lidmaatskap van die "British Film Institute (BFI)" ontvang.

Judi Dench was sedert 1971 met die akteur Michael Williams († 2001) getroud. Uit die huwelik is 'n dogter gebore, Finty Williams, wat as aktrise in die voetspore van haar ouers gevolg het.


</doc>
<doc id="74207" url="https://af.wikipedia.org/wiki?curid=74207" title="Shaanxi">
Shaanxi

Shaanxi (Chinees: 陕西 pinyin: "Shǎnxī" ) is 'n provinsie in die sentraal-noorde van die Volksrepubliek China. In 2010 het dit 'n bevolking van 37 327 328 gehad. Die hoofstad en grootste stad is Xi'an.



</doc>
<doc id="74209" url="https://af.wikipedia.org/wiki?curid=74209" title="Anhui">
Anhui

Anhui (Chinees: 安徽; [ánxu̯éi̯]) is 'n provinsie van die Volksrepubliek China. In 2010 het die provinsie 'n bevolking van 59 500 510 gehad.



</doc>
<doc id="74210" url="https://af.wikipedia.org/wiki?curid=74210" title="Gansu">
Gansu

Gansu (Chinees: 甘肃) is 'n provinsie van die Volksrepubliek China. In 2010 het die provinsie 'n bevolking van 25 575 254 gehad. Die hoofstad en grootste stad is Lanzhou.

Gansu is tussen die Tibettanse en die Huangtu-platos geleë en grens aan Mongolië, Binne-Mongolië en Ningxia in die noorde, Xinjiang en Qinghai in die weste, Sichuan in die suide en Shaanxi in die ooste. Die Geelrivier vloei deur die suidelike deel van die provinsie.

Han-Chinese vorm met 91% die grootste etniese groep, gevolg deur Hui-Chinese met 5%, Dongxiang en Tibettane met 2% elk.

Die provinsie Gansu bestaan net sedert die Song-dinastie, toe dit gevorm is uit twee prefekture van die Sui en Tang-dynastieë. Gan (in die omgewing rondom Zhangyi) en Su (naby Jiuquan). As gevolg van sy ligging aan die Syroete, was Gansu 'n provinsie van groot ekonomiese belang, en dit was ook die plek vir kulturele verspreiding. Die westelike einde van die Groot Muur van China is in die provinsie by Jiayuguan.

In die Qin-dinastie was die gebied rondom Tianshui (天水) in die suidooste deel van die destydse Chinese Ryk.

Die provinsie is in 2010 deur groot vloede en grondverskuiwings getref, waar meer as 1 500 mense gesterf het.

Die provinsie Gansu beslaan 'n oppervlakte van 454,000 km² en die grootste deel van die land lê op meer as 1000 meter bo seespieël. Dit lê tussen die Hoogland van Tibet, Binne-Mongolië en die Loess-plato. In die uiterste noordweste grens dit aan Mongolië. Die Geelrivier (Huang He) vloei deur die suidelike deel van die provinsie. Die geografiese sentrum van China is in die provinsie, aangedui deur 'n monument op die koördinate 35.33 ° N en 103.23 ° E. Die provinsie is aangrensend aan 6 ander provinsies: Shaanxi, Ningxia, Binne Mongolië, Xinjiang, Qinghai en Sichuan.

Die meeste van die water in die Geelrivier kom ook van die provinsie af en vloei ook deur Lanzhou, die provinsiale hoofstad. Die landskap in Gansu is baie bergagtig in die suide en plat in die noorde. Die berge in die suide van die provinsie is deel van die Qilian Shan berge. Die hoogste punt in die provinsie lê op 5,547 meter en is die top van die Qilian Shan (Qilian berg).

Gansu was oorspronklik die mees westelike Chinese provinsie van China. As gevolg van sy ligging aan die grense van die ryk woon daar baie ander volke en minderhede. Dit word weerspieël in die outonome prefekture wat nou in die provinsie is. In die uiterste suidweste lê die outonome Tibettaanse prefektuur Gannan en noord van dit is die outonome Hui-prefektuur Linxia. Na die Han met 91% die Hui (5%), Tibettane (2%) en Dongxiang (2%) vorm die grootste bevolkingsgroepe. Daar is ook Salar, 'n gemengde Turks-Mongoolse volk wat 'n Ogoesies-taal praat, wat baie meer verwant is aan Turks uit Turkye as die taal van die Oeigoere, wat meer in China voorkom.

Landbouproduksie in Gansu sluit in katoen, lynolie, mielies, spanspekke (soos die heuningwatlemoen, wat plaaslik bekend staan as die Bailan-spanspek of "Wallace" as gevolg van sy bekendstelling deur die Amerikaanse vise-president Henry A. Wallace), millet en koring. Gansu is bekend as 'n bron vir wilde medisinale kruie wat in Chinese medisyne gebruik word. Besoedeling deur swaar metale, soos kadmium in besproeiingswater, het egter tot gevolg gehad dat baie akkers landbougrond vergiftig is. Die omvang en aard van die swaarmetale besoedeling word beskou as 'n staatsgeheim.

Die meeste van Gansu se ekonomie is egter gegrond op mynbou en die onttrekking van minerale, veral seldsame aardelemente. Die provinsie het beduidende neerslae van onder andere antimoon, chroom, steenkool, kobalt, koper, fluoriet, gips, iridium, yster, lood, kalksteen, kwik, mirabiliet, nikkel, ru-olie, platinum, troiliet, wolfram en sink. Die olievelde by Yumen en Changqing word as beduidend beskou.

Gansu het China se grootste nikkelafsettings, wat verantwoordelik is vir meer as 90% van China se totale nikkelreserwes.

Ander nywerhede as mynbou sluit in elektrisiteitsopwekking, petrochemikalieë, olie-eksplorasie masjinerie en boumateriaal.

Gansu bestaan uit twaalf stadprefekture en twee outonome prefekture:




</doc>
<doc id="74211" url="https://af.wikipedia.org/wiki?curid=74211" title="Henan">
Henan

Henan (Chinees: 河南 ) is 'n provinsie van die Volksrepubliek China, geleë in die sentrale deel van die land. In 2010 het die provinsie 'n bevolking van 94 023 567 gehad. Die hoofstad en grootste stad is Zhengzhou. Han-Chinese vorm met 98,8% die grootste etniese groep, gevolg deur Hui-Chinese met 1%.

Die een-karakter afkorting is "豫" (Yu), genoem na Yuzhou (豫州; Yùzhōu), 'n Han-dinastiestaat (zhou) wat dele van Henan ingesluit het. Hoewel die naam van die provinsie (河南) "suid van die rivier" beteken, lê ongeveer 'n kwart van die provinsie noord van die Geelrivier, ook bekend as die "Huang He".

Henan word dikwels na verwys as Zhongyuan of Zhongzhou (中州) wat letterlik beteken "sentrale vlakteland" of "middeland", hoewel die naam ook gebruik word om na die hele Chinese plato te verwys. Henan is die geboorteplek van Chinese beskawing met meer as 3 000 jaar se opgetekende geskiedenis, en bly die kulturele, ekonomiese en politieke sentrum van China tot ongeveer 1 000 jaar gelede. Talle erfenisse is agtergelaat insluitend die ruïnes van die Shang-dinastie se hoofstad Yin, en die Shaolin-tempel. Vier van die agt Groot Antieke hoofstede van China, Luoyang, Anyang, Kaifeng en Zheng is in Henan geleë.



</doc>
<doc id="74212" url="https://af.wikipedia.org/wiki?curid=74212" title="Liaoning">
Liaoning

Liaoning (Chinees: 辽宁; pinyin: "Liáoníng" ) is 'n provinsie van die Volksrepubliek China. In 2012 het die provinsie 'n bevolking van 43 900 000 gehad. Die hoofstad en grootste stad is Shenyang.

Liaoning vorm die suidelike deel van Mantsjoerye, die Chinese Noordooste, en grens aan die Geelsee in die suide, Noord-Korea in die suidooste, Jilin in die noordooste, Hebei in die suidweste en Binne-Mongolië in die noordweste.

Han-Chinese vorm met 84% die grootste etniese groep, gevolg deur Mantsjoes met 13% en Mongole met 2%.



</doc>
<doc id="74213" url="https://af.wikipedia.org/wiki?curid=74213" title="Guangdong">
Guangdong

Guangdong (Chinees: 广东; pinyin: "Guǎngdōng"; Jyutping: "Gwong2-dung1") is 'n provinsie van die Volksrepubliek China. In 2010 het die provinsie 'n bevolking van 104,3 miljoen gehad.



</doc>
<doc id="74214" url="https://af.wikipedia.org/wiki?curid=74214" title="Heilongjiang">
Heilongjiang

Heilongjiang (Chinees: 黑龙江; pinyin: "Hēilóngjiāng" ) is 'n provinsie van die Volksrepubliek China. In 2010 het die provinsie 'n bevolking van 38 312 224 gehad. Die hoofstad en grootste stad is Harbin.

Heilongjiang vorm die noordoostelike deel van Mantsjoerye, die Chinese noordooste, en grens aan Jilin in die suide, Binne-Mongolië in die weste asook Rusland in die noorde en ooste.

Han-Chinese vorm met 95% die grootste etniese groep, gevolg deur Mantsjoes met 3% en Koreaners met 1%.



</doc>
<doc id="74215" url="https://af.wikipedia.org/wiki?curid=74215" title="Sichuan">
Sichuan

Sichuan (Chinees: 四川; pinyin: "Sìchuān" ) is 'n provinsie van die Volksrepubliek China. In 2010 het dit 'n bevolking van 80 418 200 gehad.

Die naam Sichuan beteken "Vier Riviere". Tot 14 Maart 1997 het die huidige stadprovinsie Chongqing onder Sichuan geval. Die drie voormalige prefekture (Fuling, Wanxian en Qianjiang) is onder die bestuur van Chongqing geplaas. Dit het 'n totaal van 30,2 miljoen mense gehad. Hierdie herorganisasie is uitgevoer om die weste van China beter te ontwikkel en om mense wat hul huise deur die Drie Klowe-dam-projek verloor het, huisvestiging te gee. Sichuan was voor die opdeling die provinsie in China met die grootste bevolking.

Op 12 Mei 2008 is die provinsie getref deur 'n baie ernstige aardbewing met die krag van 7.9 op die Richterskaal.

Hoewel die provinsie in die middel van China is, word Sichuan tradisioneel as deel van Suidwes-China beskou.

Die oostelike deel van die provinsie lê in die Rooi Bekken en is heeltemal omring deur hoë berge. Hierdie deel het 'n hoë bevolkingsdigtheid. Byna alle stede is hier en ongeveer honderd miljoen mense woon daar. Die Yangtze en 'n paar groot sytakke, soos die Min en die Jialing, is die belangrikste riviere. Die stad Chongqing is ook in die Rooi Bekken geleë.

Die groter westelike deel bestaan uit die oostelike bergreekse van die Himalajas. Die hoogste berg is die Gongga Shan (7590 meter). Hierdie deel word gereken onder die historiese Tibet.

In Sichuan is die Wolong natuurreservaat, want die groot panda beskerm wat met uitsterwing bedreig word. In Julie 2006 is dit op die Wêreld Erfenislys (kategorie natuurlike erfenis) geplaas. In die noorde van die provinsie is die Jiuzhaigou Nasionale Park (Nege Dorpsvallei), ook op die Wêreld Erfenislys geplaas.

Die bestuursindeling van Sichuan is as volg:

Sichuan is verdeel in agttien stadsprefekture en drie outonome prefekture.



</doc>
<doc id="74216" url="https://af.wikipedia.org/wiki?curid=74216" title="Hunan">
Hunan

Hunan (Chinees: 湖南; pinyin: "Húnán" ) is 'n provinsie van die Volksrepubliek China. In 2010 het die provinsie 'n bevolking van 65 683 722 mense gehad.



</doc>
<doc id="74217" url="https://af.wikipedia.org/wiki?curid=74217" title="Guizhou">
Guizhou

Guizhou (Chinees: 贵州; pinyin: "Guìzhōu" ; postal: "Kweichow") is 'n provinsie van die Volksrepubliek China. In 2010 het die provinsie 'n bevolking van 34 746 468 gehad.



</doc>
<doc id="74218" url="https://af.wikipedia.org/wiki?curid=74218" title="Hebei">
Hebei

Hebei (Chinees: 河北; pinyin: "Héběi" ) is 'n provinsie van die Volksrepubliek China in die streek Noord-China. In 2010 het die provinsie 'n bevolking van 71 854 202 gehad. Die hoofstad en grootste stad is Shijiazhuang.

Die een-karakter afkorting is "冀" (jì), vernoem na Ji Provinsie, 'n provinsie van die Han-dinastie (zhou) wat nou ingesluit is in suidelike Hebei. Die naam Hebei beteken letterlik "noord van die rivier", en verwys na sy posisie heel noord van die Geelrivier (Huang Hy 黄河).

Hebei is in 1928 gestig nadat die sentrale regering die provinsie Chihli (直隸) ontbind het; die naam beteken "Direk regeer (deur die Imperiale Hof)".

Die Beijing- en Tianjin-munisipaliteite, wat aan mekaar grens, is uit Hebei gekerf. Die provinsie grens aan Liaoning in die noordooste, Binne-Mongolië na die noorde, Shanxi in die weste, Henan in die suide en Shandong in die suidooste. Die Bohai-baai van die Geelsee is in die ooste. 'n Klein deel van Hebei, die Sanhe-eksklaaf, bestaan uit Sanhe, die outonome gebied Dachang Hui en Xianghe County, wat 'n eksklaaf geraak het van die res van die provinsie, en ingewig is tussen die munisipaliteite van Beijing en Tianjin.

'n Ander gebruikte naam vir Hebei is Yānzhào (燕趙), na die Yān- en Zhào-state wat gedurende die vroeë Chinese geskiedenis hier bestaan het.

Han-Chinese vorm met 96% die grootste etniese groep, gevolg deur Mantsjoes met 3%.



</doc>
<doc id="74219" url="https://af.wikipedia.org/wiki?curid=74219" title="Hubei">
Hubei

Hubei (Chinees: 湖北 ) is 'n provinsie van die Volksrepubliek China. In 2010 het die provinsie 'n bevolking van 57 237 740 gehad.



</doc>
<doc id="74225" url="https://af.wikipedia.org/wiki?curid=74225" title="Jean Pierre Pellissier">
Jean Pierre Pellissier

Eerw. Jean Pierre Pellissier (St. Aray, Grenoble, 28 September 1808 – Bethulie, Vrystaat, 11 Junie 1867) was 'n Franse sendeling in Suid-Afrika en die oupa van onder andere Mabel Jansen, Samuel Henri Pellissier en George Murray Pellissier. Hy is die stamvader van die Pellissier-familie in Suid-Afrika, van wie talle lede op verskeie gebiede in Suid-Afrika presteer het.

Pellissier was die seun van eenvoudige kleinboere in Frankryk en ontvang sy opleiding aan die Paryse Evangeliese Sending. Hy kom in 1831 in Suid-Afrika aan om hom aan te sluit by sy kollegas, S. Roland en J.L.P. Lemue, op Kuruman. Hulle het probeer om 'n sendingstasie te stig op Mosega naby die teenswoordige Zeerust, maar moes vlug voor Mzilikazi se soldate. Pellissier het toe 3 000 vlugtende Tswanas met hom saamgebring na Bethulie waar hy 'n sendingpos in Oktober 1831 stig.

Hy het 'n skool begin en sy vrou het naaldwerk onderrig. Hy was suksesvol in sy werk tot 1862 toe hoofman Lepui die sendinggrond verkoop het aan aanliggende boere en die dorp Bethulie gestig is. Baie van die bekeerlinge het na Lesotho verhuis, maar Pellissier het agtergebly om diegene wat nie saamgetrek het nie, te bedien asook dié wat by die boere in die omgewing gewerk het.

In 1833 is hy getroud met Martha Murray (Dublin, 23 Februarie 1814 – Bethulie, 17 Oktober 1887, 'n dogter van James Murray, een van die Iere wat saam met die 1820-setlaars in Suid-Afrika aangekom het. Van hulle kinders het 'n seun en drie dogters volwassenheid bereik.

Jean Pierre Pellissier en sy vrou het nege kinders gehad, maar net vier het volwassenheid bereik. Die meeste van die kinders wat jonk dood is, was die slagoffer van kinkhoes of witseerkeel. Die kinders was:




Adv. Mabel Jansen, SC, gewese voorsitter van die Pretoriase balieraad




</doc>
<doc id="74231" url="https://af.wikipedia.org/wiki?curid=74231" title="Jiangsu">
Jiangsu

Jiangsu is 'n provinsie van die Volksrepubliek China. In 2010 het die provinsie 'n bevolking van 78 659 903 gehad.



</doc>
<doc id="74232" url="https://af.wikipedia.org/wiki?curid=74232" title="Jiangxi">
Jiangxi

Jiangxi (Chinees: 江西; pinyin: "Jiāngxī" ) is 'n provinsie van die Volksrepubliek China. In 2010 het dit 'n bevolking van 44 567 475 gehad.



</doc>
<doc id="74233" url="https://af.wikipedia.org/wiki?curid=74233" title="Zhejiang">
Zhejiang

Zhejiang is 'n provinsie van die Volksrepubliek China. In 2010 het die provinsie 'n bevolking van 54 426 891 gehad.



</doc>
<doc id="74234" url="https://af.wikipedia.org/wiki?curid=74234" title="Alexander Mackenzie (ontdekkingsreisiger)">
Alexander Mackenzie (ontdekkingsreisiger)

Sir Alexander Mackenzie (of MacKenzie, in Skotse Gaelies: Alasdair MacCoinnich, * 1764, † 12 Maart 1820) was 'n Skotse pelshandelaar en ontdekkingsreisiger wat as eerste Europeër die ganse breedte van die Noord-Amerikaanse vasteland noord van Meksiko van oos na wes deurkruis en in 1793 die Stille Oseaan bereik het. Met sy ontdekkingsreis in die gebied van die huidige Kanada het Mackenzie die ekspedisie van Lewis en Clark met tien jaar voorgespring.

Die Kanadese pelshandel het van Alexander Mackenzie 'n welvarende man gemaak. In 1799 het hy na die Verenigde Koninkryk teruggekeer om 'n boek oor sy ontdekkingsreise te publiseer. Sy reisjoernaal het vinnig 'n blitsverkoper geword wat ook in Frans, Duits en Russies vertaal is. Mackenzie is op 27 Februarie 1802 tot die ridderstand verhef om Sir Alexander Mackenzie te word.

Mackenzie is in 1764 in Luskentyre-huis in Stornoway op Lewis, een van die eilande van die Buite-Hebride noord van Skotland gebore. Hy was die derde van vier kinders wat vir Kenneth 'Corc' Mackenzie (1731-1780), 'n handelaar en landeienaar wat op die plaas Melbost geboer het, en sy vrou Isabella MacIver gebore is. Kenneth Mackenzie was slegs veertien jaar oud toe hy as vaandrig gedien het om Stornoway tydens die Jakobiete-opstand in 1745 te beskerm. 

Die 1770's was 'n moeilike ekonomiese tyd op Lewis-eiland. Ná die afsterwe van sy vrou in 1774 het Kenneth Mackenzie besluit om by sy broer John in New York aan te sluit. Kenneth het sy twee susters en sy seun Alexander saamgeneem op sy seereis na Noord-Amerika, maar sy twee dogters in Skotland agtergelaat. Alexander se ouer broer Murdoch het destyds geneeskunde gestudeer en is volgens 'n familierekord later naby die kus van Halifax ter see vermis.

Net maande ná die Mackenzie-gesin se aankoms in New York het die Amerikaanse Onafhanklikheidsoorlog uitgebreek. Kenneth en John Mackenzie het hul militêre diens hervat en as luitenante by die "King's Royal Regiment" aangesluit wat deur Sir John Johnson te New York saamgestel. Die jonger Mackenzie is deur sy twee tantes versorg wat hom eers na Johnstown in die Mohawk-vallei saamgeneem het waar Sir Johnston groot landgoede besit het. 

In 1778 is hy te midde van oorlogswoelinge na die veilige Montreal gestuur waar hy skoolgegaan het. In 1779, een jaar voordat sy pa by Carleton-eiland in die huidige deelstaat New York skielik oorlede is, het Alexander Mackenzie daarin geslaag om deur "Finlay, Gregory & Co.", een van die invloedrykste pelshandelsondernemings in Montreal wat later deur Archibald Norman McLeod bestuur sou word, as leerjonge in diens geneem te word. In 1787 het die onderneming met een van sy mededingers, "North West Company", saamgesmelt.

Namens die "North West Company" het Mackenzie na die Athabasca-meer gereis om sy sakevennoot Peter Pond te vervang. Mackenzie was hier in 1788 een van die stigters van Fort Chipewyan, maar hy het veral interessante nuus van Pond ontvang - dat die plaaslike riviere volgens die Eerste Nasies in noord-westelike rigting sou vloei. Op 10 Julie 1789 het Mackenzie sy kanoereis op die Dene-rivier (wat tans sy naam dra) begin, hopende dat hy die Noordwestelike Deurvaart na die Stille Oseaan sou vind. 

Toe hy die Arktiese Oseaan op 14 Julie bereik het, het hy die rivier "Disappointment River" genoem - vermoedelik omdat dit, anders as wat hy verwag het, nie na die Cook Inlet in Alaska gevloei het nie. Ter ere van sy ontdekker is die rivier later hernoem tot "Mackenzie River".

In 1791 het Mackenzie na Groot-Brittanje teruggekeer om die wetenskaplike vooruitgang by die meting van lengtegrade en kaartvervaardiging te bestudeer. In die volgende jaar het hy weer na Kanada gereis en 'n hernieude poging onderneem om 'n roete na die Stille Oseaan te vind. Hy is vergesel deur twee inheemse gidse (waarvan een Cancre genoem is), sy neef Alexander MacKay, ses Kanadese voyageurs (Joseph Landry, Charles Ducette, François Beaulieux, Baptiste Bisson, François Courtois en Jacques Beauchamp) en 'n hond wat hulle net "Ons Hond" genoem het.

Mackenzie se groep het hul verkenningstog op 10 Oktober 1792 in Fort Chipewyan begin en verby die Pine-rivier na die Peace-rivier gereis. Hulle het verder na 'n vertakking van die Peace-rivier geroei waar hulle op 1 November aangekom en 'n fort gebou het om die wintermaande deur te bring. Dit sou later as Fort Fork bekend staan.

Mackenzie en sy groep het op 9 Mei 1793 vanaf Fort Fork vertrek en die Peace-rivierroete gevolg. Hulle het die Groot Waterskeiding ("Great Divide") oorgesteek en die boloop van die Fraser-rivier ontdek, maar is deur plaaslike bewoners gewaarsku dat die Fraser Canyon in die suide nie bevaarbaar was nie en bowendien deur vyandelike stamme bewoon was. Hulle is aangeraai om liewer 'n landroete ('n sogenaamde "grease trail") te volg wat langs die West Road-rivier rivierop, oor die Kusgebergte ("Coast Mountains") en rivieraf langs die Bella Coola-rivier na die see geloop het. Die groep het daardie advies gevolg en die kus van die Stille Oseaan naby Bella Coola by die North Bentinck Arm, 'n fjord in die huidige Brits-Kolombië, op 20 Julie 1793 bereik. Sodoende het Mackenzie die eerste gedokumenteerde transkontinentale reis deur Noord-Amerikaanse geweste noord van Meksiko voltooi.

Mackenzie was van plan om verder weswaarts te reis en die oop see te bereik, maar lede van die Heiltsuk-stam, een van die Eerste Nasies in die gebied, was vyandelik gesind teenoor die ontdekkingsreisiger en het die seeweg met hul oorlogskanoes versper. Mackenzie het 'n inskrif op 'n steen teen die oewer van die Dean-kanaal agtergelaat en in ooswaartse rigting teruggekeer. Vir die inskrif het hy 'n rooierige verf gebruik wat van vermiljoen en beervet gemaak is. Dit het gelees: ""Alex MacKenzie / from Canada / by land / 22 July 1793"" (in dié tyd was "Canada" nog 'n informele term wat gebruik is om na die voormalige Franse besittings in die huidige suide van die Kanadese provinsie Quebec te verwys). Landopmeters het later 'n permanente inskrif in die steen ingegraveer. Die plek maak tans deel uit van die Provinsiale Sir Alexander Mackenzie-park en is tot Nasionale Monument van Kanada verklaar.

In 1801 is die reisjoernale van sy ontdekkingstogte gepubliseer. Vir sy prestasies is Mackenzie in die volgende jaar tot die ridderstand verhef en het vervolgens tussen 1804 en 1808 as afgevaardigde in die Wetgewende Vergadering van Neder-Kanada gedien.

Mackenzie het in 1812 na die Verenigde Koninkryk teruggekeer om met die veertienjarige Geddes Mackenzie, erfgename van Avoch, te trou. Haar oupa, kaptein John Mackenzie van Leod-kasteel (die klein-kleinseun van George Mackenzie, 2de graaf van Seaforth), het die Avoch-landgoed met geld gekoop wat deur sy neef en swaer, admiraal George Geddes Mackenzie, vir hom agtergelaat is. Lady Mackenzie se vader was 'n neef van die pa van Sir George Simpson, goewerneur van die "Hudson's Bay Company".

Alexander en Geddes het afwisselend in Avoch en Londen gewoon. Uit die huwelik is in 1816 'n dogter gebore, en twee seuns het in 1818 en 1819 gevolg. Toe sy seuns gebore is, het Mackenzie se gesondheidstoestand al begin verswak. Die ontdekkingsreisiger het vermoedelik aan Bright se siekte gely. In Januarie 1820 het hy na Edinburg gereis om geneeskundige advies in te win. Op sy reis terug na Avoch is hy in Maart in 'n herberg langs die pad naby Dunkeld skielik oorlede en in die dorp Avoch in die Skotse Black Isle-streek begrawe.

Die reisjoernale van sy ontdekkingsreise, "Voyages from Montreal, on the river St. Laurence, through the continent of North America, to the Frozen and Pacific oceans; in the years, 1789 and 1793; with a preliminary account of the rise, progress, and present state of the fur trade of that country", is vir die eerste keer in 1801 in Londen gepubliseer, die redakteur was William Combe. 'n Tweede uitgawe met twee boekdele het in die volgende jaar verskyn. Daarnaas is ook uitgawes in New York en Philadelphia asook 'n Franse vertaling en twee Duitse uitgawes in 1802 gepubliseer. 'n Verkorte Russiese vertaling het in 1808 gevolg.


</doc>
<doc id="74239" url="https://af.wikipedia.org/wiki?curid=74239" title="Van Maanen se Ster">
Van Maanen se Ster

Van Maanen se Ster (van Maanen 2) is ’n witdwergster. Van die bekende witdwerge is dit die derde naaste aan die Son, ná Sirius B en Procyon B. Dit is die naaste losstaande witdwerg. Dit is in 1917 deur Adriaan van Maanen ontdek. Dit was die derde witdwerg bekend.

Van Maanen se Ster is 14,1 ligjare van die Son af in die sterrebeeld Visse, met ’n relatief hoë eiebeweging van 2,98″ jaarliks. Dit is te dof om met die blote oog te sien. Nes ander wit sterre is dit baie dig: sy massa is sowat 63% van die Son s'n, hoewel sy radius net 1% van die Son s’n is. Die ster se temperatuur is sowat 6 220 K, wat taamlik koel is vir ’n witdwerg, en dit bestaan sowat 3 miljard jaar al as ’n witdwerg.

Voordat dit ingeplof en ’n witdwerg geword het, het dit ’n massa van sowat 2,6 sonmassas gehad en het dit 9 × 10 jaar in die hoofreeks gebly. Dit is dus altesaam sowat 4,1 miljard jaar oud.

Die sterreklassifikasie van Van Maanen se ster is DZ8, waar die DZ aandui dit bevat elemente swaarder as helium, wat in sterrekunde metale genoem word. Dié metale kom vermoedelik van ’n liggaam wat om die ster gewentel het, soos ’n rotsagtige eksoplaneet.

Dit is steeds onseker of die ster ’n bruindwerg-metgesel het. In 2004 nog is die waarneming van so ’n ster in een dokument bevestig en in ’n ander ontken. In 2008 het waarnemings met die Spitzer-ruimteteleskoop daarop gedui dat daar waarskynlik nie ’n ster binne 1 200 AE is wat ’n massa van 4 Jupiter-massas of meer het nie.



</doc>
<doc id="74242" url="https://af.wikipedia.org/wiki?curid=74242" title="Nakuru">
Nakuru

Nakuru is die derde grootste stad in Kenia met sowat 300 000 inwoners. Die stad is in 1904 gestig.


</doc>
<doc id="74243" url="https://af.wikipedia.org/wiki?curid=74243" title="Gliese-katalogus">
Gliese-katalogus

Die Gliese-katalogus van nabygeleë sterre is ’n katalogus van sterre wat binne 25 parsek (81,54 ligjare) van die Aarde af lê.

In 1957 het die Duitse sterrekundige Wilhelm Gliese sy eerste sterkatalogus, die Gliese-katalogus van Nabygeleë Sterre, gepubliseer van byna duisend sterre binne 20 parsek (65 ligjare) van die Aarde af, saam met hul eienskappe en gerangskik volgens hul regte klimming. Die sterre het die voorvoegsel "GL NNN" gehad plus ’n nommer van 1-915.

Hy het in 1969 ’n aansienlik uitgebreide katalogus gepubliseer met bykomende sterre tot 22 parsek van die Aarde af. Daar was toe 1 529 sterre, wat "Gl NNN.NA" genoem is, genommer van 1.0 tot 915.0. Nuwe sterre wat nie in die oorspronklike katalogus voorgekom het nie, het nommers met punte gekry om hulle tussen die ander sterre in te pas sodat hulle hul oorspronklike volgorde volgens regte klimming kon behou.

’n Bylae wat in 1970 deur Richard van der Riet Woolley en sy vennote uitgegee is, het die afstand tot 25 parsek uitgebrei. Nommers van 9001-9850 is bygevoeg, asook die nou verouderde voorvoegsel "Wo". Dié sterre gebruik nou ook die voorvoegsel "GJ".

Gliese het ’n uitgebreide weergawe van die tweede uitgawe van die katalogus in 1979 gepubliseer in samewerking met Hartmut Jahreiß. Die gekombineerde katalogus is nou bekend as die Gliese–Jahreiß (GJ)-katalogus. Die sterre het die naam "GJ NNNN" gehad en is in twee tabelle ingedeel: die eerste tabel loop van 1000–1294 vir bevestigde nabygeleë sterre; tabel 2 was vir vermoedelike nabygeleë sterre, met nommers van 2001–2159. Ná die publikasie van laasgenoemde katalogus het al die sterre in die gekombineerde katalogus en die opvolgende byvoegsels die voorvoegsel "GJ" gekry.

In 1991 het Gliese sy derde katalogus (CNS3) gepubliseer, weer in samewerking met Jahreiß. Dit het nou 3 803 sterre bevat. Hoewel dit as "voorlopig" beskryf is, is dit die een wat vandag nog gebruik word. Die meeste van die sterre het ’n "GJ"-nommer gehad, maar daar was ook 1 388 sterre sonder nommers. Omdat daar geen "finale weergawe" van die katalogus verskyn het nie, is die sterre sonder nommers van 3001–4388 genommer. ’n Voorbeeld van ’n ster waarvoor een van hierdie nieamptelike name dikwels gebruik word, is GJ 3021.

Van die sterre is beter bekend onder die naam Gliese, soos Gliese 581 en Gliese 710.

Die mees onlangse, byna ten volle bygewerkte weergawe van die katalogusse is in 2010 gepubliseer. Dit bevat hersiene koördinate volgens die epog J2000 en kruisverwysings na 2MASS-bronne indien moontlik.

Die sterre in die Gliese-katalogus word dikwels bestudeer vanweë hul nabyheid aan die Aarde. Van die bekendste sterre en hul eksoplanete is:




</doc>
<doc id="74245" url="https://af.wikipedia.org/wiki?curid=74245" title="Wilhelm Gliese">
Wilhelm Gliese

Wilhelm Gliese (21 Junie 1915 – 12 Junie 1993) was ’n Duitse sterrekundige wat gespesialiseer het in die bestudering en katalogisering van nabygeleë sterre. 

Hy is gebore in Goldberg, nou Złotoryja in Silesië, Pole. Hy is as student aangemoedig om nabygeleë sterre te bestudeer, en hy het dit vir die res van sy lewe gedoen. Hy is veral bekend vir die Gliese-katalogus, ’n lys van sterre wat binne 25 parsek (81,54 ligjare) van die Aarde af lê.



</doc>
<doc id="74246" url="https://af.wikipedia.org/wiki?curid=74246" title="Malutiberge">
Malutiberge

Die Malutis is 'n bergreeks geleë in Lesotho en hoofsaaklik die sentrale deel van Suider-Afrika. Die Malutiberge vorm 'n deel van die uitgestrekte Drakensbergreeks wat vir etlike honderde kilometer oor Suid-Afrika strek.

Die reeks bestaan uit 'n hoë basalt plato, met 'n koel alpynse klimaat. Die hoogste punt, 3482 m hoog Thabana Ntlenyana, word in die noordoostelike hoek van die reeks aangetref. Dit is die hoogste bergpiek in Suider-Afrika, en die hoogste in Afrika suid van Kilimanjaro. Die 3291 m hoë Namahadipiek, die hoogste piek in die Vrystaat, is ook deel van die Malutireeks. Sneeu en ryp kom selfs in die somer voor op die hoogste pieke.



</doc>
<doc id="74247" url="https://af.wikipedia.org/wiki?curid=74247" title="Vega">
Vega

Vega is die helderste ster in die sterrebeeld Lier (Lyra) en die vyfde helderste ster in die lugruim. Dit is redelik naby: net 25 ligjare van die Aarde af. Sy Bayer-naam is Alpha Lyrae, afgekort as α Lyr.

Die ster is al deeglik deur sterrekundiges bestudeer en dit het daartoe gelei dat dit al "die belangrikste ster naas die Son" genoem is. Dit was omstreeks 12000 v.C. die noordelike poolster en sal dit omstreeks 13727 n.C. weer wees, wanneer sy deklinasie +86°14' sal wees. Vega was die eerste ster naas die Son wat gefotografeer is en die eerste waarvan die spektrum gemeet is. Dit was ook een van die eerste sterre waarvan die afstand gemeet is.

Vega is net sowat ’n tiende so oud soos die Son, maar omdat dit 2,1 keer so groot is, is sy verwagte leeftyd ook net ’n tiende van die Son s’n. Albei sterre is tans naby die middel van hul leeftyd. Vega het ongewoon min elemente met ’n hoër atoomgetal as dié van helium. Daar word vermoed dit is ’n veranderlike ster waarvan die magnitude effens kan wissel. Dit draai vinnig teen ’n spoed van 274 km/s by sy ewenaar. Dit veroorsaak dat die ewenaar uitbult en daarom wissel die temperatuur van plek tot plek, met ’n maksimum by die pole. Van die Aarde af sien ’n mens Vega uit die rigting van een van sy pole.

Gebaseer op die groot mate van infrarooilig wat uitgestraal word, lyk dit of daar ’n stofskyf om die ster is. Dit is waarskynlik die gevolg van botsings tussen voorwerpe in ’n gordel om Vega wat ooreenstem met die Kuiper-gordel in die Sonnestelsel. Onreëlmatighede in die skyf dui ook op die moontlike teenwoordigheid van minstens een eksoplaneet, waarskynlik so groot soos Jupiter, wat om Vega wentel.

Die ster se Bayer-naam is "Alpha Lyrae". Die eienaam, "Vega" (vroeër "Wega"), kom van die Arabiese "wāqi‘", "vallende" of "landende" via die frase "an-nasr al-wāqi‘", "die vallende arend". In 2016 het die Internasionale Astronomiese Unie se sternaamwerkgroep (WGSN) die naam "Vega" vir die ster goedgekeur. 



</doc>
<doc id="74248" url="https://af.wikipedia.org/wiki?curid=74248" title="Oshakati">
Oshakati

Oshakati is 'n dorp in die noorde van Namibië, in die distrik Osjana. Daar woon 36 541 mense in 2011. Die stad is gebruik as 'n basis deur die Suid-Afrikaanse Weermag tydens die Suid-Afrikaanse Grensoorlog en die Namibiese Onafhanklikheidsoorlog. In Februarie 1988 het 'n bom by die Eerste Nasionale Bank (finansiële instelling) in Oshakati ontplof waarin 27 mense dood en meer as 30 beseer is.



</doc>
<doc id="74249" url="https://af.wikipedia.org/wiki?curid=74249" title="Wapen van Nieu-Seeland">
Wapen van Nieu-Seeland

Die wapen van Nieu-Seeland is Nieu-Seeland se amptelike heraldiese simbool. Die oorspronklike wapen is in 1911 deur koning George V verleen en die huidige weergawe ​​is deur koningin Elizabeth II in 1956 voorgestel.

Tot 1911 het Nieu-Seeland die heraldiese wapen van die Verenigde Koninkryk gebruik. 'n wedstryd is gehou en 'n wenner was opgetel. In 1956 is die wapen tot sy huidige ontwerp verander.

Die wapen vertoon 'n skild met vier kwadrante wat verdeel word deur 'n sentrale lyn. Die eerste kwadrant vertoon die vier sterre op die vlag van Nieu-Seeland, die tweede kwadrant vertoon 'n goue vag, wat die land se landboubedryf verteenwordig, die derde vertoon 'n ​​gerf koring vir die landbou, en die vierde kwadrant vertoon gekruisde hamers vir mynbou. Die sentrale bleek vertoon drie galeie, wat Nieu-Seeland se maritieme natuur en die Cook-Straat verteenwordig. Die regte skildhouer is 'n Europese vrou wat die vlag van Nieu-Seeland hou, terwyl die linke skildhouer 'n Maori-vegter is, wat 'n "Taiaha" (vegwapen) hou en 'n "Kaitaka" (vlasmantel) dra. Die skild is bekroon deur die kroon van Sint Edward, wat die kroon van die monarg van Nieu-Seeland weerspieël. Die wapen word hieronder deur 'n silwer strook begrens, waarop die amptelike Engelse landsnaam "New Zealand" geskryf is, met twee varingsblare ná links en regs.


</doc>
<doc id="74250" url="https://af.wikipedia.org/wiki?curid=74250" title="İlham Əliyev">
İlham Əliyev

İlham Heydər oğlu Əliyev (dikwels ook Ilham Aliyev, * 6 Desember 1961 in Bakoe, Azerbeidjanse SSR, Sowjetunie) beklee sedert 31 Oktober 2003 die amp van president van Azerbeidjan. Hy fungeer daarnaas ook as voorsitter van die Nuwe Azerbeidjanse Party ("Yeni Azərbaycan Partiyası") en die Nasionale Olimpiese Komitee van Azerbeidjan.

Hy is die seun van Heydar Əliyev, die voormalige president wat dié amp tussen 1993 en 2003 beklee het.


</doc>
<doc id="74252" url="https://af.wikipedia.org/wiki?curid=74252" title="Zebediela">
Zebediela

Zebediela is 'n groep van nedersettings in Limpopo, Suid-Afrika. Dit is bekend vir sy produksie van sitrusvrugte.



</doc>
<doc id="74253" url="https://af.wikipedia.org/wiki?curid=74253" title="Hudson's Bay Company">
Hudson's Bay Company

Die Hudson's Bay Company (Frans: "Compagnie de la Baie d'Hudson"), kort HBC, of "The Bay" ("La Baie" in Frans) is die oudste handelsonderneming in Noord-Amerika en ook een van die oudstes ter wêreld. Die maatskappy het hom vir die grootste deel van sy geskiedenis op die pelshandel toegespits, maar is intussen met winkelkettings soos "Hudson's Bay" (vroeër "The Bay"), "Zellers", "Home Outfitters" en "Lord & Taylor" dwarsoor Kanada en die Verenigde State by die Noord-Amerikaanse kleinhandelbedryf betrokke. Die onderneming se huidige hoofkwartier is in die Simpson-toring, 'n wolkekrabber in Toronto, Ontario gesetel.

Die maatskappy is in 1670 in Engeland met 'n koninklike oktrooi as The Governor and Company of Adventurers of England trading into Hudson's Bay geïnkorporeer en het in dele van Noord-Amerika as 'n soort de facto-regering gefungeer voordat Europese state en later die Verenigde State aanspraak op hierdie gebiede gemaak het. Op een tydstip was dit die grootste landbesitter ter wêreld, waarby Rupert's Land sowat vyftien persent van die Noord-Amerikaanse oppervlakte beslaan het.

Eeue lank het die maatskappy vanuit sy hoofkwartier in York Factory, Manitoba in Hudsonbaai die pelshandel in die grootste deel van die Brits-oorheerste Noord-Amerika beheer. Tydens hulle verkenningstogte het sy pelshandelaars en -jagters in aanraking met baie groepe van die Eerste Nasies in aanraking gekom en vroeë verhoudings met hulle gesmee. Sy netwerk van handelsposte sou die basis vir die latere amptelike beheer in baie gebiede van Wes-Kanada en die Verenigde State gevorm. In die 19de eeu het sy uitgestrekte besittings die grootste komponent van die nuutgevormde Dominium van Kanada geword waarin die maatskappy die grootste privaat landeienaar was.

Met die agteruitgang van die pelshandel het die maatskappy sy belange herstruktureer om voortaan as handelsonderneming lewensnoodsaaklikhede aan setlaars in die Kanadese weste te verskaf. Die "Hudson's Bay Company" se argiewe, 'n versameling van baie van sy rekords en kaarte, is in Winnipeg, Manitoba geleë.

Nadat die maatskappy verskeie kere van eienaar gewissel het, is dit in Julie 2008 deur 'n Amerikaans-gebaseerde privaat beleggingsmaatskappy, "NRDC Equity Partners", oorgeneem. Hierdie onderneming was ook die eienaar van die afdelingswinkelketting "Lord & Taylor". Tussen 2008 en 2012 is HBC deur een van NRDC se eiendomsmaatskappye, "Hudson's Bay Trading Company", bestuur wat op 23 Januarie 2012 ontbind is. HBC word tans regstreeks deur NRDC bestuur en hou naas sy Kanadese dogtermaatskappye "Hudson's Bay", "Zellers" en "Home Outfitters" ook toesig oor "Lord & Taylor" se bedrywighede in die VSA.

In 2015 het HBC een van die grootste afdelingswinkelkettings in Duitsland, "Galeria Kaufhof", oorgeneem.


</doc>
<doc id="74255" url="https://af.wikipedia.org/wiki?curid=74255" title="Zen">
Zen

Zen is 'n skool of stroming van Mahayana-Boeddhisme wat in die 6de eeu in China as "Chán" ontwikkel het. Dit het suidwaarts na Vietnam, na Korea en ooswaarts na Japan versprei.

Die term "Zen" is afgelei van die Japannese uitspraak van die Middel-Chinese woord 禪 [dʑjen], in moderne Mandaryn: "Chán", wat op sy beurt van die Sanskriet-term "dhyāna" afgelei is en rofweg as "absorpsie" of "meditatiewe toestand" vertaal kan word..

Zen beklemtoon die fundamentele doel van geestelike verligting en regstreekse insig in die Boeddhistiese leerstellings. Sodoende word blote kennis van soetras en doktrines as minder belangrik geag en die voorkeur aan regstreekse kennis deur "zazen" (gedissiplineerde sittende meditasie) en interaksie met 'n bekwame meester en leraar gegee.

In die 9de eeu het Chinese meesters 'n nuwe leerstyl ontwikkel waarin paradoksale stories sentraal gestaan het wat in Japan "koan" genoem word. Leerders se aandag is op 'n moeilike intellektuele raaisel of 'n enkele woord gevestig waardeur hulle 'n soort geestelike verwekking sou beleef.

Japannese monnike het hierdie Chinese leerstellings omstreeks 1000 in hul eie land ingevoer, veral Dōgen Zenji (1200-1253), die stigter van die Soto-Zen-skool wat die belangrikheid van "zazen" vir geleidelike verligting beklemtoon het. 'n Ander skool, Rinzai-Zen, het die verligting of "satori" as 'n skielike ervaring beskou wat bewerkstellig kon word nadat 'n "koan" die gees van 'n leerder daarvoor toeganklik gemaak het.

Verligting word in Zen-Boeddhisme as 'n bron van diep innerlike vrede beskou wat eers bereik kan word nadat 'n mens slegte gewoontes en gevoelens te bowe gekom het. Sodra die gees wakker gemaak is, is dit volgens Zen 'n leë spieël wat alles op 'n volkome manier reflekteer sodat 'n verligte mens binne alle situasies in sy lewe gepas kan reageer.

Zen het gaandeweg 'n vaste bestanddeel van die Japannese kultuur en leefstyl geword wat onder meer na die kunslewe uitgestraal het. Boogskiet, blommerangskikking, tuinkuns, digkuns, kalligrafie en die teeseremonie gee uitdrukking aan die gees van Zen.


</doc>
<doc id="74256" url="https://af.wikipedia.org/wiki?curid=74256" title="Goble Park">
Goble Park

Goble Park is 'n stadion in Bethlehem, Vrystaat, Suid-Afrika. Dit is die tuiste van die Free State Stars en die Carara Kicks.


</doc>
<doc id="74257" url="https://af.wikipedia.org/wiki?curid=74257" title="Walvisjag in Suid-Afrika">
Walvisjag in Suid-Afrika

Die praktyk van walvisvangs in Suid-Afrika het aan die begin van die 19de eeu momentum gekry. In 1806 het 'n walvisfabriek op Bakeneiland in die eertydse Kaap de Goede Hoop geopen. In 1908 het landgebaseerde kommersiële walvisstasies in Suid-Afrika geopen, maar teen 1936 is die fasiliteite tot 'n enkele stasie in diens van die hele volk verminder. In die 1960's is besef dat Suid-Afrika se bevolkings van die rorkwal, en dan potvis en seiwalvis uitgeput begin raak, en is daar met die jag van die minkewalvis begin. Daar is voortgegaan om minkewalvisse te vang wat na die Durbanse walvisstasie geneem is (1968-1975). Walvisjag in Suid-Afrika het in 1979 tot 'n einde gekom toe die regering dit heeltemal verbied het. Daar was ook 'n walvisstasie in Plettenbergbaai.


</doc>
<doc id="74258" url="https://af.wikipedia.org/wiki?curid=74258" title="Instituto Federal da Bahia">
Instituto Federal da Bahia

Die Instituto Federal da Bahia is 'n universiteit geleë in Salvador da Bahia, Bahia, Brasilië.

Dit is op 2 Junie 1910 gestig.



</doc>
<doc id="74260" url="https://af.wikipedia.org/wiki?curid=74260" title="Universidade Federal do Recôncavo da Bahia">
Universidade Federal do Recôncavo da Bahia

Die Universiteit van Recôncavo da Bahia (Portugees: "Universidade Federal do Recôncavo da Bahia" of "UFRB") is 'n universiteit geleë in Cruz das Almas, Bahia, Brasilië.

Dit is op 3 Julie 2006 gestig. 



</doc>
<doc id="74264" url="https://af.wikipedia.org/wiki?curid=74264" title="Hipparcos">
Hipparcos

Hipparcos, ’n satelliet met die Hipparcos-katalogus en ander dataversamelings oor sterre, was ’n wetenskaplike sending van die Europese Ruimteagentskap (ESA) wat in 1989 gelanseer is en tot in 1993 inligting versamel het. Dit was die eerste ruimte-eksperiment wat gewy is aan presisie-astrometrie, die akkurate meting van die posisie van hemelliggame.

Dit stel sterrekundiges in staat om die eiebeweging en parallaks van sterre te meet en daardeur ook hul afstand en raaklynige snelheid. Dit, tesame met metings van ’n liggaam se radiale snelheid deur spektroskopie, is al die eienskappe wat nodig is om die beweging van sterre te bepaal. Die Hipparcos-katalogus, met inligting oor meer as 118 200 sterre, is in 1997 gepubliseer. Die minder noukeurige Tycho-katalogus met meer as ’n miljoen sterre is terselfdertyd gepubliseer en die verbeterde Tycho-2-katalogus met 2,5 miljoen sterre in 2000.

Die woord "Hipparcos" staan vir "High precision parallax collecting satellite" en is ook ’n verwysing na die Antieke Griekse sterrekundige Hipparchos van Nicea, die grondlegger van driehoeksmeting en samesteller van die eerste omvattende sterkatalogus van die Westerse wêreld.



</doc>
<doc id="74267" url="https://af.wikipedia.org/wiki?curid=74267" title="Henry Draper-katalogus">
Henry Draper-katalogus

Die Henry Draper-katalogus (HD) is ’n sterkatalogus wat tussen 1918 en 1924 gepubliseer is. Dit het aanvanklik die spektroskopiese klassifikasie van 225 300 sterre bevat. Dit is later uitgebrei met die HDE ("Henry Draper Extension"), wat tussen 1925 en 1936 gepubliseer is, met inligting oor nog 46 850 sterre en die HDEC ("Henry Draper Extension Charts"), wat tussen 1937 en 1949 gepubliseer is in die vorm van kaarte en met inligting oor nog 86 933 sterre. Altesaam 359 083 sterre is geklassifiseer.

Die oorspronklike HD-katalogus dek feitlik alle sterre in die lugruim tot met ’n skynbare fotografiese magnitude van sowat 9; in die latere katalogusse is dowwer sterre in sekere dele van die lugruim bygevoeg. Die katalogusse was deel van ’n poging om die spektrum van sterre te klassifiseer, en sterre se katalogusnommer word dikwels gebruik as hul naam, soos HD 10180 en HD 40307.

Die katalogusse is gratis beskikbaar by die VizieR-diens van die Centre de Données astronomiques de Strasbourg:


</doc>
<doc id="74270" url="https://af.wikipedia.org/wiki?curid=74270" title="Tycho-2-katalogus">
Tycho-2-katalogus

Die Tycho-2-katalogus is ’n astrometriese verwysingskatalogus van meer as 2,5 miljoen van die helderste sterre. Dit bevat die posisie, eiebeweging, en fotometriese data vir 2 539 913 van die helderste sterre in die Melkweg, waarvan sowat 5 000 met die blote oog sigbaar is. Dit is in 2000 gepubliseer.

Komponente van dubbelsterre met ’n afstand van mekaar van tot so min as 0,8 boogsekondes is ingesluit. Die katalogus dek 99% van sterre tot met ’n magnitude van 11 en 90% van sterre tot met ’n magnitude van 11,5. Die inligting is tussen 1989 en 1993 versamel deur die Hipparcos-satelliet van die Europese Ruimteagentskap.

Tycho-2 is ’n hersiene en verbeterde uitgawe van Tycho-1, wat inligting oor sowat ’n miljoen sterre bevat het en in 1997 gepubliseer is. Die data in die tweede katalogus is ook noukeuriger.




</doc>
<doc id="74271" url="https://af.wikipedia.org/wiki?curid=74271" title="Die Bubbles Schroeder storie">
Die Bubbles Schroeder storie

Die Bubbles Schroeder Storie is 'n Afrikaanse rolprent wat op 12 Junie 1961 vrygestel is. Die rolprent is aanvanklik deur die sensuurraad afgekeur. In 1961 laat hulle die rolprent toe, maar plaas 'n 18-jaar ouderdomsperk daarop. Teen 19 Junie 1961 het dit groot gehore by inryteaters getrek.

Die rolprent is 'n misdaaddrama.


Die rolprent handel oor die onopgeloste moord van ’n jong Afrikaanse meisie, Bubbles Schroeder. Sy was van Duitse agtergrond en het op Lichtenburg grootgeword. Sy verhuis op 18-jarige ouderdom na Johannesburg, waar sy kort daarna op 2 Augustus 1949 dood aangetref is. Die moord is wyd in die media gerapporteer, maar haar moordenaar is nooit gevind nie.



</doc>
<doc id="74272" url="https://af.wikipedia.org/wiki?curid=74272" title="Parallaks">
Parallaks

Parallaks is die verandering van die skynbare posisie van ’n voorwerp gesien vanuit twee verskillende gesigshoeke en word gemeet deur die hellingshoek tussen die twee gesigslyne te meet. Die term is afgelei van die Griekse woord παράλλαξις ("parallaksis"), wat "verandering" beteken. Nabygeleë voorwerpe het ’n groter parallaks as voorwerpe verder weg as dit uit twee verskillende gesigshoeke beskou word en parallaks kan dus gebruik word om afstand te bepaal.

Sterrekundiges gebruik die beginsel van parallaks om die afstand van hemelliggame soos die Son, maan en die sterre te meet (kyk ook Astrofisika). So het die Hipparcos-satelliet die parallaks van meer as 100 000 nabygeleë sterre gemeet. Dit verskaf ’n basis vir die meet van ander hemelliggame se afstand. Die term "parallaks" is hier die hellingshoek tussen twee verskillende gesigslyne na ’n ster. Die afstand van ’n ster is die omgekeerde van die parallaks. Die parallaks van Alpha Centauri is byvoorbeeld 0,76 en daarom is sy afstand 1 ÷ 0,76 = 1,316, of 1,32 parsek.

Parallaks beïnvloed ook optiese instrumente soos verkykers, mikroskope en tweelensreflekskameras wat uit effens verskillende gesigshoeke na ’n voorwerp kyk. ’n Eenvoudige voorbeeld van parallaks in die alledaagse lewe is die naald van ’n spoedmeter. As die bestuurder daarna kyk, kan die naald op byvoorbeeld presies 120 km/h lê, maar vir die voorste passasier, wat uit ’n ander hoek na die meter kyk, kan dit lyk of die naald ’n ander spoed aandui.

Baie diere, ook mense, het twee oë met oorvleuelende gesigsvelde wat parallaks gebruik om ’n persepsie van diepte te kry; die proses is bekend as stereopse. Sommige diere gebruik "bewegingsparallaks" deur te beweeg of die kop te beweeg om verskillende gesigshoeke te kry. ’n Duif (wat nie oorvleuelende sig het en dus nie van stereopse gebruik kan maak nie) beweeg hul koppe op en af om diepte te sien.



</doc>
<doc id="74274" url="https://af.wikipedia.org/wiki?curid=74274" title="Miike Snow">
Miike Snow

Miike Snow is 'n Sweedse musiekgroep wat in 2007 gestig is. Die groep bestaan uit Christian Karlsson en Pontus Winnberg van Bloodshy & Avant en die Amerikaanse sangeres Andrew Wyatt.



</doc>
<doc id="74277" url="https://af.wikipedia.org/wiki?curid=74277" title="Simbad">
Simbad

Simbad of SIMBAD is ’n sterrekundige databasis van voorwerpe buite die Sonnestelsel. Dit staan vir Set of Identifications, Measurements, and Bibliography for Astronomical Data. Die inligting word bewerk deur die Centre de données astronomiques de Strasbourg (CDS) in Straatsburg, Frankryk. 

Die databasis is geskep deur verskeie katalogusse te kombineer en die inligting aan te vul uit ander akademiese geskrifte. Dit is in 1981 die eerste aanlyn beskikbaar gestel. Die nuutste weergawe is in 2006 uitgereik; die databasis word nou in PostgreSQL gestoor en die sagteware is in Java geskryf.

Op 11 Oktober 2011 het Simbad inligting oor 5 446 342 voorwerpe gehad onder 15 224 536 verskillende name, met 257 763 bibliografiese verwysings en 8 313 370 bibliografiese aanhalings.

’n Asteroïde, 4692 SIMBAD is daarna genoem.



</doc>
<doc id="74278" url="https://af.wikipedia.org/wiki?curid=74278" title="Upper Canada Village">
Upper Canada Village

Upper Canada Village is 'n erfenispark en historiese opelugmuseum in die dorp Riverside naby Morrisburg in die Kanadese provinsie Ontario wat met 'n veertigtal geboue, waaronder meule, saagmeule en werkwinkels, die landelike lewe in Bo-Kanada omstreeks 1860 uitbeeld. Die erfenispark, wat deur die "St. Lawrence Parks Commission" bestuur word en in 1961 geopen is, sluit ook 'n monument ter nagedagtenis aan die Slag van Crysler's Farm in wat tydens die Anglo-Amerikaanse Oorlog van 1812 plaasgevind het. Die oorspronklike slagveld het in die water van die Sint-Laurens-waterweg verdwyn.

Die museum het sy ontstaan aan tegniese vooruitgang te danke. Toe boubedrywighede vir die Sint-Laurens-waterweg in 1958 begin het, sou tien dorpe in die gebied, wat as die Verlore Dorpe bekend gestaan het, in die water van die nuwe kanaal verdwyn. Daar is besluit om tientalle 18de en 19de eeuse geboue uit die nedersettings te bewaar en as deel van 'n erfenisprojek na die huidige museumterrein te verskuif. Ander geboue uit die Verlore Dorpe is in Ault Park herbou waar hulle deur die "Lost Villages Historical Society" bestuur word. Museumpersoneel van Upper Canada Village in historiese kostuums weef stowwe, bak brood, maak botter of verkoop kruideniersware en ander benodigdhede in historiese winkels.

In 2009 het die "St. Lawrence Parks Commission" die omstrede besluit geneem om die erfenispark te herstruktureer. 39 lede van die museumpersoneel, wat tydens historiese voorstellings onder meer as smede, wewers, meulenaars en kuipers opgetree het, is ontslaan.



</doc>
<doc id="74282" url="https://af.wikipedia.org/wiki?curid=74282" title="Heuning">
Heuning

Heuning is 'n soet voedsel wat deur heuningbye vervaardig word wat nektar versamel wat afkomstig is van blomme. Die soort heuning waarna mees algemeen verwys word, is dié heuning wat gemaak word deur die heuningby (in die "Apis"-genus), wat deur byeboere ingesamel word en deur mense verbruik word. Heuning word ook deur hommelbye, mokkabye en ander vliesvlerkige insekte vervaardig, maar die kwaliteit is gewoonlik laer en die eienskappe verskil van apisheuning.
Heuning is 'n soet stroop en kan as plaasvervanger vir suiker gebruik word. In die Bybel kom die eerste vermelding van heuning in Eksodus voor. Dit word algemeen met aangename dinge, soos die "land van melk en heuning", geassosieer.

Heuning is soet weens die mono-sakkariede fruktose en glukose, en die soetheid stem ooreen met dié van korrelsuiker. Die chemiese eienskappe maak dit geskik vir bakwerk. Meeste mikro-organismes groei nie in heuning nie en daarom sal heuning wat geseël is, nie maklik bederf nie. 

Die gebruik en produksie van heuning het 'n lang en veelsoortige geskiedenis. Heuningversameling is 'n antieke aktiwiteit. Mense het waarskynlik reeds 8 000 jaar gelede begin om heuning te versamel, soos aangedui word deur 'n skildery in 'n grot in Valencia, Spanje.

Heuning kan versamel word van wilde kolonies of van makgemaakte bye se korwe. Wilde bye se korwe word soms opgespoor met behulp van die heuningwyservoël. Die heuningkoek word eers uit die korf verwyder waarna die heuning dan onttrek word deur dit uit te pers of met ‘n heuningslingermasjien. 

Wanneer bye die korf verlaat, versamel hulle nektar wat ryk is aan suiker. Met hul terugkeer na die korf, word die heuning in hul “heuningmagies” opgeneem en herhaaldelik opgebring totdat dit gedeeltelik verteer is. Bye se verteringsensieme (invertase, amilase en diastase) en maagsuur begin om die sukrose te hidroliseer na ‘n mengsel van glukose en fruktose. Die bye werk as 'n groep saam tydens hierdie verteringsproses totdat die produk ‘n kwaliteit bereik waarteen dit gestoor kan word. Terwyl die produk se waterinhoud en natuurlike gis nog hoog is, word dit in die heuningkoekselle gestoor, maar nie verseël nie, aangesien die gis beheer moet word om te verhoed dat die suikers in die nuwe heuning begin fermenteer. Die korf se bye fladder hul vlerke voortdurend om lug te laat sirkuleer en die water uit die heuning te laat verdamp tot ‘n inhoudsmaat van 18% - dit verhoog die suikerkonsentrasie en verhoed dat die heuning fermenteer. Die bye bedek dan die selle met was om dit te seël. 

Die fisiese eienskappe van heuning verskil na gelang van die waterinhoud, die tipe flora wat gebruik is om die heuning te vervaardig, temperatuur en die verhouding tussen die suikers wat dit bevat. Vars heuning is 'n superversadigde vloeistof wat meer suiker bevat as wat in water kan oplos by die omgewingstemperatuur. Teen kamertemperatuur is heuning ‘n oorverkoelde vloeistof waarin die glukose sal afsak om soliede korrels te vorm. Dit vorm ‘n semi-soliede oplossing van afgesakte glukosekristalle in ‘n oplossing van fruktose en ander bestanddele.

Heuning bestaan uit sowat 200 verskillende bestanddele, afhangende van die soort. Die belangrikste bestanddele is vrugtesuiker (fruktose, 27 tot 44 %), druiwesuiker (22 tot 41 %) en water (omstreeks 18 %), naas ander suikersoorte, stuifmeel, mineraalstowwe, proteïene, ensieme, aminosure, vitamiene, kleur- en geurstowwe. Heuning kan vloeibaar of verroom (gekristalliseer) wees, afhangende van die verhouding van vrugte- en druiwesuiker, asook die verwerkings- en stoormetodes.

Heuning word gewoonlik in vloeibare vorm gebottel. Dit word egter ook in ander vorme verkoop en kan aan 'n verskeidenheid van verwerkingsmetodes onderwerp word. 

Hoë-kwaliteit heuning kan van ander onderskei word op grond van geur, smaak en dikte. Ryp, vars, hoë-kwaliteit heuning moet teen 20˚C van 'n mes afloop in 'n reguit stroom sonder om in kleiner druppeltjies op te breek.  Wanneer heuning geskink word moet dit klein, tydelike lagies vorm wat taamlik vinnig verdwyn en ‘n aanduider is van vloeitraagheid. As dit nie gebeur nie, is dit ‘n aanduiding van oormatige waterinhoud (meer as 20%) wat dit nie geskik maak vir lang-termyn preservering nie.

Gebottelde heuning moet as 'n suiwer, konsistente vloeistof vertoon en moet nie harde lagies vorm nie. Talle variëteite van heuning verander binne weke of 'n paar maande in 'n roomkleurige vastestof. Oorverhitting kan bepaal word met die "Schade"- of die "Phadebas"-metodes. 

'n Porsie van 100g heuning voorsien 304 kalorieë met geen noodsaaklike voedingstowwe nie. Dit is saamgestel uit 17% water en 82% koolhidrate en is laag in vet, dieëtvesel en proteïen.

As 'n mengsel van suikers en ander koolhidrate, is heuning hoofsaaklik fruktose (omtrent 38 – 55%) en glukose (omtrent 31%), met die oorblywende suikers wat maltose, sukrose en ander komplekse koolhidrate insluit. Heuning se glukemiese indeks wissel van 32 tot 78 afhangende van die variëteit. Die spesifieke samestelling, kleur, geur en smaak van enige lot heuning berus op die blomme waar die bye, wat die heuning gemaak het, gewei het.

Heuning bevat klein hoeveelhede van verbindings wat in voorlopige studies aangedui is om oor wondgenesingseienskappe te beskik, soos waterstofperoksied en metielglioksaal.

Voortgesette navorsing vind plaas na die medisinale gebruike van heuning, veral gesien in die lig van antimikrobiese weerstandigheid teen moderne antibiotika.

‘n Cochrane-oorsig kon geen bewyse vind ten gunste of teen die gebruik van heuning in die behandeling van chroniese hoes of akute hoes nie.  Vir die behandeling van kinders, het die studie bevind dat heuning moontlik meer help as wanneer geen behandeling toegepas word nie.

Daar is geen bewyse wat daarop dui dat die gebruik van heuning voordelig is om kanker te behandel nie.  Heuning kan egter nuttig wees om die newe-effekte van bestralingsterapie en chemoterapie te beheer.

Die gebruik van heuning word soms aanbeveel as ‘n behandeling vir seisoensverwante allergieë wat deur stuifmeel veroorsaak word. Daar bestaan egter nie voldoende wetenskaplike bewyse om hierdie aanspraak te ondersteun nie. Heuning word oor die algemeen nie as doeltreffend geag vir die behandeling van allergiese konjunktivitis nie.

Persone met 'n verswakte immuunsisteem behoort nie heuning te eet nie, weens die gevaar van bakteriële- of swaminfeksies. Daar is aanduidings dat heuning 'n effektiewe behandeling kan wees in sekere siektes en ander mediese toestande soos brandwonde en seerplekke. Daar is egter nog nie afdoende bewyse hiervoor gevind nie. 

Dit is oor die algemeen veilig om heuning te gebruik, maar daar kan potensieël ongunstige effekte of interaksies wees in kombinasie met oormatige gebruik, bestaande siekte toestande en ander medikasie of dwelms. 

Sommige blomme, soos asaleas en rhododendron, verleen giftige eienskappe aan die heuning, wat skadelik is vir mense, maar nie die bye beïnvloed nie. Dit veroorsaak 'n soortgelyke gevoel as hallusinogene, wat tot onvoorspelbare en onbeheersde gedrag lei.

Jong kinders kan voedselvergiftiging opdoen wanneer hulle heuning eet wat besmet is met" Clostridium botulinum" endospore.



</doc>
<doc id="74284" url="https://af.wikipedia.org/wiki?curid=74284" title="Lys van sterrekundige katalogusse">
Lys van sterrekundige katalogusse

Dié lys van sterrekundige katalogusse is ’n opsomming van katalogusse wat sterre of sterregroepe rangskik volgens ’n spesifieke eienskap, vorm, samestelling of ontdekkingsmetode. Dit word gewoonlik verbind met ’n spesifieke ondersoek of opname.




</doc>
<doc id="74287" url="https://af.wikipedia.org/wiki?curid=74287" title="Abell-katalogus">
Abell-katalogus

Die Abell-katalogus is ’n katalogus van 4 073 ryk sterrestelselswerms in die hele lugruim met ’n nominale rooiverskuiwing van "z" <= 0,2. Dit is ’n hersiene weergawe van George Abell se oorspronklike Noordelike Opname van 1958, wat net 2 712 swerms bevat het. Nog 1 361 swerms in die suidelike deel van die lugruim – die Suidelike Opname van 1989 – is bygevoeg.

Die oorspronklike katalogus van 2 712 sterrestelselswerms is in 1958 deur George O. Abell (1927–'83) gepubliseer. Hy het toe aan die Kaliforniese Instituut vir Tegnologie studeer. Die katalogus, wat deel was van Abell se Ph.D.-tesis, is opgestel deur die rooi 103a-E-plate van die Palomar-lugopname (POSS) te bestudeer; Abell was een van die belangrikste waarnemers daarvan.

Om in die katalogus opgeneem te word, moes ’n swerm aan vier kriteria voldoen:




Die swerms is gerangskik volgens toenemende regte klimming. Ekwatoriale koördinate (regte klimming en deklinasie) word aangegee vir die epog van 1855 en galaktiese koördinate vir 1900.

Die volgende is ook vir elke swerm aangedui:

Die 1958-katalogus het net die deel van die lugruim noord van deklinasie –27° gedek (dit was die oorspronklike grens van die POSS). Om daarvoor te vergoed is die katalogus later hersien en aangepas met die bykomende Suidelike Opname van sterrestelselswerms in dié deel van die suidelike lugruim wat voorheen nie gedek is nie.

Daarmee is nog 1 361 swerms bygevoeg. Die diep IIIa-J-plate van die Suidelike Lugopname (SSS) is daarvoor gebruik. Dié fotografiese plate is in die 1970's vanaf Australië geneem. Abell het in 1976 in Edinburg met sy nuwe opname begin. Daar het hy die hulp van Harold G. Corwin van die Universiteit van Edinburg ingeroep. Dié het aan die katalogus gewerk tot in 1981, toe hy by die universiteit weg is. ’n Voorlopige verslag is in 1983 voltooi, sowat ’n maand voor Abell se dood. Die katalogus is deur Ronald P. Olowin van die Universiteit van Oklahoma voltooi en in 1989 gepubliseer.

Die oorspronklike kriteria en klassifikasie is behou, hoewel die afstandsgroep ingedeel is volgens rooiverskuiwing eerder as magnitude. In die Suidelike Opname is Abell se oorspronklike naamgewing behou, met nommers van 2713 tot 4076. (Daar is drie gedupliseerde inskrywings: A3208 = A3207, A3833 = A3832 en A3897 = A2462.) Die ekwatoriale koördinate word aangegee vir die epog van 1950 en 2000, en die galaktiese koördinate is bereken van 1950 se ekwatoriale koördinate af.

Abell se oorspronklike, hersiene katalogus is in die 1989-dokument bygevoeg, asook die Abell-byvoegsel, ’n katalogus met nog 1 174 swerms van die Suidelike Opname wat te ver of te dof was om in die hoofkatalogus opgeneem te word.

Die standaardformaat wat vir Abell se sterrestelselswerms gebruik word, is Abell X, waar X = 1 tot 4076. Voorbeeld: Abell 1656.

Alternatiewe formate sluit in ABCG 1656; AC 1656; ACO 1656; A 1656 en A1656. Abell self het laasgenoemde verkies, maar in afgelope jare het ACO 1656 die verkose formaat geword onder professionele sterrekundiges en dit word aanbeveel deur die Centre de Données astronomiques de Strasbourg.

van die interessantse swerms in die Abell-katalogus is:

Sowat 10% van Abell se sterrestelselswerms met ’n rooiverskuiwing van "z" < 0,1 is nie regtig ryk swerms nie, maar eerder die gevolg van die superposisie van yler groepe. Interessant is dat die baie groot en ryk Virgo-sterrestelselswerm uit die katalogus gelaat is omdat dit te groot is om op een fotografiese plaat in te pas.



</doc>
<doc id="74288" url="https://af.wikipedia.org/wiki?curid=74288" title="George Abell">
George Abell

George Ogden Abell (1 Maart 1927 – 7 Oktober 1983) was ’n sterrekundige aan die Universiteit van Kalifornië in Los Angeles. Hy het die grade B.S. (1951), M.S. (1952) en Ph.D. (1957) aan die Kaliforniese Instituut vir Tegnologie verwerf. 

Hy is veral bekend vir die Abell-katalogus van ryk sterrestelselswerms wat hy vir sy Ph.D.-tesis saamgestel het uit inligting wat in die Palomar-lugopname versamel is. Hy het ook ontdek hoe die ligsterkte van ’n hemelliggaam gebruik kan word as afstandskaal. In 1966 het hy ’n lys van 86 planetêre newels saamgestel, met onder meer Abell 39.

Die Abell-katalogus is ’n byna volledige lys van meer as 4 000 sterrestelselswerms. Die oorspronklike lys is in 1958 gepubliseer met swerms in die noordelike lugruim en dit is later aangevul met swerms in die suidelike lugruim. Abell is dood voor dit in 1989 voltooi is in samewerking met Harold G. Corwin en Ronald P. Olowin.

Abell was ook die mede-ontdekker van die periodieke komeet 52P/Harrington-Abell. Saam met Peter Goldreich het hy korrek vasgestel dat planetêre newels om rooireusesterre wentel.

Die asteroïde 3449 Abell is na hom genoem, sowel as die George Abell-sterrewag in Engeland.



</doc>
<doc id="74289" url="https://af.wikipedia.org/wiki?curid=74289" title="Bedfordview">
Bedfordview

Bedfordview is 'n welvarende nedersetting aan die Oos-Rand, provinsie Gauteng, Suid-Afrika met 'n merendeels Engelssprekende blanke bevolking. Dit maak sedert 2000 deel uit van die Ekurhuleni Metropolitaanse Munisipaliteit. Bedfordview staan onder meer bekend vir die Eastgate-winkelsentrum, wat die grootste winkelsentrum in die Suidelike Halfrond was toe dit in 1979 geopen is.

Alhoewel die omgewing van Bedfordview al duisende jaar lank deur swartes bewoon is, het die gedokumenteerde geskiedenis van die gebied eers met die vestiging van blanke setlaars in die 19de eeu begin.

Die grootste deel van die huidige dorpsgebied is oorspronklik deur die plaas Elandsfontein beslaan en in die tyd van die Zuid-Afrikaansche Republiek (ZAR) as deel van die Potchefstroomdistrik bestuur. Op Bedfordview se wapen verskyn 'n eland met 'n fontein as verwysing na die dorp se vroeë geskiedenis.

Die Witwatersrandgoudrif het groot invloed op die latere geskiedenis van Bedfordview uitgeoefen. Elandsfontein is verkoop om die delfregte in die gebied te kry en later in kleiner plase en kleinhoewe opgedeel. Op baie van dié plase het afgetrede mynwerkers hulle gevestig. Die hele gebied het as "Geldenhuis Estates Smallholdings" bekend gestaan.

Een van hierdie plase was in besit van Sir George Herbert Farrar, 'n Randheer wat 'n belangrike rol by die beplanning van die Jameson-inval gespeel het – een van die hoofoorsake van die Tweede Vryheidsoorlog. Sy plaas, Bedford, is vernoem na Farrar se geboortestad Bedford in Engeland en was in die huidige voorstad St Andrews geleë, en dele daarvan kan steeds by die St Andrews-skool besigtig word. Die aanval is blykbaar in 'n klein huis naby die plaas beplan. Sir George is in Milnerlaan naby die skool in die dorp se enigste amptelike graf ter ruste gelê.

Gedurende die oorlog is berede Britse troepe in Bedfordview gestasioneer aan wie die plant van eikebome langs Van Buurenlaan toegeskryf word. Volgens 'n plaaslike legende is 'n Indiese radja, wat in die Britse magte gedien het, ná sy afsterwe in sy volle seremoniële kleding en met sy swaard, versier met juwele, êrens in Bedfordview begrawe.

Die naam "Bedfordview" is in 1926 as deel van 'n wedstryd gekies. 'n Meisie, wat dié kompetisie gewen het, het die uitsig vanaf die plaas Bedford geniet. "Bedford View" (twee woorde) is daarna amptelik geregistreer. Gaandeweg is die dorpsnaam vas geskryf.

Omstreeks 1932 was daar reeds 'n klein nedersetting met 'n openbare skool en 'n poskantoor. Die 1ste Bedfordview Padvinderstroep het sy deure op 26 Julie 1928 geopen. Maar die dorp het nog ernstige gesondheidsgevare ingehou. Rioolwater het vanaf Malvern-Oos Van Buuren-straat af gestroom, terwyl vark- en ander plase trekpleisters vir swerms vlieë was. Daar was planne om die gebied by 'n munisipaliteit in te sluit wat hierdie vraagstukke sou aanspreek. Inwoners is gevra of hulle liewer by Johannesburg of Germiston wou aansluit.

Die insluiting by 'n munisipalieit was egter aan tariewe en belasting gekoppel, en die bewoners het liewer hul eie gesondheidskomitee in die lewe geroep om omgewingsake te hanteer. Hieruit sou later die Bedfordview-dorpsraad ontwikkel.

Ná die algemene demokratiese verkiesing in 1994 was Bedfordview genoodsaak om met Germiston en Palm Ridge saam te smelt om die Groter Germiston-Oorgangsraad te vorm. Hierdie raad het later met ander nedersettings aan die Oos-Rand saamgesmelt om die Ekurhuleni Metropolitaanse Munisipaliteit te vorm. Naas Bedfordview maak die ou munisipaliteite Alberton, Benoni, Boksburg, Brakpan, Edenvale, Germiston, Kemptonpark, Nigel en Springs deel uit van die metropolitaanse munisipaliteit.


</doc>
<doc id="74291" url="https://af.wikipedia.org/wiki?curid=74291" title="Flamsteed-naam">
Flamsteed-naam

Die Flamsteed-naam van sterre stem ooreen met die Bayer-naam, maar syfers word gebruik in plaas van Griekse letters.

Elke ster het ’n syfer, gevolg deur die genitief van die Latynse naam van die sterrebeeld waarin dit lê. Daar is 2 554 sterre met Flamsteed-name.

Die nommers is aanvanklik toegeken volgens die sterre se regte klimming, maar vanweë die invloed van presessie is hulle nie meer heeltemal in die regte volgorde nie. Dié metode van naamgewing het die eerste keer voorgekom in John Flamsteed se "Historia Coelestis Britannica", wat in 1712 sonder sy toestemming gepubliseer is deur Edmond Halley en Isaac Newton. Die finale weergawe van die Flamsteed-katalogus is in 1725 ná sy dood gepubliseer sonder enige nommers.

Die Flamsteed-name het in die 18de eeu gewild geraak en word nou algemeen gebruik wanneer die ster nie ’n Bayer-naam het nie; wanneer daar egter wel ’n Bayer-naam is, word dié feitlik uitsluitlik gebruik. Voorbeelde van sterre waarvan die Flamsteed-naam gewoonlik gebruik word, is 51 Pegasi en 61 Cygni. Wanneer ’n Bayer-naam egter ’n ekstra letter het, word die Flamsteed-naam dikwels eerder gebruik, soos 55 Cancri in plaas van Rho-1 Cancri.

Die Flamsteed-katalogus bevat net sterre wat van Groot-Brittanje af sigbaar is en daarom het sterre in die verre suidelike lugruim nie Flamsteed-name nie. Nes in ander sterrekundige katalogusse is daar ’n paar foute: Flamsteed het Uranus in 1690 gesien, maar nie besef dit is ’n planeet nie. Dit is in sy katalogus opgeneem as ’n ster met die naam 34 Tauri.

Daar is 52 sterrebeelde wat hoofsaaklik Flamsteed-name gebruik:



</doc>
<doc id="74293" url="https://af.wikipedia.org/wiki?curid=74293" title="Bayer-naam">
Bayer-naam

Die Bayer-naam van ’n ster is ’n benamingstelsel waarmee sterre geïdentifiseer word met ’n Griekse letter gevolg deur die genitiewe vorm van die Latynse naam van die sterrebeeld waarin dit lê. Die oorspronklike lys van Bayer-name het 1 564 sterre bevat.

Die meeste van die helderste sterre het hul eerste sistematiese name in 1603 gekry van die Duitse sterrekundige Johann Bayer in sy steratlas "Uranometria" (genoem na Urania, die Griekse muse van sterrekunde, en Uranos, die Griekse god van die lug en hemel. Bayer het ’n Griekse kleinletter aan sterre toegeken, soos alpha (α), beta (β), gamma (γ) ens. plus die genitiewe Latynse naam van die sterrebeeld waarin dit lê. Die ster Aldebaran is byvoorbeeld α Tauri genoem (uitgespreek Alpha Tauri), wat beteken "Alpha van die Bul". (Die letters van die Griekse alfabet is in antieke tye as syfers gebruik en Bayer se stelsel kan dus beskou word as ’n numeringstelsel.)

’n Sterrebeeld kan 50 of meer sterre hê, maar die Griekse alfabet het net 24 letters en as hulle opgebruik was, het Bayer Latynse kleinletters begin gebruik, soos in s Carinae en d Centauri. As ’n sterrebeeld besonder baie sterre gehad het, het hy eindelik Latynse hoofletters begin gebruik, soos in G Scorpii en N Velorum.

Bayer het gewoonlik letters aan sterre toegeken volgens die skynbare helderheid, van die helderste tot die dofste ster in ’n spesifieke sterrebeeld. Die sterre is egter tradisioneel in net ses klasse ingedeel volgens hul magnitude en Bayer het dus eers al die sterre van die eerste magnitude gelys, dan die sterre van die tweede magnitude ens. Binne elke klas het hy nie sterre volgens helderheid geklassifiseer nie.

Hy het ook soms letters toegeken volgens ’n ster se posisie in die sterrebeeld, byvoorbeeld die noordelike, suidelike, oostelike of westelike deel daarvan.

Van die 88 moderne sterrebeelde is daar minstens 30 waarin Alpha nie die helderste ster is nie, en in vier van hulle is daar geen Alpha-ster nie. Laasgenoemde sluit in die Seile en die Agterdek, wat albei voorheen deel was van ’n groter sterrebeeld, Argo Navis. Laasgenoemde se Alpha-ster was Canopus, wat nou in die Kiel lê.

Die sterrebeeld Jagter (Orion) is ’n goeie voorbeeld van hoe Bayer se letterstelsel gewerk het. (Hoe laer die magnitude, hoe helderder is die ster.) Bayer het eers die twee sterre van die eerste magnitude, Betelgeuse and Rigel, name gegee: Alpha en Beta Orionis, met Betelgeuse (die skouer) voor Rigel (die voet), al is laasgenoemde soms helderder as die veranderlike ster Betelgeuse. Hy het toe die sterre van die tweede magnitude name gegee. Soos op die kaart gesien kan word, het hy ’n noord-na-suid-roete gevolg.

Soms het Bayer die eerste ster wat in die ooste opkom Alpha genoem, soos met Castor en Pollux in die sterrebeeld Tweeling. Hoewel Pollux helderder as Castor is, kom laasgenoemde eerste in die ooste op en is hy dus Alpha genoem.

Hoewel Eltanin die helderste ster in die Draak is, het Thuban die naam Alpha gekry omdat dit 4 000 jaar gelede die Noordpoolster was. Feitlik elke ander ster wat al ooit ’n Noordpoolster was, het die naam Alpha geky, insluitende Vega, Alderamin en Polaris.

Soms is daar geen spesifieke volgorde nie, soos in die Weegskaal en Boogskutter, waar letters lukraak toegeken is.

Daar is twee algemene maniere waarop die Bayer-name geskryf kan word. Die letter kan voluit geskryf word, soos in Alpha Canis Majoris of Beta Persei, of ’n Griekse kleinletter kan saam met die standaardafkorting van die sterrebeeld se naam geskryf word, soos in α CMa of β Per. Die twee metodes kan ook saam gebruik word (α Canis Majoris).



</doc>
<doc id="74294" url="https://af.wikipedia.org/wiki?curid=74294" title="Uranometria">
Uranometria

Uranometria is die kort titel van ’n steratlas deur Johann Bayer. Dit is in 1603 in Augsburg, Duitsland, gepubliseer deur Christophorus Mangus onder die titel "Uranometria : omnium asterismorum continens schemata, nova methodo delineata, aereis laminis expressa" ("Uranometria, wat kaarte bevat van al die sterrebeelde, geteken volgens ’n nuwe metode en gegraveer op koperplate").

Die atlas is genoem na Urania, die Griekse muse van sterrekunde, en Uranos, die Griekse god van die lug en hemel. ’n Letterlike vertaling van "Uranometria" is "meting van die lug" (nes geometrie, "geometria" in Grieks, letterlik beteken "meting van die aarde").

Dit was die eerste atlas wat die hele lugruim gedek het. Dit het 51 koperplate bevat. Die eerste 48 bladsye is van die 48 sterrebeelde van Ptolemaeus. Die 49ste bladsy stel 12 nuwe sterrebeelde bekend in die verre suidelike hemelruim wat onbekend was aan Ptolemaeus. Die laaste twee kaarte is hemelkaarte met die name "Synopsis coeli superioris borea" en "Synopsis coeli inferioris austrina", of rofweg "Oorsig van die noordelike halfrond" en "Oorsig van die suidelike halfrond".

Elke plaat sluit ’n ruitnet in waarmee die presiese posisie van elke ster bepaal kan word. Altesaam 1 200 sterre word aangegee. Elke sterrebeeld se sterre word aangedui op ’n gegraveerde beeld van dit waarna die sterrebeeld genoem is. Om ’n onbekende rede is baie van die menslike sterrebeelde se figure van agter af geteken, terwyl hulle tradisioneel uitgebeeld is met hul gesig na die aarde. Dit het tot taamlike verwarring gelei, aangesien baie sterre se name verwys na spesifieke liggaamsdele soos "regterskouer", wat verkeerd sou gewees het volgens "Uranometria" se illustrasies.

In die atlas is die Bayer-benamingstelsel ook ingestel. Dit word vandag steeds gebruik.

Die gegraveerde titelblad van "Uranometria" het ’n argitektuurmotief met die volle titel in die middel. Op voetstukke weerskante staan Atlas en Hercules. Inskrywings op die voetstukke lees ""Atlanti uetustiss astronom magistro"" ("Atlas, die eerste sterrekunde-onderwyser") en ""Herculi uetustiss astronom discipulo"" ("Hercules, die eerste sterrekundestudent"). Boaan die blad is nog figure. Links bo is Apollo, wat die son verpersoonlik. In die middel is die aardgodin Kibele met ’n kroon van sterre en twee leeus aan leibande. Regs bo is Diana, wat die maan verpersoonlik, met ’n kraag van sterre. Onder die titel is die Steenbok en daaronder ’n uitbeelding van Augsburg.



</doc>
<doc id="74295" url="https://af.wikipedia.org/wiki?curid=74295" title="Johann Bayer">
Johann Bayer

Johann Bayer (1572 – 7 Maart 1625) was ’n Duitse regsgeleerde en sterrekundige. Hy is in 1572 in Rain, Beiere, gebore. Twee dekades later het hy filosofie en regte in Ingolstadt studeer.

Bayer het ná sy studies in Augsburg as ’n regsgeleerde begin werk. Hy het verskeie belangstellings buite sy werk gehad, onder meer argeologie en wiskunde. Hy is egter veral bekend vir sy werk in sterrekunde, in besonder die bepaling van hemelliggame se posisie.

Bayer is die bekendste vir sy steratlas, "Uranometria", wat die eerste keer in 1603 in Augsburg gepubliseer is. Dit was die eerste atlas wat die hele lugruim gedek het. In die atlas is ’n nuwe benamingstelsel, die Bayer-name vir sterre, bekend gestel. Hy het ook 12 nuwe sterrebeelde in die atlas gelys wat onbekend was aan die Antieke Grieke en Romeine.

In 1612 het hy die regsadviseur van die Augsburgse stadsraad geword. Hy is in 1625 oorlede; hy het nooit getrou nie. Die krater Bayer op die maan is na hom genoem.



</doc>
<doc id="74296" url="https://af.wikipedia.org/wiki?curid=74296" title="John Flamsteed">
John Flamsteed

John Flamsteed (19 Augustus 1646 – 31 Desember 1719) was ’n Engelse sterrekundige en die eerste koninklike sterrekundige (Engels: Astronomer Royal). Hy het meer as 3 000 sterre aangeteken.

Flamsteed is in 1646 in Denby, Derbyshire, Engeland, gebore. In ’n tyd toe hy sy studies moes staak weens siekte, het hy ’n belangstelling ontwikkel in wiskunde en sterrekunde. Op 12 September 1662 het hy sy eerste gedeeltelike sonsverduistering gesien. Hy het ook verskeie boeke gelees wat sy belangstelling in verskeie aspekte van sterrekunde geprikkel het. In Augustus 1665 het hy op 19-jarige leeftyd sy eerste sterrekunde-artikel, "Mathematical Essays", geskryf oor die ontwerp, gebruik en bou van ’n sterrekundige hoekmeter.

Op 4 Maart 1675 is hy deur koning Karel II aangestel as die eerste koninklike sterrekundige. In Junie 1675 is die stigting van die koninklike Greenwich-sterrewag gelas. In Februarie 1676 het hy ’n fellow van die Royal Society geword en in Julie het hy in die sterrewag ingetrek, waar hy tot in 1684 gewoon het toe hy as priester in Burstow, Surrey, aangestel is. Hy was ’n priester en die koninklike sterrekundige tot met sy dood.

Flamsteed het die sonsverduisterings van 1666 en 1668 korrek bepaal. Hy was verantwoordelik vir die eerste bekende waarneming van die planeet Uranus, hoewel hy dit vir ’n ster aangesien en as "34 Tauri" in sy katalogus aangeteken het.

As koninklike sterrekundige het Flamsteed sowat 40 jaar bestee aan die bestudering van sterre vir sy katalogus, waarin die inskrywings in Tycho Brahe se lugatlas eindelik verdriedubbel is. Hy wou nie sy werk bekend stel met ongeverifieerde data nie en daarom het hy sy onvolledige rekords in Greenwich toegesluit. In 1712 het Isaac Newton, toe president van die Royal Society, en Edmund Halley die data verkry en ’n katalogus gepubliseer. Flamsteed het 300 van die 400 gedrukte eksemplare in die hande gekry en hulle verbrand.

In 1725 is Flamsteed se eie weergawe van die "Historia Coelestis Britannica" ná sy dood gepubliseer. Dit het ’n katalogus ingesluit met 2 935 sterre waarvan die gegewens akkurater was as in enige vorige werk. Dit is beskou as die eerste merkwaardige bydrae van die Greenwich-sterrewag en die numeriese Flamsteed-name vir sterre wat in daaropvolgende Franse weergawe verskyn het, word vandag steeds gebruik.

Die krater Flamsteed op die maan is na hom genoem, asook die asteroïde (4987) Flamsteed en verskeie skole en kolleges in Derbyshire.



</doc>
<doc id="74298" url="https://af.wikipedia.org/wiki?curid=74298" title="Bright Star Catalogue">
Bright Star Catalogue

Die Bright Star Catalogue, ook bekend as die Yale Catalog of Bright Stars, is ’n sterkatalogus wat al die sterre met ’n magnitude van 6,5 en hoër bevat – dit is min of meer al die sterre wat met die blote oog van die Aarde af gesien kan word.

Daar is 9 110 voorwerpe in die katalogus, waarvan 9 096 sterre is, 10 novas of supernovas en 4 nie-stellêre voorwerpe. Laasgenoemde is die bolswerms 47 Tucanae (HR 95) en NGC 2808 (HR 3671) en die oop swerms NGC 2281 (HR 2496) en Messier 67 (HR 3515). Die katalogus het ’n vasgestelde getal inskrywings, maar die data word bygewerk en dit bevat deesdae ’n groot seksie vir kommentaar oor die voorwerpe wat gereeld verbeter word sedert die eerste uitgawe van 1908. Die vyfde en nuutste uitgawe is dié van 1991.

Hoewel die afkorting van die katalogus BS of YBS is, word die letters HR vooraan sterre gebruik – na aanleiding van die katalogus se 1908-voorganger, die "Harvard Revised Photometry Catalogue" deur die Harvard-kollegesterrewag.

Die oorspronklike "Harvard Photometry" is in 1884 deur Edward Charles Pickering gepubliseer en het sowat 4 000 sterre bevat. Daarna het Pickering ’n groter steropname voorgestaan wat ook sterre van die suidelike hemelruim sou insluit en in 1908 is die "Revised Harvard Photometry" gepubliseer met sterre in albei halfronde. Die werk is toe deur John A. Parkhurst voortgesit tot in die 1920's.



</doc>
<doc id="74300" url="https://af.wikipedia.org/wiki?curid=74300" title="Alexander Mackenzie">
Alexander Mackenzie

Alexander Mackenzie (* 28 Januarie 1822; † 17 April 1892), 'n bouaannemer en koerantuitgewer, was die tweede premier van Kanada en het dié amp van 7 November 1873 tot 8 Oktober 1878 beklee.


</doc>
<doc id="74301" url="https://af.wikipedia.org/wiki?curid=74301" title="Jannie du Plessis">
Jannie du Plessis

Jannie du Plessis (* 16 November 1982, Bethlehem, Vrystaat) is ’n oud-Springbokrugbyspeler wat tot 2015 vir die Natalse Haaie in die Curriebeker en die Sharks in die Superrugbykompetisie op stut gespeel het.

Hy speel sy eerste toets vir die Springbokke teen Australië op 7 Julie 2007 in Sydney.

Hy het medies studeer aan die Universiteit van die Vrystaat en ’n dokter geword. Dit maak hom een van min rugbyspelers in die beroepsrugby-era wat ’n loopbaan buite die sport gehad het terwyl hy steeds ’n speler was.



</doc>
<doc id="74302" url="https://af.wikipedia.org/wiki?curid=74302" title="Gaffie du Toit">
Gaffie du Toit

Gaffie du Toit (* 24 Maart 1976, Kuilsrivier) is ’n uitgetrede Springbokrugbyspeler wat vir die Griekwas, Natalse Haaie, Westelike Provinsie, Vrystaat Cheetahs en die SWD Arende in die Curriebeker- en Vodacombekerreekse gespeel het. Hy het ook vir die Cats, Sharks, Stormers en Cheetahs in die Superrugbykompetisie uitgedraf.

Du Toit het in 1997 vir die Westelike Provinsie se o/21-span in die Curriebeker se o/21-reeks en vir die Universiteit Stellenbosch se eerste rugbyspan in die Supersport Klubkampioenskap gespeel. Hy is daarna na Griekwaland-Wes vanwaar hy ’n Springbok geword het. Hy het ook vir Natal, die Westelike Provinsie en die Vrystaat gespeel voordat hy sy loopbaan in 2006 in Frankryk voortgesit het om vir Stade Toulousain te speel.

In 2009 het hy na Suid-Afrika teruggekeer om vir die SWD Arende te speel. Du Toit het aan die einde van 2010 uit rugby getree.



</doc>
<doc id="74305" url="https://af.wikipedia.org/wiki?curid=74305" title="Sint Patricksdag">
Sint Patricksdag

Sint Patricksdag of die Sint Patrickfees (Engels: "Saint Patrick's Day"; Iers: "Lá Fhéile Pádraig") is 'n kulturele en godsdienstige feesdag wat op 17 Maart, die tradisionele sterfdag van Ierland se beskermheilige Sint Patrick (omstreeks 385-461), gehou word.

Sint Patrick is in die laat 4de eeu in die Romeinse provinsie Britannia gebore vanwaar hy in die ouderdom van 16 ontvoer en as slaaf na Ierland geneem is. Hy het daarin geslaag om te ontsnap, maar het in 432 na Ierland teruggekeer om die Iere tot die Christendom te bekeer. Ná 'n lewe van diens en toewyding, waartydens hy talle kloosters, kerke en skole op die eiland gevestig het, is hy op 17 Maart 461 oorlede.

Ná sy afsterwe het talle legendes rondom Sint Patrick begin groei. So is onder meer beweer dat hy alle slange uit Ierland verdryf het (slange is nie endemies aan die eiland nie) en die klawer gebruik het om die leerstelling van die Drie-enigheid te verduidelik. Sy sterfdag is in Ierland met kerkdienste en feeste herdenk.

Sint Patricksdag is in die vroeë 17de eeu tot feesdag verklaar en word deur die Rooms-Katolieke Kerk, die Anglikaanse Gemeenskap (veral die Kerk van Ierland), die Oosters-Ortodokse Kerk en Lutherse kerke waargeneem. Die fees herdenk Sint Patrick en die koms van die Christendom in Ierland, maar dit is ook die dag waarop die Ierse erfenis en kultuur en die Ierse volk in die algemeen gevier word.

Feesvierings sluit openbare optogte en feeste, "céilithe" (tradisionele Gaeliese byeenkomste met musiek en dans) en die dra van groen kleding of "shamrock" (jong klawerplante) in. Christene woon daarnaas ook kerkdienste by, en ter geleentheid van Sint Patricksdag word kerklike voorskrifte aangaande die vastyd voor die Paasfees tydelik opgehef – dit is ook die rede hoekom die feesdag tradisioneel met drankverbruik verbind word.

Sint Patricksdag is 'n openbare vakansiedag in die Republiek van Ierland, Noord-Ierland, Newfoundland en Labrador en Montserrat. Die fees word dwarsoor die wêreld ook deur Ierse gemeenskappe waargeneem, veral in Groot-Brittanje, Kanada, die Verenigde State, Australië, Nieu-Seeland en Argentinië waargeneem.


</doc>
<doc id="74312" url="https://af.wikipedia.org/wiki?curid=74312" title="Vlag van Ecuador">
Vlag van Ecuador

Die nasionale vlag van Ecuador is op 26 September 1860 amptelik in gebruik geneem. Die vlag vertoon drie horisontale bane in geel bo, blou in die middel en rooi onder met die land se wapenskild in die middel van die vlag. Die ontwerp van die huidige vlag is in 1900 gefinaliseer met die toevoeging van die wapenskild in die middel van die vlag. Voordat die geel, blou en rooi driekleur gebruik is, het Ecuador wit-en-blou vlae gebruik wat die sterre vir elk van die provinsies bevat het. Die ontwerp van die vlag is baie soortgelyk aan dié van Colombia en Venezuela wat ook voormalige samestellende gebiede van Groot-Colombia is. Al drie vlae is gebaseer op ’n voorstel van die Venezolaanse generaal Francisco de Midanda wat in 1811 deur Venezuela aanvaar is en later deur Groot-Colombia met ’n paar verstellings. Daar is ’n variant van die vlag wat geen wapenskild bevat nie en deur die koopvaardyvloot gebruik word. Hierdie vlag is presies dieselfde as dié van Colombia, maar Colombia gebruik ’n ander ontwerp vir sy koopvaardyvloot.

Die Ecuadoriaanse Nasionale Kommunikasiesekretariaat ("Secretaría Nacional de Comunicación") het in November 2009 regulasies uitgegee waarin die toepassing en verhoudinge van die nasionale vlag, wapenskild en ander nasionale simbole beskryf word.

Die nasionale vlag het ’n hoogte van 1,47 meter en ’n breedte van 2,2 meter in die verhouding 2:3. Die vlag is in drie horisontale gekleurde bane verdeel: ’n geel baan in die helfte van die vlag se hoogte, ’n blou baan in ’n kwart van die hoogte en ’n rooi baan in ’n kwart van die hoogte. Al drie bane strek oor die volle breedte van die vlag. In die middel van die vlag is die Ecuadoriaanse wapenskild waarvan die hoogte die helfte van dié van die vlag is. Die wapenskild is saamgestel uit ’n reghoek met die verhouding 10:12. Die nasionale vaandel het dieselfde ontwerp as dié van die nasionale vlag maar is vierkantig met ’n breedte en hoogte van 0,9 meter. Wanneer die vlag deur militêre eenhede gebruik word, mag letters met ’n deursnee van 55 sentimeter gebruik word. Die letters moet 4 cm in hoogte en 3 cm in breedte wees met goudkleurige Roman-lettertipe en geborduur met goue garing. Die enigste ander gereguleerde grootte is die lessenaarvlaggie (banderola), waar die vlag 200 mm hoog en 300 mm breed is. Wanneer die nasionale vlag vervaardig word moet die makers die maatskappynaam met die jaar van vervaardiging insluit deur ’n etiket van 20x10 mm aan die agterkant van die vlag, op die voering, aan te bring.

Francisco de Miranda is die persoon wat verantwoordelik is vir die skep van die geel-blou-rooi vlag van Groot-Colombia wat vandag deur Colombia, Ecuador en Venezuela gedeel word. Miranda het ten minste twee inspirasies vir sy vlag gelys. In ’n brief aan graaf Simon Romanowitsj Woronzof in 1792 sê Miranda dat die kleure gebaseer is op die teorie van primêre kleure wat deur die Duitse skrywer en filosoof Johann Wolfgang von Goethe gegee is. Miranda het ’n laataand-gesprek wat hy met Goethe tydens ’n feestelikheid in die winter van 1785 in Weimar gehad het, beskryf. Goethe was in so ’n mate bekoor deur Miranda se wedervaringe in die Amerikaanse Onafhanklikheidsoorlog en sy reise deur Europa en die Amerikas, dat hy aan Miranda gesê het “Jou lot is om in jou land ’n plek te skep waar die primêre kleure nie versteur is nie.” Miranda verduidelik in die brief wat Goethe bedoel het:

Nadat Miranda later sy vlag ontwerp het met hierdie gesprek as basis, het hy hom herinner dat hy ’n muurskildery deur Lazzaro Tavarone in die Palazzo Belimbau in Genua gesien het wat Christophorus Columbus afgebeeld het waar hy ’n soortgelyk gekleurde vlag ontrol in Veragua gedurende sy vierde reis.

In sy militêre dagboek gee Miranda ’n ander moontlike inspirasie vir sy vlag: die geel, blou en rooi van die vaandel val Hamburg se "Bürgerwache", wat hy ook gesien het tydens sy reise in Duitsland.

In 1801 se plan vir ’n weermag om Spaans-Amerika te bevry wat sonder sukses deur Miranda ingedien is by die Britse kabinet, het hy materiaal versoek vir “tien vlae waarvan die kleure rooi, blou en geel in drie sones sal wees.” Die eerste vlae is egter eers op 12 Maart 1806 in Jacmel, Haïti, gehys tydens Miranda se rampspoedige ekspedisie na Venezuela.

Die kleurskema word hieronder gelys:

Die kleure van die moderner Ecuadoriaanse vlag het ontstaan uit dié van die vlag van Groot-Colombia waarvan die hedendaagse Ecuador, Colombia en Venezuela deel was. Die kleure het die volgende betekenisse:

Nadat die gebied van Ecuador deur Sebastían de Benalcázar verower is, is die embleme van die Spaanse Ryk oor die nuutgestigte stad Quito vertoon.

Die eerste oproepe om onafhanklikheid van die Spaanse kroon het op 10 Augustus 1809 gekom waar ’n eenvoudige rooi vlag deur die rebelle vertoon is. Die onafhanklikheidsbeweging is in November 1812 aan die hand van die Spaanse offisier Juan Sámano verslaan. Op 9 Oktober 1820 is ’n nuwe vlag in blou-en-wit met vyf horisontale afwisselende bane en drie wit sterre in die middelste baan, is vir die eerste keer gehys. Die drie sterre stel Guayaquil, Portoviejo en Machala voor. Hierdie vlag is later deur die Guayas-provinsie aanvaar.

Met sy bewindsoorname twee dae na die Slag van Guyayaquil in September 1860 het Gabriel Garcia Moreno die geel, blou en rooi driekleur heringestel. Hierdie herinstelling op 26 September word jaarliks in Ecuador as Vlagdag gevier. Voor die herinstelling is ’n vertikale wit-blou-wit vlag gebruik. In die middel van die blou baan was drie sterre wat die aantal provinsies in Ecuador voorgestel het. Voordat hierdie vlag laat vaar is, was die hoogste aantal sterre was sewe. In 1900 is die vlag die definitiewe nasionale vaandel gemaak en is die wapenskild daarop geplaas vir gebruik deur die nasionale regering terwyl die vlag sonder die wapensmid vir gebruik deur die koopvaardyvloot gereserveer is.

Volgens "Registro Oficial No. 1272", ’n dekreet wat op 5 Desember 1900 as wet ingevoer is, is daar twee amptelike ontwerpe van die nasionale vlag. Artikel 2 het die nasionale vlag as die driekleur met die geel baan so hoog soos die rooi en blou baan saam gevestig. Artikel 3 het die nasionale vlag met die wapenskild daarop gevestig en dit word aanbeveel dat hierdie ontwerp deur die weermag, regeringskantore en diplomatieke agente buite Ecuador gebruik word. Hierdie wet het die vlag met die wapenskild as die staatsvlag gevestig maar nie die burgerlike samelewing verbied om dit te mag gebruik nie. Die enigste beperking word in artikel 6 vermeld waar die koopvaardyvloot beperk word tot gebruik van die vlag sonder die wapenskild. As gevolg hiervan is aanvaar dat hierdie vlag ook die burgerlike vlag is soos wat die gebruik in ander Suid-Amerikaanse lande soos Peru, Bolivië en Argentinië was. Anders as in Ecuador het verskeie van hierdie Suid-Amerikaanse lande hul burgers verbied om die nasionale vlag met die wapenskild te gebruik, of in die geval van Argentinië tot 1985, die vlag met die Meison in die middel. Peru en Bolivië perk steeds die gebruik van die staatsvlag in tot slegs regeringsinstellings en hou die eenvoudige vlag gereserveer vir nasionale feeste soos deur die wet voorgeskryf. Dit gebeur egter dikwels dat die vlag met die wapenskild dikwels in plek van die eenvoudige vlag gebruik word, veral wanneer dit belangrik is om onderskeid te tref met die vlag van Colombia. In die geval waar die Colombiaanse koopvaardyvloot op see is word ’n blou en rooi ovaal met ’n wit ster in die middel gebruik. Artikel 4 van die dekreet van 1900 verbied stadsrade om die nasionale vlag met die wapenskild te gebruik. ’n Spesiale vlag is geskep vir die gebruik van stadsrade: dit is ’n eenvoudige nasionale vlag met wit sterre in ’n sirkelpatroon in die middel van die blou baan. Daar is soveel sterre soos wat daar provinsies in Ecuador is. Die vlag is egter identies aan dié van Venezuela van 1950 tot 1930 en is soortgelyk aan die huidige vlag van Venezuela waar die sterre in ’n halfmaanpatroon is.

Die vlae van Colombia, Ecuador en Venezuela kan elkeen teruggetrek word na die vlag van die nasie Groot-Colombia (1819–1830), die kortstondige republiek wat die gebied van al drie lande beslaan het. Die vlag van Groot-Colombia is geïnspireer deur die vlag van die Eerste Republiek Venezuela, die eerste onafhanklike regering van daardie nasie. Die vlag van die Venezolaanse Republiek is geïnspireer die vlag wat vroeër deur generaal Francisco de Miranda geskep is in sy pogings om onafhanklikheid vir Venezuela te verkry. Hierdie vlag is in 1806 oor die hawe van La Vela in Santa Ana de Coro, Venezuela, vertoon.

Die vlae van Colombia, Ecuador en Venezuela gebruik al drie die geel, blou en rooi driekleur maar dit is waar die ooreenkomste eindig. In ’n dekreet wat in 1934 in Colombia uitgevaardig is, is die bane vasgestel in ’n verhouding van 2:1:1 en die vlag in ’n verhouding van 2:3, soortgelyk aan die huidige vlag van Ecuador. Die wapenskild word egter slegs gebruik op vlae wat deur regeringsamptenare of militêre magte gebruik word. Vir Venezuela was die basiese ontwerp om die drie bane gelyk in die vertikaal te hê, anders as dié van Ecuador en Colombia. Sedert 1863 het Venezuela egter besluit om hul vlag met wit sterre te versier in plaas van ’n wapenskild. Daar is egter die opsie om die Venezolaanse vlag met die wapenskild op te vertoon. In 2006 is hierdie vlag verander deur een ster by te voeg en die wapenskild effens te verander. Die posisie van die wapenskild op die Venezolaanse vlag verskil ook van dié van Ecuador en Colombia deur in die skildhoek te wees, in plaas van in die middel van die vlag.



</doc>
<doc id="74313" url="https://af.wikipedia.org/wiki?curid=74313" title="Moord in Kompartement 1001E">
Moord in Kompartement 1001E

Moord in Kompartement 1001E is 'n Afrikaanse rolprent wat op 7 Augustus 1961 vrygestel is. DIe rolprent is gebaseer op Mikro (die skuilnaam van Christoffel Hermanus Kühn) se speurverhaal "Kompartement 1001E" (ISBN 9789000030323).

Die rolprent is 'n misdaaddrama.


Die rolprent handel oor 'n kondukteur wat moorde op 'n trein pleeg.




</doc>
<doc id="74314" url="https://af.wikipedia.org/wiki?curid=74314" title="Pierre D. Botha">
Pierre D. Botha

Pierre D. Botha was 'n Suid-Afrikaanse regisseur wat vier Afrikaanse rolprente oor 'n periode van vyf jaar vrygestel het. Sy eerste rolprent, "Die Goddelose Stad" is in 1958 uitgereik, en sy laaste rolprent, "Die Reën Kom Weer" in 1963. Hy is veral bekend vir sy misdaadrolprent oor die lewe van Bubbles Schroeder.




</doc>
<doc id="74315" url="https://af.wikipedia.org/wiki?curid=74315" title="David Hattingh">
David Hattingh

David Hattingh was 'n Suid-Afrikaanse akteur.



</doc>
<doc id="74316" url="https://af.wikipedia.org/wiki?curid=74316" title="Die goddelose stad">
Die goddelose stad

Die Goddelose Stad is 'n Afrikaanse rolprent wat in 1958 vrygestel is.

Die rolprent is 'n drama.




</doc>
<doc id="74321" url="https://af.wikipedia.org/wiki?curid=74321" title="Ferney Park">
Ferney Park

Ferney Park is 'n sokkerstadion in Ballinamallard, Noord-Ierland. Dit is die tuisstadion van Ballinamallard United FC.


</doc>
<doc id="74322" url="https://af.wikipedia.org/wiki?curid=74322" title="Malin Åkerman">
Malin Åkerman

Malin Maria Åkerman (gebore 12 Mei 1978) is 'n Sweeds-Kanadese aktrise, model en sangeres.


</doc>
<doc id="74323" url="https://af.wikipedia.org/wiki?curid=74323" title="Ronnie Cooke">
Ronnie Cooke

Ronnie Cooke (gebore in Pretoria, 5 April 1984) is ’n Suid-Afrikaanse rugbyspeler wat vir die Luiperds, Griekwas en Oostelike Provinsie in die Curriebeker- en Vodacombekerreekse gespeel het en vir die Cheetahs en die Kings in die Superrugbykompetisie.

Cooke was ook ’n lid van die Suid-Afrikaanse span wat die 2005 Onder-21 Rugbywêreldbeker gewen het.


</doc>
<doc id="74325" url="https://af.wikipedia.org/wiki?curid=74325" title="Eddie Fredericks">
Eddie Fredericks

Eddie Fredericks (* 31 Desember 1977, Stellenbosch) is ’n Suid-Afrikaanse rugbyspeler wat vir die Westelike Provinsie, Griffons, Luiperds en Cheetahs in die Curriebeker- en Vodacombekerreekse gespeel het en vir die Bulls, Cats en Cheetahs in die Superrugbykompetisie.

Fredericks het in 1997 vir die Suid-Afrikaanse o/21-span gespeel in hul toer na Australië en het ook in 2003 vir Suid-Afrika se A-span gespeel. In 2004 en 2005 het hy vir die Suid-Afrikaanse Sewespan in Doebai, George en Nieu-Seeland gespeel.


</doc>
<doc id="74326" url="https://af.wikipedia.org/wiki?curid=74326" title="Avaí Futebol Clube">
Avaí Futebol Clube

Avaí Futebol Clube is 'n Brasiliaanse sokkerklub in die stad Florianópolis. Avaí is in 1902 gestig.



</doc>
<doc id="74327" url="https://af.wikipedia.org/wiki?curid=74327" title="Patrice Motsepe">
Patrice Motsepe

Patrice Tlhopane Motsepe (gebore op 28 Januarie 1962) is Suid-Afrikaanse sakeman en mynmagnaat. Hy is die stigter en uitvoerende voorsitter van "African Rainbow Minerals", 'n groot mynkorporasie. Hy is ook 'n uitvoerende beampte van ander mynmaatskappye in Suid-Afrika. Hy besit ook die sokkerklub Mamelodi Sundowns. In 2013 kondig hy aan dat hy "The Giving Pledge" onderteken het, en soos Warren Buffett en Bill Gates die helfte van sy rykdom aan liefdadigheid sal skenk.


</doc>
<doc id="74328" url="https://af.wikipedia.org/wiki?curid=74328" title="Myxus">
Myxus

Myxusis 'n genus van visse wat aan die familie Mugilidae behoort. Verskeie spesies hoort tot die genus maar slegs een kom in Suider-Afrika voor.

Spesies wat hoort tot die genus en voorkom in Suider-Afrika:

Van die ander spesies sluit in:




</doc>
<doc id="74329" url="https://af.wikipedia.org/wiki?curid=74329" title="Giscard Pieters">
Giscard Pieters

Giscard Pieters (* 25 Julie 1978) is ’n Suid-Afrikaanse rugbyspeler wat vir die Griffons, Pumas, Blou Bulle, Goue Leeus en Vrystaat Cheetahs in die Curriebeker- en Vodacombekerreekse gespeel het en vir die Bulls en die Cheetahs in die Superrugbykompetisie.

Pieters was tussen 2004 en 2006 in Engeland waar hy vir die Worcester Warriors in 2004-’05 en die Rotherham Titans in 2005-’06 uitgedraf het.

In 2009 het Pieters hom tot afrigting gewend en was hy betrokke by die Hoërskool Stellenberg se rugbyspanne. In 2013 was Pieters steeds by Stellenberg se rugby betrokke.



</doc>
<doc id="74330" url="https://af.wikipedia.org/wiki?curid=74330" title="Ryno van der Merwe">
Ryno van der Merwe

Ryno van der Merwe (* 17 Oktober 1978) is ’n Suid-Afrikaanse rugbyspeler wat vir die Griffons, Westelike Provinsie, Grens, Vrystaat Cheetahs en die SWD Arende in die Curriebeker- en Vodacombekerreekse gespeel het en vir die Cheetahs in die Superrugbykompetisie.

Hy was tussen 2003 en 2004 in Engeland waar hy vir die Rotherham Titans in 2005-’06 uitgedraf het.

Van der Merwe het in 2009 uitgetree. Hy is as kaptein van die SWD Arende in ’n Vodacombekerwedstryd teen die Luiperds beseer en het besluit om nie langer rugby te speel nie.



</doc>
<doc id="74331" url="https://af.wikipedia.org/wiki?curid=74331" title="Wickiana">
Wickiana

Die Wickiana deur Johann Jakob Wick van Zürich (1522–1588) is 'n versameling populêre enkel-vel drukstukke wat tussen 1560 en 1587 in 24 volumes versamel is. Dit is 'n belangrike bron van inligting oor die Reformasie tydperk in Switserland.

Wick het in Switserland geleef tydens die heersappy van Heinrich Bullinger, die nakomeling van Huldrych Zwingli. Hy het in Tübingen Teologie bestudeer, and was die pastoor van Witikon, by die stadshospitaal, en die "Predigerkirche". Daarna was hy kanunnik en tweede aartsdeken by die Grossmünster kerk.

Wick se dokumente is na sy dood in 1588 in die Grossmünster kloosterbiblioteek versamel. Hulle is in 1836 na die Zentralbibliothek Zürich geskuif. Die oorspronklike verameling is in 1925 tussen die biblioteek se manuskrip en vroeë drukstuk afdelings opgedeel. Die drukstukversameling bevat 429 drukstukke uit die oorspronklike Grossmünster versameling (PAS II 1 – 24) plus tien items wat later bygevoeg is (PAS II 25). Die manuskrip gedeelte het die biblioteekindekse Ms F 12–35. Die versameling is in 1997–2005 gedeeltelik in 'n faksimilee uitgawe met kommentaar uitgegee.




</doc>
<doc id="74336" url="https://af.wikipedia.org/wiki?curid=74336" title="Chimborazo">
Chimborazo

Chimborazo is 'n bergmassief en 'n dormante vulkaan in Suid-Amerika in die middel van Ecuador. Dit het 'n hoogte van 6268 meter en is die hoogste berg in Ecuador.

Die hoogste punt van die berg is die plek wat die verste van die middelpunt van die Aarde af is. Alhoewel Mount Everest hoër is, is Chimborazo weens die ronding om die ewenaar verder van die Aarde se kern af.


</doc>
<doc id="74337" url="https://af.wikipedia.org/wiki?curid=74337" title="Lys van naaste sterre">
Lys van naaste sterre

Hierdie lys van die naaste sterre bevat al die sterre en bruindwergsterre binne ’n afstand van 5 parsek (16,3 ligjare) van die Sonnestelsel af, gerangskik volgens toenemende afstand.

Benewens die Sonnestelsel is daar nog 55 stelsels van sterre wat sover bekend binne dié afstand lê. Die stelsels bevat altesaam 56 waterstofverbrandende sterre, 15 bruindwerge en 4 witdwerge. Ondanks hul relatiewe nabyheid aan die Aarde, het net nege van hulle ’n skynbare magnitude van minder as 6,5, wat beteken net sowat 13% van die voorwerpe kan met die blote oog gesien word. Benenewens die Son is daar net drie sterre van die eerste magnitude: Alpha Centauri, Sirius en Procyon. Al dié voorwerpe lê in die Lokale Borrel, ’n streek in die Orion-Cygnus-arm van die Melkweg.

Sterre op die lys hier onder wat met die blote oog van die Aarde af gesien kan word, se skynbare magnitude het ’n ligblou agtergrond. Die sterklas van die sterre en bruindwerge word volgens die kleur van hul spektraaltipe aangegee (die kleure is afgelei van konvensionele name vir die spektraaltipes en is nie die sterre se presiese sigbare kleur nie). Bruindwerge se name het ’n bruin agtergrond. Baie van hulle is nie volgens hul sigbarelig-spektrum (m) geklassifiseer nie, maar volgens hul infrarooi-magnitude (m). Van die parallakse en afstande is voorlopige waardes.

Ross 248, tans op ’n afstand van 10,3 ligjare, het ’n radiale snelheid van −81 km/s. In sowat 31 000 jaar kan dit vir verskeie millennia die naaste ster aan die Son wees met ’n afstand van 3,02 ligjare oor 36 000 jaar. Gliese 445, tans 17,6 ligjare van die Son af, het ’n radiale snelheid van −119 km/s. In sowat 40 000 years sal dit vir ’n paar duisend jaar die naaste ster wees.


</doc>
<doc id="74338" url="https://af.wikipedia.org/wiki?curid=74338" title="Abraj Al-Bait-toring">
Abraj Al-Bait-toring

Die Abraj Al-Bait-toring is 'n 120-verdieping hoë wolkekrabber in Mekka, Saoedi-Arabië. Met 'n hoogte van 601 meter is dit tans die hoogste gebou in Saoedi-Arabië. Konstruksie het in 2004 begin en die toring is in 2012 voltooi. Dit is die wêreld se tweede hoogste toring. Dit het ook die meeste vloeroppervlakte van enige struktuur ter wêreld.


</doc>
<doc id="74340" url="https://af.wikipedia.org/wiki?curid=74340" title="Falie Oelschig">
Falie Oelschig

Falie Oelschig (* 14 Januarie 1979, Bloemfontein) is ’n Suid-Afrikaanse rugbyspeler wat vir die Vrystaat, SWD Arende en Oostelike Provinsie uitgedraf het in die Curriebeker- en Vodacombekerreeks en vir die Stormers, Sharks en die Cheetahs in die Superrugbykompetisie.

Oelschig het die Suid-Afrikaanse o.19- en o.21-span gespeel en vir die Suid-Afrikaanse A-span in 2004. Hy het van 2008 tot 2011 vir die Franse klub Stade Français gespeel.


</doc>
<doc id="74341" url="https://af.wikipedia.org/wiki?curid=74341" title="Al Hamra-toring">
Al Hamra-toring

Die Al Hamra-toring is 'n 77-verdieping hoë wolkekrabber in Koeweit-stad, Koeweit. Met 'n hoogte van 412,6 meter is dit tans die hoogste gebou in Koeweit, en die 17de hoogste in die wêreld. Dit is ook die wêreld se hoogste beeldgevormde toring. Die gebou is in 2011 voltooi.



</doc>
<doc id="74345" url="https://af.wikipedia.org/wiki?curid=74345" title="Tussen-die-Riviere Wildreservaat">
Tussen-die-Riviere Wildreservaat

Tussen-die-Riviere is 'n wildreservaat wat ingewig lê tussen die Oranjerivier en die Caledonrivier in die Suid-Vrystaat van Suid-Afrika. Die reservaat is 10 km oos van die dorp Bethulie, wes van Smithfield en Aliwal-Noord, 22 000 hektaar groot en die ingangshek is by .

Dit is 'n maklik-bereikbare reservaat in 'n malaria-vrye gebied. Die reservaat verskaf nege grasbedekte self-sorg chalets vir toeriste wat tussen lae koppies geleë is, en vyf oornaghutte vir jagekspedisies.

Die reservaat beskik oor 'n groot verskeidenheid vrylopende wildsoorte: 

Duikers, 
steenbokke, 
rooihartbeeste, 
elande, 
Die reservaat beskik oor 120 km se grondpaaie as wildkykroetes en besoekers kom meestal vanaf omliggende streke, asook Colesberg en Bloemfontein.


</doc>
<doc id="74346" url="https://af.wikipedia.org/wiki?curid=74346" title="Twee Wêreldoorloë en Een Wêreldbeker">
Twee Wêreldoorloë en Een Wêreldbeker

Twee Wêreldoorloë en Een Wêreldbeker (Engelse: Two World Wars and One World Cup) is 'n sokkerlied geskep deur die ondersteuners van die Engelse nasionale sokkerspan. Dit verwys na Engeland se oorwinnings in die wêreldoorloë en die eindstryd van die 1996-sokkerwêreldbeker.


</doc>
<doc id="74347" url="https://af.wikipedia.org/wiki?curid=74347" title="Bevin Fortuin">
Bevin Fortuin

Bevin Fortuin (* 6 Februarie 1979, George) is ’n Suid-Afrikaanse rugbyspeler en voormalige Springbok. Hy het die SWD Arende en Vrystaat Cheetahs in die Curriebeker- en Vodacombekerreekse verteenwoordig en ook vir die Cheetahs in die Superrugbykompetisie uitgedraf. Fortuin het in twee toetse vir die Springbokke gespeel, een in 2006 en die volgende in 2007.

Fortuin was ook in die Southern Kings-span wat in 2009 teen die Britse en Ierse Leeus gespeel het.

In 2011 het Fortuin die politiek betree en homself as kandidaat vir die Demokratiese Alliansie in die Suid-Afrikaanse munisipale verkiesing van 2011 beskikbaar gestel.



</doc>
<doc id="74351" url="https://af.wikipedia.org/wiki?curid=74351" title="Barry Goodes">
Barry Goodes

Barry Goodes (* 3 April 1982, Welkom) is ’n Suid-Afrikaanse rugbyspeler. Hy het die Vrystaat Cheetahs, Goue Leeus en Griffons in die Curriebeker- en Vodacombekerreekse verteenwoordig en ook vir die Cats, Cheetahs en Lions in die Superrugbykompetisie uitgedraf.

Goodes is in 2006 in sy huis in Bloemfontein deur drie skurke oorval maar het nie ernstig seergekry nie. In 2007 is hy na Italië waar hy vir twee seisoene vir Veneziamestre gespeel het. Goodes is saam met Quintin Kruger en voormalige spanmaats Hendro Scholtz en Michael Horak betrokke by die afrigting van die Shimlas.


</doc>
<doc id="74352" url="https://af.wikipedia.org/wiki?curid=74352" title="Ollie le Roux">
Ollie le Roux

Ollie le Roux (* 5 Mei 1973, Fort Beaufort) is ’n Suid-Afrikaanse rugbyspeler en oud-Springbok. Hy het die Natalse Haaie en Vrystaat Cheetahs in die Curriebeker- en Vodacombekerreekse verteenwoordig en ook vir die Sharks, Cats en Cheetahs in die Superrugbykompetisie uitgedraf. Hy was ook deel van Suid-Afrika se span tydens die Rugbywêreldbeker 1999.

Toe hy op skool was het Le Roux provinsiale kleure gekry in rugby, waterpolo en muurbal. Hy het in 1991 gematrikuleer en vir die eerste keer in 1994 vir die Springbokke gespeel en het in totaal in 54 toetse uitgedraf. Hy is die jongste stut wat nóg vir die Springbokke gespeel het en hy is ook die Springbok wat die meeste wedstryde as reserwe begin het (43). Le Roux het op uitnodiging vir die Barbarians gespeel en in 2008 vir Leinster in die Heinekenbeker en die Magners-liga.

In 2011 het Le Roux hom as skrumkonsultant by die Griekwas aangesluit vir drie jaar. In 2012 het hy aan die Ysterman-kompetisie in Port Elizabeth deelgeneem en dit in 16 uur en 30 minute voltooi.

Buiten konsultasiewerk is Le Roux sedert sy uittrede ’n hoenderboer buite Bloemfontein met sy vrou Mariska en hul vier dogters Mia, Chloe, Donna en Lisa.



</doc>
<doc id="74353" url="https://af.wikipedia.org/wiki?curid=74353" title="Groot gordelakkedis">
Groot gordelakkedis

Die Groot gordelakkedis ("Cordylus giganteus") is die grootste spesie van gordelakkedisse. Dit is ook bekend as "ouvolk" in Afrikaanse gemeenskappe, "mbedhla" in Zoeloe en "patagaly" in Sotho. Engelse name vir die Groot gordelakkedis sluit in: "Giant Girdled Lizard", "sungazer", "giant spiny-tailed lizard" en "giant zonure". Anders as die ander rotsbewoner-lede van die Cordylidae-familie, woon die groot gordelakkedisse in selfgemaakte tonnels in die sanderige grond van grasvelde in die Noord-Vrystaat en Mpumalanga van Suid-Afrika. Hul ander benaming, "sonkykers", is afkomstig van hul gewoonte om voor hulle tonnels se ingange te sit en na die son te staar, terwyl hulle die son se hitte in hul liggame opneem.

Hulle is hoofsaaklik insekvreters en vang motte, skoenlappers en sprinkane; maar mag ook af en toe klein gewerweldes vreet. Hulle reproduseer slegs elke twee tot drie jaar, en slegs een of twee kleintjies word per broeisiklus grootgemaak. Ouvolk se grootste bedreiging is habitat-vernietiging a.g.v. landbou-aktiwiteite, en onwettige versamel vir troeteldier- en tradisionele medisyne-handel.

Volwassenes word 150 tot 180 mm lank van snoet tot anus. Die rug is geel tot donkerbruin van kleur en die flanke is geel. Mannetjies word uitgeken aan die teenwoordigheid van vergrote skubbe, bekend as generasiekliere, aan die voorpote.

Groot gordelakkedisse teel nie maklik in aanhouding nie, dus word wild-gevangde ouvolk uitgevoer na die VSA, Europa en Japan waar hulle astronomiese pryse behaal. Byna al hierdie diertjies word onwettig uit Suid-Afrika gesmokkel en het geen van die verlangde CITES-permitte om hulle in gevangenisskap aan te hou nie. Hulle is so hoogs-bedreig dat as iemand met een in sy besit gevang word sonder 'n permit, is die straf 'n boete van R100 000 of 10 jaar gevangenisstraf, of albei.



</doc>
<doc id="74356" url="https://af.wikipedia.org/wiki?curid=74356" title="Lys van gewone name van sterre">
Lys van gewone name van sterre

Hierdie lys van gewone name van sterre is in alfabetiese volgorde.




</doc>
<doc id="74357" url="https://af.wikipedia.org/wiki?curid=74357" title="Émile Nelligan">
Émile Nelligan

Émile Nelligan (* 24 Desember 1879; † 18 November 1941 in Montreal) was 'n Franssprekende Kanadese digter en aanhanger van die simbolisme. Sy werk toon invloede van Octave Crémazie, Louis-Honoré Fréchette, Charles Baudelaire, Paul Verlaine, Arthur Rimbaud, Georges Rodenbach, Maurice Rollinat en Edgar Allan Poe. Die fokus op kindheid, geestesversteuring, musiek, liefde en dood is herhalende motiewe in sy werk.

Nelligan is as die eerste seun uit die huwelik van David Nelligan, 'n Engelssprekende boorling van Dublin, Ierland wat in die ouderdom van twaalf jaar na Quebec geëmigreer het, en Émilie Amanda Hudon, 'n Franssprekende Québécoise uit Rimouski, gebore. Hy het twee jonger susters gehad, Béatrice en Gertrude.

Émile het gelukkige kinderjare beleef wat hy afwisselend in Montreal en in die somerhuis van sy ouers in Cacouna, Quebec deurgebring het. Dikwels het hy skool nie bygewoon nie en is dan deur sy ma onderrig. Vir die grootste deel van sy lewe het hy by sy gesin in Montreal gewoon.

In September 1893 het Nelligan sy opleiding in klassieke tale aan die "Collège de Montréal" begin, maar het sy basiese kursus in Latyn nie geslaag nie sodat hy dit in die volgende jaar nog eens moes bywoon. Toe het hy ook die kursus in sinsbou nie bemeester nie. Sy pa, 'n posinspekteur, het hom een jaar later saamgeneem sodat sy seun weer beheer oor sy lewe kon kry. Nelligan het sy klassieke studies in die lente van 1896 hervat, hierdie keer by die "Collège Sainte-Marie de Montréal".


</doc>
<doc id="74358" url="https://af.wikipedia.org/wiki?curid=74358" title="Queen Elizabeth Hotel">
Queen Elizabeth Hotel

Die Queen Elizabeth Hotel (Frans: "Le Reine Élizabeth"; amptelike Engelse naam: "Fairmont The Queen Elizabeth") is 'n luukse hotel in Montreal, Quebec, Kanada. Die hotel is in 900 René Lévesque Boulevard Ouest in die middestad van Montreal geleë en het 'n regstreekse toegang tot die hoofstasie en die Ondergrondse Montreal.

Die hotel is deur die spoorwegmaatskappy "Canadian National Railway (CN)" gebou en in 1958 voltooi, maar later aan "Canadian Pacific Hotels" (tans "Fairmont Hotels and Resorts") verkoop. Dit is die grootste hotel in die provinsie Quebec met 21 verdiepings en 1039 kamers, asook die hotelketting "Fairmont" se tweede grootste hotel in Kanada ná die "Royal York" in Toronto met 1365 kamers. 

Die hotel se naam was aanvanklik omstrede. Franssprekende nasionaliste wou dit ter ere van Montreal se stigter, Paul Chomedey de Maisonneuve, "Château Maisonneuve" noem. Die voorsitter van "CN", Donald Gordon, het egter daarop aangedring dat dit na die koningin vernoem moes word wat in 1952, toe die hotel nog in ontwerpfase was, onverwags die troon bestyg het. Die manlike lidwoord "le" in die Franse naam is ongewoon, maar dit het betrekking tot die hotel (die woord "hôtel" behoort in Frans tot die manlike geslag) en nie die koningin nie. 

Die "Queen Elizabeth" het van die begin af as 'n hotel bekend gestaan wat aan die hoogste eise van kieskeurige gaste kan voldoen. Dit het staatshoofde, internasionale sakeleiers en kunstenaars van wêreldfaam gehuisves, waaronder koningin Elizabeth II (vier keer) en Prins Philip, Hertog van Edinburg, die koningin-moeder, prins Charles, Fidel Castro (die eerste staatshoof wat die hotel besoek het), generaal Charles de Gaulle, prinses Gracia Patricia van Monaco, die vroeëre eerste minister van Indië, Indira Gandhi, Zhao Ziyang, Felipe van Spanje, Jacques Chirac, Nelson Mandela, die Dalai Lama, Michail Gorbatsjof, Jimmy Carter, Henry Kissinger, Perry Como, Joan Crawford, John Travolta, Michail Barisjnikof, Harry Belafonte, Louis Malle en George W. Bush.

Die hotel het wêreldwyd opslae gemaak toe John Lennon en Yoko Ono, wat toegang tot die Verenigde State geweier is, in kamer 1742 tussen 26 Mei en 2 Junie 1969 hul sogenaamde "Bed-in" gehou het. Op 1 Junie het André Perry in dié kamer John Lennon se eerste solo-enkelsnit, "Give Peace a Chance", opgeneem wat in die 1970's die himne van die Amerikaanse anti-oorlogsbeweging sou word.

Gedurende die politieke Oktoberkrisis van 1970 het die provinsiale regering van Quebec sy operatiewe hoofkwartier na die hotel verskuif. Die "Queen Elizabeth" het gedurende die wêreldtentoonstelling "Expo '67" vyftig van die sestig besoekende staatshoofde in luukse suites gehuisves en is as hoofkwartier vir die Olimpiese Somerspele 1976 gekies.

Die totale getal besoekers sedert die opening in 1958 beloop meer as 22 miljoen. Tussen 2016 en 2017 is die hotel omvattend gerestoureer.


</doc>
<doc id="74359" url="https://af.wikipedia.org/wiki?curid=74359" title="Abruzze">
Abruzze

Abruzze (Italiaans: Abruzzo) is 'n streek in Sentraal-Italië. Abruzze grens in die noorde aan Marke, in die weste en suidweste aan Latium en in die weste aan die Adriatiese See. Die streek beslaan 13 595 km² en het ongeveer 6 miljoen inwoners in 2004 gehad.

Die streek se hoofstad is L'Aquila.

Die streek word in vyf provinsies opgedeel:


</doc>
<doc id="74360" url="https://af.wikipedia.org/wiki?curid=74360" title="Emilia-Romagna">
Emilia-Romagna

Emilia-Romagna (Italiaans: Emilia-Romagna) is 'n administratiewe streek in Noord-Italië. Die streek beslaan 22 446 km² met 'n bevolking van ongeveer 4,46 miljoen (soos op 1 Januarie 2019). Die streek is 'n sentrum vir kultuur in Italië. Dit bevat Renaissance stede, museums, kunswerke, en ander voorwerpe van die Renaissance-tydperk. Die streek is ook die tuiste van motorvervaardigers soos Ferrari, Lamborghini en Maserati.

Die streek se hoofstad is Bologna.

Die streek word in vyf provinsies opgedeel:


</doc>
<doc id="74361" url="https://af.wikipedia.org/wiki?curid=74361" title="Tiaan Liebenberg">
Tiaan Liebenberg

Tiaan Liebenberg (* 18 Desember 1981, Kimberley) is ’n Suid-Afrikaanse Springbokrugbyspeler. Hy het die Griekwas in die Curriebeker- en Vodacombekerreekse verteenwoordig en speel tans vir die Westelike Provinsie. Hy het ook vir die Cheetahs en Stormers in die Superrugbykompetisie uitgedraf.

Liebenberg het sy internasionale debuut in 2007 gemaak toe hy vir die Springbokke teen die Barbarians in Londen gespeel het. Sy eerste toets was egter eers as plaasvervanger op 8 September 2012 toe die Springbokke teen Australië in Perth gespeel het.



</doc>
