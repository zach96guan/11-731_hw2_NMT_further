<doc id="76123" url="https://af.wikipedia.org/wiki?curid=76123" title="Vrouesendingbond">
Vrouesendingbond

Die Vrouesendingbond was 'n Afrikaanse vrouevereniging wat amptelik van 21 Maart 1890 af in Kaapland, mettertyd in al vier die destydse provinsies van Suid-Afrika asook uiteindelik in Suidwes-Afrika (1970) en Rhodesië (1957, as die Midde-Afrikaanse Sendingvereniging) takke gestig het wat vrouelidmate van die Nederduitse Gereformeerde Kerk die geleentheid gebied het om by die sending betrokke te raak, nie alleen op die Afrika-vasteland nie, maar ook wêreldwyd. Ná byna 'n eeu van prysenswaardige diens is die vereniging in 1983 ontbind en het lede deel geword van die NG Kerk se Vroueaksie, later genoem Vrouediens. 'n Mannesendingbond is in 1908 gestig, terwyl daar uit die Vrouesendingbond 'n Medesendingarbeidsters vir jonger vroue ontstaan het en 'n Kinderkrans vir die jeug.

Die sendingwerk van die NG Kerk in Suid-Afrika is so oud soos die sogenaamde volksplanting. In sy bekende gebed het Jan van Riebeeck die begeerte uitgespreek dat die Europese volksplanting die middel in die hand van God sal wees om die evangelie aan die "heidense" inboorlinge van die land te bring. Spoedig het Willem Bearentz Wylant, die sieketrooster, pogings aangewend om die slawe en ook die Khoi onder die invloed van die evangelie te bring. Volgens sy verslae was daar weinig sukses en dit was ook die klag van sy opvolgers gedurende die tweede helfte van die 17de eeu.

Terwyl ds. Petrus Kalden in 1703 skryf dat daar tog bekeringe was en dat meer as honderd hulle laat doop het, stuur ds. A. Beck die wanhoopsklag na Holland dat, veral wat die Khoi betref, "alle menslike pogings blyk te faal". Onder die nageslag van die Geuse en Hugenote was daar baie wat hulle die lot van die ongelukkiges aangetrek het en dit hulle plig geag het om hulle in die Woord van God te onderrig. Dikwels het slawe en inboorlinge die huisgodsdiens saans gereeld bygewoon en Sondae 'n godsdiensoefening wat spesiaal vir hulle gereël is.

Gevolglik is daar teen die einde van die 18de eeu byvoorbeeld in die gemeente Tulbagh, toe nog Roodezand genoem, sowat duisend heidene in die Christelike godsdiens onderrig, in die Bokkeveld 317, en dat wyd versprei op plekke soos die Roggeveld, Vier en twintig Riviere, Olifantsrivier, die Sederberge en elders boerehuisgesinne getrou sendingwerk gedoen het. Die koms na Suid-Afrika van eerw. Georg Schmidt, die Morawiese sendeling, in 1737 en die seën wat daar op sy werk en dié van sy opvolgers gerus het, asook die besielende voorbeeld en prediking van sendingyweraars soos ds. Helperus Ritzema van Lier van Kaapstad en ds. M.C. Vos van Tulbagh teen die einde van die 18de eeu het baie daartoe bygedra dat soveel sendingywer indertyd onder die lidmate van die NG Kerk geopenbaar is.

Dr. Abraham Faure, 'n bekende kerkleier, het in 1823 geskryf: "Dat meer nie gedoen is nie, is alleen aan die gebrek aan middele en nie aan die gebrek aan goeie wil te wyte nie." Dit kon tereg gesê word van 'n kerk wat 150 jaar ná die begin van die volksplanting slegs uit sewe gemeentes bestaan het en by die herdenking van die 200-jarige bestaan uit 50 gemeentes wat in sewe ringe verdeel was. "Hoeveel groter," kla dr. Faure, "sou hierdie getal nie gewees het nie as daar altyd leraars vir die aangroeiende gemeentes verkrygbaar was, en as daar genoeg geld te vind was om vir hulle opleiding behoorlik te kon sorg."

Daarom is dit geen wonder nie dat die sendelinge van genootskappe soos die Londense Sendinggenootskap, die Rynse, Morawiese en andere in daardie tyd met oop arms ontvang is en aan hulle baie hulp verleen is. Sommige van die bloeiende sendingwerkkringe, soos dié op Stellenbosch en Worcester, is aan die Rynse Genootskap oorhandig omdat die NG Kerk nie die nodige geestelike werkkragte gehad het nie. Sommige van die sendelinge van die oorsese genootskappe het sendelinge van die NG Kerk en in etlike gevalle leraars van die Moederkerk geword.

Ander genootskappe het gevolg, byvoorbeeld die Wesleyaanse in 1811 waarvan eerw. Barnabas Shaw die baanbreker was; die Glasgow-sendinggenootskap wat dr. John Ross en mnr. John Benning uitgestuur het en wat in 1824 die Oos-Kaapse sendingstasie Lovedale gestig het; die Evangeliese Sendinggenootskap van Parys volg met die sendelinge Isaac Tisseux en Jean Pierre Pellissier. In 1829 stuur die Rynse Genootskap vier geordendes en vier jaar later maak die Berlynse Genootskap ook sy verskyning. Hierdie genootskappe is byna almal gebore uit geestelike herlewings in Europa.

Toe inwoners van die Kaapkolonie hoor van die ontwaking op sendinggebied in Holland en Engeland, het die begeerte ontstaan om hier ook 'n sendinggenootskap in die lewe te roep. So het die Zuid-Afrikaansche Zending Genootschap in 1799 in Kaapstad ontstaan. Die sendinggeesdrif was so aansteeklik dat vertakkinge elders gestig is. Hierdie "Genootskappe" of "Gestigte" was 'n groot stap voorwaarts op sendinggebied. Ook die sinode van 1857 was vir die sending van die allergrootste belang. 'n Klein kommissie, deur 'n vorige sinode aangestel, moes 'n sendingverslag uitbring.

Dit was 'n mistroostige rapport wat getuig het van "gebrek aan mag, middele en geleenthede. 'n Gees van mismoedigheid wou op die vergadering toesak, maar vier jong leraars het na vore getree en die sinode tot nuwe ywer aangespoor. Hulle was ds. P.K. Albertyn van Caledon, ds. N.J. Hofmeyr van Calvinia, ds. J.H. Neethling van Prins Albert en dr. Andrew Murray van Bloemfontein, manne van visie en besliste oortuigings. Hulle het aanbeveel dat sendingwerk in die binneland sowel as in die buiteland onderneem moes word.

Wat die binneland betref, word aan al die gemeentes opgedra om na vermoë te sorg vir die behoeftes van die heidene in hulle midde; en met betrekking tot die buiteland is die gevoele „dat werk met krag aangepak moet word onder een of meer van die volkstamme wat rondom ons woon, liefs waar die evangelie nog nooit gepreek is nie en as dit kan wees op die grens van die gemeente Lydenburg". Twee sinodale kollektes vir die binneland en buiteland is verder aanbeveel. Die verslag het geesdrif opgewek en die aanbevelings is goedgekeur.

Toe die sinode verder besluit dat al die besluite onder leiding van hierdie selfde manne uitgevoer sou word, het 'n nuwe geseënde tydperk vir die sending aangebreek. Twee jaar later is die Kweekskool op Stellenbosch geopen. By daardie geleentheid is aan die twee hoogleraars, N.J. Hofmeyr en John Murray, opgedra om 'n konferensie te reël vir Christene van die hele Suid-Afrika om sake van algemene belang te bespreek, onder meer „die bevordering en algemene belangstelling in die evangelieverkondiging onder die heidene".

Dié konferensie het in April 1860 op Worcester plaasgevind. Byna 400 afgevaardigdes van Presbiteriane, Lutherane, Morawiërs, Independente, Episkopale en Gereformeerdes het saamgekom. Een van die vrugte was die geseënde geestelike herlewing in baie dele van die land. 'n Ander was die besluit om dr. William Robertson na Europa te stuur om evangeliedienaars te soek en dan is £1 000 beloof vir die koste van die sending. Onder diegene wat so verkry is, was die sendelinge Alexander MacKidd, 'n Skot, en Henri Gonin, 'n Switser, wat in 1861 na die Soutpansberg en Saulspoort onderskeidelik gegaan het.

Dit is nie aan Alexander MacKidd vergun om lank onder die Buys-stam van die Soutpansberge te arbei nie. 'n Paar jaar ná sy aankoms is hy oorlede en het Stephanus Hofmeyr sy plek ingeneem om sodoende die eerste buitelandse sendeling van die NG Kerk te word.

Die sendingbelangstelling het toegeneem, die doeke van die tentwonings is oopgespan en die Kerk se baanbrekers het uitgetrek: A.C. Murray na Njassaland en A.A. Louw na Masjonaland. Intussen is berigte ook ontvang van die wonderwerke van Robert Moffat op Kuruman en in die Kalahari-woestyn, van die werk en beproewings van Francois Coilliard in Barotseland, van die taaie geduld waarmee die Wesleyane aangehou het met hul werk onder die Namakwas, van die geseënde arbeid van die Rynse sendelinge op Stellenbosch en elders. Geen wonder dat 'n groepie vroue op Wellington juis in hierdie tyd daartoe oorgegaan het om 'n vrouevereniging te stig, die geseënde Vrouesendingbond, wat sy 75-jarige bestaan in 1964 feestelik kon gedenk, maar ses jaar voor sy honderdjarige bestaan ontbind is.

In 1874 is die Hugenote-seminarie, voorloper van die Hugenote-kollege, die Wellingtonse Onderwyskollege en die Hugenote Hoërskool, op Wellington geopen. Ds. Andrew Murray het hom baie beywer vir die oprigting daarvan en deur sy bemiddeling is die diens van twee dames uit Amerika as onderwyseresse verkry. Mes. A.P. Ferguson en A.E. Bliss het hulle met groot toewyding en bekwaamheid aan die onderrig en vorming van die jong dogters gewy. Maar opvoeding het vir hulle meer as net geleerdheid en verstandelike ontwikkeling beteken en omdat hulle self 'n warme belangstelling in die sending gehad het, het hulle van meet af aan die dogters ook tot sendingywer opgewek.

Onmiddellik na die opening van die Seminarie is daar 'n begin gemaak met die verspreiding van sendingnuus. Elke Maandagoggend is daaraan gewy en die belangstelling het merkbaar toegeneem. Die klein bydraes wat die dogters elke week gebring het, het hulle laat voel dat hulle wesenlik ingeskakel is in die bevordering van die Koninkryk van Christus. Aan die einde van die eerste jaar het 'n groot gebeurtenis plaasgevind toe Johanna Meeuwsen, een uit hul geledere, as sendingonderwyseres na Saulspoort gegaan het. Dié direkte verteenwoordiging in die sendingveld was 'n inspirasie en spoorslag vir die groepie sendinggeesdriftiges op Wellington.

Vier van die onderwyseresse van die Seminarie was lede van die "Woman's Board of Missions" van Amerika. Die verslag van 1878 het vertel wat die vroue in Amerika op sendinggebied tot stand gebring het en dit het by die groepie Suid-Afrikaanse lede vurige begeerte laat ontstaan om ook in hierdie land so 'n vereniging vir vroue te stig. Maar ander wat hulle geraadpleeg het, het nie hulle geesdrif gedeel nie. "Die Amerikaanse vroue kan sulke dinge doen, maar nie ons nie," het hulle gesê. "Dis nie werk vir vroue nie."

In April 1878 is die Hugenoten Zending Vereeniging gestig met 'n groot aantal lede, wat ook lede gebly het selfs nadat hulle die Seminarie verlaat het. Meer werksters is uitgestuur en die "Mission News Letter" is een maal per kwartaal uitgegee. Oor 'n tydperk van tien jaar het die inkomste 'n bedrag van amper £1 400 beloop. "En waarheen ging al dat geld?" vra mej. Wells, destydse tesouriere, in haar verslag. "Naar Oostenrijk voor de Christelijke opvoeding van een kind aldaar. Naar Perzië, waar hongersnood was. Naar China om den blinden het Evangelie te verkondigen. Naar Natal, Basutoland, Zoutpansvergen, Sauls Poort, Mochudi, de Zambezi en hier in Wellington om het zendingwerk te helpen bevorderen."

In 1886 met die opening van die Goodnow-saal is 'n sendingkonferensie op Wellington gehou. Die sinode was in Kaapstad in sitting en 'n groot aantal ouderlinge en predikante het die verrigtinge op Wellington bygewoon. Die vergadering het diep onder die indruk verkeer dat die gebrek aan sendingbelangstelling te wyte was aan die gebrek aan sendingkennis. Dit het aanleiding gegee tot die wenk van ds. Andrew Murray dat die "Mission News Letter" in Hollands vertaal word, wat weer verder tot die ontstaan van die "Zendingbode" gelei het onder die bekwame redaksie van mej. A.H. Spijker, 'n Hollandse onderwyseres aan die Seminarie.

Van 1887 tot 1888 het mej. Ferguson die voorreg gehad om die verskillende sendingwerkkringe te besoek: Kimberley, die Vrystaat, Basoetoland, Betsjoeanaland en Natal. Veral die nood op die diamantvelde van Griekwaland-Wes het haar aangegryp. Daar het sy die 20 000 swart mense gesien vir wie min gedoen is en van ds. Abraham Kriel verneem dat daar ook ander die verarmde blankes en die bruin mense 'n dringende behoefte aan geestelike werksters was. Weer het sy die dringende behoefte gevoel aan 'n vrouevereniging om sendingwerk ander heidene en opheffingswerk onder verwaarloosde wit mense te ondersteun.

En toe, op haar terugreis, was sy teenwoordig by die stigting van verskeie plaaslike sendingverenigings. Die eerste was op Graaff-Reinet waar daar groot belangstelling opgewek is deur die vertrek van ds. A.C. Murray as pioniersendeling na Njassaland. Op Kimberley het die susters deur reën en modder gekom om 'n vereniging te stig. Ander dorpe het gevolg en in 1889 ook die susters van Wellington. Uit hulle stigting van 'n sendingvereniging is die Vrouesendingbond gebore.

Op 21 Maart 1890 is 'n vergadering gehou van die susters van Wellington, die lede van die Hugenoten Zending Vereeniging en enkele susters wat van elders gekom het, onder wie daar ook was mev. Theron, predikantsvrou van die NG gemeente Bethlehem, en mej. Gie van Worcester. Die byeenkoms is deur mev. dr. A. Murray geopen. Mev. ds. A. Louw van die Paarl het Jes. 61 gelees en daarna is die volgende reglement met opsteek van hande goedgekeur en aangeneem:

"Een groot geroep is tot God opgegaan van de vrouwen en kinderen onder de heidenen. Vooral toch op hen rust de vloek van het heidendom. Overtuigd dat alleen het Evangelie van Christus hen voor tijd en eeuwigheid kan vrijmaken, willen: Wij, de Christenvrouwen van Zuid-Afrika, ons vereenigen am een Zendingbond te vormen, ander de volgende bepalingen:
1. Deze vereeniging zal genoemd worden De Vrouwen Zendingbond van Zuid-Afrika. 2. Deze Bond stelt zich ten doel de samewerking der Christenvroumen van het land om Evangelie-arbeid te bevorderen onder de vrouwen en kinderen van het heidendom, alsmede van allen die God niet kennen. 3. Het bestuur van dezen Bond zal bestaan uit een presidente, een vice-presidente, 1ste secretaresse, 2de secretaresse en een thesaurier. 4. De vereenigingen die in de verschillende deelen van het land opgericht worden, en die bestaan uit meer dan ééne plaatselijke vereeniging, zullen genoemd worden, takken van den Vrouwen Zending Bond. 5. Zoo een aantal kinderen zich vereenigt onder de leiding van een onzer leden, om zendingwerk te doen, zal dat een zendingkrans genoemd worden. 6. De bestuursleden van den Algemeenen Bond zullen het Uitvoerend Comité zijn. 7. De fondsen van iederen tak, voor zendingwerk, in verband met den Vrouwen Zending Bond, zullen door de plaatselijke Thesaurier, aan den Algemeenen Bond gezonden worden. 8. De fondsen van den Bond, zullen onder toezicht van het Uitvoerend Comité, door de Thesaurier uitbetaald worden.

"Takken die hun geld voor een bepaald doel willen geven, worden verzocht hiervan kennis te geven aan de Thesaurier van den Bond."

Ten einde die Vrouesendingbond voor die aandag van die Christen-vroue van die land te bring, het die vergadering ook besluit om 'n algemene brief aan elke NG gemeentes te stuur en hul medewerking te vra. Daarna is die volgende lede in die bestuur gekies:
Mev. dr. A. Murray as presidente, mev. ds. A. Louw as visepresidente, mej. Ferguson as sekretaresse, mev. J. Joubert as tweede sekretaresse, mej. Spijker as tesouriere en mev. G. Roux.

Die sinode wat in 1890 vergader het, het sy goedkeuring en seën aan die groot onderneming van die susters gegee. Die groepie vroue het moedig voortgegaan. In Oktober 1890 kon aan die sinode gerapporteer word dat 22 takke gestig is en dat die huis in Kimberley teen £150 vir die VSB-werksters aangekoop is. In 1896 is vir dieselfde doel 'n huis in Fordsburg (sien NG gemeente Fordsburg) aangekoop. Die eerste bestuur het die fondamente heg en goed gelê.

As presidentes van die Vrouesendingbond het gedien: Mev. dr. A. Murray 1889–1905, mev. ds. J. Albertyn 1905–1915, mev. prof. Muller 1915–1916, mev. ds. D. Bosman 1916–1934, mev. ds. Lou Hofmeyr 1934–1941, mev. ds. A. J. van Wijk sr.(agerend) 1941–1944, mev. ds. D.S.B. Joubert 1944–1955, mev. ds. A.G.E. van Velden 1956–1964. (Latere name nie beskikbaar nie.)

Die sekretaresses was: Mej. A.P. Ferguson 1889–1903, mev. prof. De Vos 1904–1915, mev. ds. Barry 1916–1920, mev. dr. Haarhoff 1920–1934, mev. ds. D.S.B. Joubert 1934–1944, mev. B.C. Steyn 1945. (Latere posbekleërs eweneens nie bekend nie.)

Tesourieres: Mej. A.H. Spijker 1889–1906, mev. ds. Arend Hofmeyr 1906–1911, mev. M. Louw 1911–1917, mej. H. van Heerde 1917–1939, mej. S. du Preez (mev. Olivier) 1940.

Reisende sekretaresses: Mev. Lou Hofmeyr 1919 – 1934,mej. I. Mosel 1949–1957, Mej. M. Manktelow 1958.

Die VSB het dadelik wortelgeskiet en uitgebrei. Die tyd was ryp vir die stigting van so 'n vereniging en een na die ander het die gemeentes daartoe oorgegaan om takke te stig. In 1860 is die heel eerste sustersbiduur op Worcester gehou toe mev. dr. Andrew Murray die susters van die gemeente genooi het om vir gebed in die pastorie bymekaar te kom. Dit was die begin van die sustersbidure in NG gemeentes en hierdie bidure het die weg gebaan vir die stigting van VSB-takke, want die biduursusters was altyd die eerste wat by die VSB aangesluit het.

In verskeie gemeentes was reeds organisasies wat hulle vir die sending beywer het. Die NG gemeente Kaapstad het 'n vrouevereniging onder die naam van "Uw Koninkrijk Kome" gehad wat aan elke lid 'n lidmaatskapkaartjie en 'n sendingbussie uitgereik het. Op Philadelphia was daar 'n sendingwerkgeselskap vir vroue en 'n sendingvereniging, blykbaar vir mans en vroue. Die NG gemeente Stellenbosch het 'n "Zustersgenootschap van de Banyai-Zending" gehad wat veral gebid het vir 'n geopende deur in Masjonaland (Zimbabwe). Die NG gemeente Somerset-Oos het een maal per maand by die kinderdiens die kollekte afgestaan vir die werk "van de zendeling der kinderen, Stephanus Hofmeyr, in de Zoutpansbergen."

Die meeste takke het eers in die Westelike Provinsie ontstaan, maar later het die VSB hom in alle rigtings uitgebrei. In 1890 is by die sinode verslag gedoen van 22 takke. Met die goue jubileum in 1939 was daar 220 takke met 'n ledetal van 18 500 en 'n inkomste van sowat £27 000. Met die 75-jarige viering was daar 320 takke, 36 000 lede en 'n inkomste van R371 425.

'n Liggaam wat so vinnig uitgebrei het, moes sy aandag aan deeglike organisasiewerk gee. In 1907 is besluit om die Kolonie in 12 sendingsirkels te verdeel, elkeen met sy eie presidente. Dit sou die organisasie vergemaklik en groter doeltreffendheid met die verspreiding van inligting bewerkstellig. Tot die algemene vergadering van 1919, wat in die Paarl, gehou is, het daar gereeld jaarvergaderings plaasgevind waar die takke verslag gedoen het van hulle werksaamhede en ingelig is oor die sentrale bestuur van die vereniging. Toe is egter besluit om jaarlikse sirkelkonferensies te hou en elke drie jaar die groot algemene vergadering. Die eerste sirkelkonferensies is in 1920 op die volgende plekke gehou: Aberdeen, Kimberley, Vanrhynsdorp, Victoria-Wes, Kaapstad, Moorreesburg, Sterkstroom en Somerset-Oos. Die instelling van sulke konferensies was 'n stap vooruit en het gedien tot beter organisasie, die inskakeling van meer werkkragte en doeltreffender verspreiding van sendingkennis.

Op die algemene vergadering op Wellington in 1928 is besluit om hoof-bestuurslede ná 'n bepaalde dienstyd te laat aftree ten einde meer afwisseling op die hoofbestuur te bewerkstellig en jonger susters 'n kans te gee om daarin te dien. Dieselfde beginsel is by die kongres op Queenstown in 1952 bevestig toe besluit is om streekverteenwoordiging in die hoofbestuur te hê en dat lede na 'n dienstyd van agt jaar nie weer onmiddellik herkiesbaar is nie.

Op baie gebiede was die VSB baanbreker gewees, ook met die aanstelling van 'n reisende sekretaresse wat reeds in 1918 geskied het. Op die algemene vergadering in die Paarl in 1919 het die sekretaresse van die hoofbestuur, mev. ds. Barry, op hierdie wyse van die aanstelling kennis gegee. „In die lang gevoelde behoefte aan 'n reisende sekretaresse is voorsiening gemaak deur die aanstelling van mev. Lou Hofmeyr. Hierdie persoonlike aanraking met die verafgeleë takke is van onberekenbare waarde. Die lede word bemoedig, kennis word versprei en also meer ywer vir die saak opgewek. Behalwe reiskoste word hierdie werk sonder salaris gedoen. Ons wil mev. Hofmeyr by u aanbeveel sodat u haar kan ontvang en bystaan."

Mev. Hofmeyr het nie alleen besieling laat uitstraal na die VSB-takke nie, maar het ook nuwe takke gestig. Sy het leiding gegee in verband met bestuursvergaderings, wykstakke, die verspreiding van sendinglektuur en het gesorg vir berigte in die rubriek "Van My Briewetafel” in die "Koningsbode". Haar wakker gees, helder insig, visie en deursettingsvermoë het haar 'n krag in die vereniging gemaak. Ds. en mev. Lou Hofmeyr se besoeke aan gemeentes waar hulle saam in belang van die sendingsaak gereis het, was 'n unieke gebeurtenis vir die kerk, en 'n tydperk van bloei en uitbreiding het vir die VSB aangebreek.

Die Kinderkrans, wat reeds sedert 1911 as georganiseerde vereniging bestaan het, het toegeneem in sterkte; die werk onder jong dogters het mev. Hofmeyr se verbeelding aangegryp en sy het haar beywer vir die stigting van die Medesendingarbeidsters; ook die binnelandse sending het haar aandag geniet en grotendeels deur haar ywer is die Christelike Sustersbond vir die Sendingkerk in die lewe geroep; en is daar 'n begin gemaak met die opleiding van bruin maatskaplike werksters.

Met so 'n snelle uitbreiding van werksaamhede het die behoefte aan 'n eie kantoor en die aanstelling van voltydse amptenare vir die VSB van groot belang geword. Dit was dus 'n nuwe mylpaal toe die VSB-kantoor in die Hugenote-gebou tydens die konferensie van sirkelpresidentes in 1940 ingewy kon word en toe mej. S. du Preez, later mev. senator Olivier, as eerste voltydse tesouriere diens kon aanvaar. Vyf jaar later is mev. B.C. Steyn as voltydse sekretaresse aangestel en teen sy driekwarteeu-bestaan het die VSB drie kantore in die Hugenote-gebou gehad, een vir elk van die amptenare.

'n Kort opsomming van die werk wat in die jare 60 deur dié drie vroue behartig is, gee 'n aanduiding van hoe die V.S.B. met die jare gegroei het en watter afmetings die verpligtings en werksaamhede aangeneem het.

Sy moes alle korrespondensie met die takke, werksters, hoofde van sendingvelde, instansies wat die werksaamhede van die VSB raak en die algemene publiek, behartig. Sy was verantwoordelik vir die belê van en die agendas vir die vergaderings van die hoofbesture van die VSB, MSA en KK met hulle sub- en klein komitees en die hou van notules van al die vergaderings. Sy moes ook talle jaarverslae opstel en versend. Dit was haar taak om simpatieke aandag te gee aan takke en indiwidue, waar nodig in oorlegpleging met die betrokke komitees, en inligting is soveel moontlik verskaf; daarom moes sy op die hoogte bly van die nuutste ontwikkelings op sendinggebied. Sy het ook gedien as skakel met die kantore van die algemene en binnelandse sendingsekretarisse en met die staatskantore wat in verband staan met die uitbreiding en ondernemings van die werksaamhede en ontwikkelings van die VSB. Besoekers is op kantoor ontvang en met hulpvaardigheid behandel. Sy het in voeling gebly met die werksters, die inrigtings, die takke en die werk.

Die tesouriere moes lopende rekenings, trustgelde en spesiale fondse hanteer. Jaarliks het die verslag van die ouditeurs gekom dat hulle die boeke in orde gevind het en dat presiesheid en deeglikheid deurgaans die kenmerke van die posbekleër was. Die groter inkomste en die uitbreiding van die werk het onder meer die volgende uitbetalings meegebring: (a) Salarisse en pensioene kon voorsien en verhoog word. (b) Welsynwerk onder bruin mense het baie groter bedrae vereis. (c) Studielenings en beurse kon voorsien word. (d) Die damestehuise in die sendingvelde moes gemeubileer word. (e) 'n Motorfonds is gestig om in die veranderde omstandighede motors vir sekere werkkringe te voorsien. (f) Duisende rande is ontvang vir die Friedenheim-boufonds, die Minnie Hofmeyr-uitbreidingsfonds en die Ope Deurefonds. (g) Van VSB-, MSA- en Kinderkransgelde is apart boekgehou en kwitansies is vir die ontvangs van elke inbetaling uitgereik.

In 1958 is die 100-jarige bestaan en gebruik van die sendingbussie herdenk en het die takke bussiefeeste gehou. Met hierdie feeste het die VSB R5 664 ingesamel wat vir die Minnie Hofmeyr-uitbreidingsfonds aangewend is, die MSA R880 wat vir meublement by Minnie Hofmeyr gebruik is, en die Kinderkrans R786 vir die oprig van 'n saal vir die werk onder die Moslems in die Kaapse Skiereiland.

In 1934 het mev. Lou Hofmeyr presidente van die VSB geword en het die pos van reisende sekretaresse vakant geraak. Dis eers in 1949 dat die vakature gevul is met die aanstelling van mej. I. Mosel wat agt jaar die werk met seën gedoen het. Haar opvolger was mej. M. Manktelow wat vanaf 1958 dié veeleisende werk met toegewydheid gedoen het. Die pligte van dié pos was destyds onder meer om 'n reisprogram in oorleg met die sirkelpresidentes uit te werk; om VSB-takke in Kaapland te besoek en sodoende die band met die kantoor en die hoofbestuur te versterk; om 'n goeie verhouding en samewerking te bevorder. Om inligting te verskaf, wenke te gee, te inspireer en belangstelling in die sending aan te wakker. Ook moes sy die boeke en finansies van die takke nagaan. Sy moes waar moontlik skyfiesvertonings oor die sendingvelde en VSB-werk hou. En sy moes kontak met die sendingpastorieë maak en belangstelling in die sendinggemeentes toon. Sy moes ook kontak vind met bruin maatskaplike werksters, VSB- en bestuursvergaderings toespreek, verslag doen aan die hoofbestuur, help met die stigting van nuwe VSB-, MSA- en Kinderkranstakke.

Die VSB het weliswaar in die destydse Kaapland ontstaan, maar tot dié kolonie sou dit nie lank beperk bly nie. Tot oorkant die Oranje- en die Vaalrivier het belangstelling in hierdie vereniging tot die stigting van takke gelei. So vind mej. Ferguson bv. met 'n besoek aan Johannesburg in 1895 "dat er 6 vereenigingen van den Vrouwen Zending Bond op de goudvelden gesticht waren." In 1905 het mev. dr. H.S. Bosrnan, mev. ds. A.P. Burger en mev. ds. J.M. Louw 'n stigtingskongres in die destydse Susannasaal van die Pretoriase moedergemeente bymekaargeroep en is oorgegaan tot die stigting van die Transvaalse Vroue-Sendingvereniging. Later jare sou dié vereniging 'n uitgebreide en geseënde werk in Sekoekoeniland, Zoeloeland en onder die Indiërs en swart mense binne die grense van die provinsie doen.

Twee jaar later, 1907, is die stigtingsvergadering van die Oranje Vroue-Sendingbond op Bethlehem gehou onder leiding van mev. ds. C.P. Theron, wat ook op die stigtingsvergadering van die Vrouesendingbond op Wellington teenwoordig was. Hierdie vereniging het 'n krag geword ten opsigte van sendingwerk in die Vrystaat, in Noord-Rhodesië en in later jare ook in Basoetoland toe die deure daar vir die N.G. Kerk oopgegaan het. Die TVSV en die 0VSB het enkele takke en werksters en werkkringe van die VSB in hul onderskeie kolonies oorgeneem toe hulle gestig is.

Die Natalse Vroue-Sendingbond is in 1939 gestig en voer het 'n moedige stryd gevoer in 'n provinsie waarin in die jare 60 twee derdes van die Republiek se naturelle gewoon en waar daar grootskaalse sendingwerk ook onder Indiërs en bruin mense gedoen is. In 1957 is die Ned. Geref. Kerk van Suidwes-Afrika afgestig en het die VSB-takke in daardie gebied hul eie organisasie gevorm en met groot toewyding hulp gebied vir die werk in die Kaokoveld en onder die Okavango. Die opleidingsinrgting Friedenheim, later die Hugenote-kollege, was altyd die skakel tussen die verskillende Vrouesendingbonde.

Van die staanspoor af was die VSB ten nouste met die NG Kerk verbind. Agt maande na die stigting van die vereniging het mej. Ferguson en mej. Bliss die lede van die Algemene Sendingkommissie (ASK) op Stellenbosch ontmoet. Dr. Andrew Murray het hulle vergesel. Die standpunt van die twee vroue was: "Ons wil die sendingywer en sendingwerk onbepaald onder die vroue van die kerk uitbrei, dus is dit noodsaaklik dat ons in die regte verhouding tot die lede van die Sendingkommissie sal staan."

Die sinode van 1890 het sy goedkeuring en seën toegesê aan hierdie nuutgestigte vrouevereniging en in 1903 amptelike erkenning gegee aan die opleiding van werksters op Wellington wat die VSB onderneem het. Die Vrouesendingbond van die Nederduitse Gereformeerde Kerk in Suid-Afrika is in die Sinodale Wette en Bepalings van die Kerk genoem as een van die erkende hulpdienste van die kerk in verband met sy sendingwerksaamhede wat hy onder sorg van sy Algemene Sendingkommissie gestel het. Sedert 1910 het die sinode by geleentheid van elkeen van sy gereelde vergaderings twee lede van die ASK in die hoofbestuur van die VSB as sy verteenwoordigers aangestel. Hulle het gedien as band tussen hierdie twee liggame en die susters gedurig in voeling gehou met alle sendingwerksaamhede en die behoeftes daarvan sowel in die binne- as in die buiteland.

Van die VSB is gevolglik ook verwag om by geleentheid van elke sinodale vergadering verslag van sy werksaamhede te lewer. Die eerste twee leraars wat in die VSB-hoofbestuur gedien het, was di. D.S. Botha en G. Marais. Sedertdien het die volgende leraars dienste aan die bestuur bewys: ds. A.C. Murray, dr. G.B.A. Gerdener, di. A.F. Louw, A.J. van Wijk, G.L. van Heerde, (later senator) J.G. Olivier en P.E.S. Smith.

Die verhouding tussen die ASK en die VSB wss vertroulik en eg. Die kantore van die twee liggame was lank op dieselfde verdieping van die Hugenote-gebou sodat hulle feitlik een groot geheel gevorm het in gedurige voeling met mekaar. Ooreenkomstig 'n besluit van 'n latere sinode het gemeentelike VSB-takke verder onder toesig van die betrokke kerkraad gestaan. Die VSB was dus in elke opsig 'n suiwer kerklike vrouesendingvereniging en het dit beskou as sy eerste en vernaamste plig om daardie sendingwerksaamhede te bevorder wat onder die Sinode van Kaapland geval het en wat, soos dit heeltemal verstaanbaar was, in alles die voorkeur moet ontvang.

In 1962 het die vyf NG Kerke van die Suid-Afrika (Suidwes-Afrika ingesluit) verenig en is die eerste Algemene Sinode gehou. Op hierdie vergagadering is die volgende besluit geneem:

(a) Die Hoogeerwaarde Sinode betuig sy dank vir die wyse waarop die verskillende sendingverenigings (Vrouesendingverenigings, Mannesendingbond, Medesendingarbeidsters en Kindersendingkranse) oor baie jare die saak van die sending in die kerk gedien het deur daarvoor te bid, fondse daarvoor in te samel, arbeiders te werf en die sendinggedagte te propageer en in die gemeentes van die kerk uit te dra. Die seën wat die Here op al die werk van die sendingverenigings laat rus het, word met groot erkentlikheid geboekstaaf. Die sinode spreek sy oortuiging uit dat die verantwoordelikheid wat die kerk ten opsigte van die sending dra, van so 'n omvang is dat die kerk alle kragte sal moet inspan om daaraan te voldoen.

(b) Die H.E. Sinode erken hierdie sendingverenigings as hulpdienste in die plaaslike gemeentes onder opsig van die plaaslike kerkrade en in die algemene belang van die sending in medewerking met die Sinodale Kommissie vir Sending en verwys in hierdie verband na die Kerkorde, artikel 68, naamlik: "(a) Die kerk wil graag die vorming van vrye verenigings op positief Christelike grondslag aanmoedig. (b) Die mate waarin 'n bepaalde vereniging aanspraak mag maak op die steun van die kerk, sal afhang van die grondslag en doelstellinge van 'n bepaalde vereniging en sy uitlewing van daardie belydenis en doelstellinge in die praktyk. (c) Bestaande verenigings op die terreine van jeug-, sending-, evangelisasie-, en maatskaplike arbeid wat reeds die erkenning van die onderskeie kerke geniet het, word ook as sodanig deur die Nederduitse Gereformeerde Kerk erken en aanvaar."

Nie alleen is die VSB. deur die Kaapse Kerk erken nie, maar het die sinode ook herhaaldelik sy waardering vir die werk van die vereniging uitgespreek soos weer eens die geval was in 1961 waar die volgende in die handelinge van die 34ste vergadering van die sinode verskyn: "Die Hoogeerwaarde Sinode spreek sy hoê waardering uit vir die werk van die Vrouesendingbond as erkende kerklike vereniging. Die sinode herhaal sy vorige besluit en versoek leraars en kerkrade, veral van nuutgestigte gemeentes, vriendelik en dringend, om erns te maak met die stigting van VSB-takke."

Toe die VSB gestig is, was die sendingverantwoordelikhede van die Kaapse Kerk in die buiteland gekonsentreerd. Binnelandse sendingwerk is plaaslik gereël en nie-sentraal geadministreer nie. Die VSB het die ASK met sy verpligtinge gehelp en volle verantwoordelikheid vir sekere sake aanvaar, in so 'n mate dat takke vroeër gevra is om tog alle bussiegeld na die VSB-kantoor op te stuur vir die nakom van hierdie verpligtinge. Takke moes spesiale insamelings maak vir die plaaslike aanbieding van hulp op sendinggebied.

In latere jare het daar 'n aksentverskuiwing plaasgevind. Alhoewel die buitelandse sending nog finansiële steun ontvang het, was daar tog 'n oordrag van verantwoordelikheid aan die gestigte inheemse kerke. Terselfdertyd het die binnelandse sendingnood sterk op die voorgrond getree. Die sending aan swart mense het dringend geword; die destydse Trans- en Ciskei, Noord-Kaapland, die stedelike swart woonbuurte gekonsentreerde sendingaktiwiteit vereis. Die Oranjerivierskema en die duisende arbeiders wat daarby betrek is, het aandag en beplanning geverg, terwyl elke dorp en distrik die geleentheid vir sendingwerk gebied het. Ook ten opsigte van bruin mense en die Moslems het daar roepstemme op gegaan wat, volgens die VSB, elke Christen tot aksie moes dwing.

So het die VSB-takke ál meer aandag aan plaaslike sendingwerk gegee. Die ou bestaande verpligtinge, wat immers die verpligtinge van die Kaapse Kerk as geheel was, is nie verwaarloos nie, maar origens is takke aangemoedig om alles in hul vermoë te doen om in die plaaslike gemeente, in die distrik, op die plase hulp aan te bied en alles in die stryd te werp vir die kerstening van heidene. Deur hierdie praktiese hulpbetoon binne die grense van die gemeente en in die omgewing was die VSB-takke 'n groot hulp vir die kerkrade in hul vervulling van die sendingroeping. Ook deur hul insamelings het hulle die kerkraad gehelp om die gerneentelike sendingkwota byeen te bring.

Die totale bedrag deur die VSB, MSA en Kinderkrans in die boekjaar Julie 1963 tot Junie 1964 byeengebring, het R371 425 beloop, waarvan R159 570 vir die gerneentelike kwotas getel het. Die volgende waardering van die Algemene Sendingkommissie is te vind in die notule van hul vergadering van Augustus 1963. "Hierdie vergadering van die ASK het kennis geneem van die voorneme van die VSB om D.V. volgende jaar die 75-jarige jubileum van sy bestaan op gepaste wyse feestelik te herdenk; voorts wil ons met ootmoedige dank teenoor die Koning van die Kerk en hoë waardering teenoor die VSB ons baie opregte en hartlike geluk en seënwense teenoor die susters van hierdie hulpsendingvereniging van ons kerk uitspreek; ons bid hulle vir die toekoms 'n nog vrugbaarder en vreugdevolle diensarheid vir die uitbreiding van die Koninkryk van God toe. Bewus van wat die VSB. doen en van die gebedskrag en indra van kennis in die boesem van elke gemeente deur die bespreking van sendingsake en bewus van die magtige invloed wat van hulle as moeders uitgaan, wil ons nog eens henadruk dat elke gemeente sy VSB-tak sal waardeer en bewaar as 'n kostelike skat in sy boesem en alles in sy vermoë sal doen om die VSB-tak te help en te propageer."

Al het die VSB in 1989, 'n honderd jaar nadat die organisasie gestig is, nie meer bestaan nie, is dié mylpaal nietemin herdenk. "Die Burger" het op 11 Mei 1989 as volg oor die feesvieringe berig: "Die Vrouesendingbond van die NG Kerk (VSB) is vanjaar presies 'n eeu gelede op Wellington gestig. Dié geleentheid word op 31 Oktober met 'n spesiale geselligheid in die Hugenote-gedenksaal by die NG Kerksentrum in Kaapstad herdenk. Gemeentes van die NG Kerk reël ook deur die loop van die jaar gesellighede en uitstallings wat die werk van die Vrouesendingbond in herinnering roep. Dié Bond, met mev. Emma Murray, vrou van dr. Andrew Murray, as eerste voorsitter, het baanbrekerswerk in die moeilike jare rondom die Anglo-Boereoorlog gedoen. Opheffingswerk is in die konsentrasiekampe gedoen, en skryf- en leeskursusse is vir die groot aantal ongeletterdes aangebied. Inrigtings soos Friedenheim op Wellington waar blanke maatskaplike werkers opgelei is, en die Minnie Hofmeyr-kollege op Worcester is gestig. Die Vrouesendingbond het in 1983 met die Vrouediens van die Kerk verenig, en het toe as die Vroueaksie bekend gestaan. Die naam is sowat twee jaar gelede in die Vrouediens van die NG Kerk verander."




</doc>
<doc id="76126" url="https://af.wikipedia.org/wiki?curid=76126" title="Krapvreter">
Krapvreter

Die Krapvreter ("Dromas ardeola") is 'n somertrekvoël met broeigebiede in noordoos-Afrika en Arabië. In Engels staan die voël bekend as "Crab-plover".

Die voël is 33 – 38 cm groot en weeg 250 - 350 gram. Die voël is grotendeels wit met 'n swart rug en slagvere.




</doc>
<doc id="76140" url="https://af.wikipedia.org/wiki?curid=76140" title="Waterford, Ierland">
Waterford, Ierland

Waterford (afgelei van die Oud-Noorse "Veðrafjǫrðr" "Ramfjord"; Iers: "Port Láirge" "Lárag se hawe") is 'n hawestad in die Suidwestelike Streek ("South-East Region") van die Republiek Ierland, in die historiese provinsie Munster. Dit is die oudste en vyfde grootste stad in die land.

Die Wikings het Waterford as 'n voortreflike ankerplek beskou en hier teen die middel van die 9de eeu 'n nedersetting gestig wat drie eeue lank as Nordiese seehawe bestaan het. Die versterkings, wat omstreeks 1000 ontstaan het, het gedeeltelik bewaar gebly. In die 12de eeu is die Skandinawiese nedersetting deur Anglo-Normandiese invallers verower. Waterford was gedurende die middeleeue die welvarendste stad in Ierland.

Vandag word die stad onder meer met die beroemde Waterford-kristalglas verbind. Die eerste glasmakery is in 1783 deur twee Engelse broers, George en William Penrose, gestig.


</doc>
<doc id="76141" url="https://af.wikipedia.org/wiki?curid=76141" title="Nico van Rensburg">
Nico van Rensburg

Nico van Rensburg was 'n Suid-Afrikaanse musikant wat die konsertina bespeel het. Van Rensburg het bekendheid verwerf nadat hy in 1984 en 1990 die SAUK se boeremusiekorkes-kompetisie gewen het. Hy was ook op "Maak 'n las" op SABC2 te sien. Hy het baie van sy eie musiek gekomponeer en het verskeie pryse ontvang, waaronder 'n Sama-toekenning vir die beste boeremusiekalbum.

Van Rensburg was die beskermheer van die Boeremusiekgilde en was veral bekend om sy konsertina-talent. Sy vrou het ten tyde van sy dood gesê: "Hy het geleef vir boeremusiek, vir Afrikaans en die Afrikaanse kultuur."

Van Rensburg is op 12 Mei 2013 op 76-jarige ouderdom by die "1 Militêre Hospitaal" in Pretoria aan 'n hartaanval oorlede. Dit was nadat hy in die jare voor sy dood met sy gesondheid gesukkel het en ook hartprobleme gehad het. 

Sy begrafnis is op Donderdag 16 Mei 2013 om 10:00 vanuit die Nederduitsch Hervormde gemeente Swartkop in Eldoraigne gehou. Hy is deur sy twee kinders, vier kleinkinders en een agterkleinkind oorleef. 

Van Rensburg se albums en plate:


</doc>
<doc id="76143" url="https://af.wikipedia.org/wiki?curid=76143" title="Rüppellaasvoël">
Rüppellaasvoël

Die Rüppellaasvoël ("Gyps rueppellii") is swerwer aasvoël van verder noord in Afrika wat die Kransaasvoël-kolonies soms besoek. Die voël staan in Engels bekend as die "Rüppell's vulture".




</doc>
<doc id="76146" url="https://af.wikipedia.org/wiki?curid=76146" title="Cobh">
Cobh

Cobh [ˈkoʊv], Iers: "an Cóbh", tussen 1850 en 1920 Queenstown, is 'n gewilde toeristeoord en seehawe aan die suidkus van die graafskap Cork, Republiek Ierland.

Cobh is aan die suidelike kant van Great Island ("Groot Eiland") in Cork-hawe geleë wat as een van die beste natuurlike seehawens ter wêreld beskou word. Die dorp het op heuwels ontstaan wat 'n soort amfiteater vorm. Danksy die passasierskepe, wat hier gereeld by Ierland se enigste groot terminaal vir groot skepe in die middestad van Cobh aandoen, word die hawestad jaarliks deur byna 100 000 passasiers en bemanningslede besoek.

Die lang seevaarttradisie, maar ook Cobh se geskiedenis as die hawe waar groot getalle emigrante hul seereis na oorsese bestemmings begin het, maak van die hawe 'n gewilde toeristetrekpleister. Die dorp met sy Georgiaanse argitektuur, sy straatrooster en hawehowe het feitlik onveranderd gebly sedert die luukse skip "RMS Titanic" op sy noodlottige nooiensvaart in April 1912 van hier as sy laaste Europese hawe vertrek het nadat 123 Ierse passasiers aan boord gegaan het. Slegs 44 van hulle het die seeramp oorleef.

Sommige besienswaardighede, soos "Titanic Experience" en die historiese toer op die spore van dié befaamde "White Star Line"-skip, fokus op die "Titanic". Die historiese "White Star Line"-hawehoof is tans in verval, maar kan nog besigtig word.

Die hawe se naam het sy eie lang geskiedenis. Verskeie Ierse name was in gebruik voordat die hawe in 1750 vir die eerste keer sy Engelse naam Cove ("The Cove of Cork") gekry het. In 1850 is dit, ter herdenking van 'n besoek wat koningin Victoria aan die hawe gebring het, hernoem tot "Queenstown". Dié naam was sewentig jaar lank in gebruik voordat die hawe volgens 'n besluit van die owerheid van die nuwe Ierse Republiek in 1920 sy huidige naam gekry het. Cobh is slegs 'n Ierse skryfwyse van die Engelse naam "Cove" en het geen betekenis in die Ierse taal nie.

Die streek voer sy geskiedenis terug tot die antieke tydperk, en daar word aangeneem dat sommige van die vroeë plekname van Fenisiese oorsprong is. In die 7de eeu n.C. het christelike monnike hulle by die afgeleë hawe gevestig.

Die latere middeleeue was die tyd van Engelse invalle en verowering, en in 1176 is ook dhet ie gebied van Cobh deur koning Hendrik II se magte ingeneem. Landbougrond in die streek is herverdeel en aan Engelse setlaars oorgedra. Toe koningin Victoria in 1849 vir die eerste keer 'n besoek aan Ierland gebring het, het haar skip Cobh aangedoen, en ter herdenking van die koninklike besoek is die dorpsnaam gewysig na Queenstown.

In die volgende dekades is Cobh se naam verbind met groot skepe, luukse plesierbote en seeavonture. As Ierland se mees strategies geleë seehawe het die meeste skepe, wat Ierse emigrante na oorsese bestemmings geneem het, van hier vertrek. Van die beraamde ses miljoen Iere, wat tussen 1848 en 1950 na Noord-Amerika en ander lande geëmigreer het, het 2,5 miljoen in Cobh aan boord van hul emigrasieskepe gegaan. Maar ook mense, wat na die Australiese strafkolonies gedeporteer is, het van hier vertrek. Cobh se maritieme geskiedenis strek van die tydperk van seilskepe tot die goue jare van stoomskepe en uiteindelik tot die huidige tydperk van moderne dieselaangedrewe seevoertuie.

Cobh-hawe is verskeie kere deur historiese gebeurtenisse en seerampe geraak. In 1838 het die "SS Sirius", die eerste skip op die Noord-Atlantiese roete na New York wat uitsluitlik deur stoomenjins aangedryf is, vanuit Cobh-hawe vertrek. Cobh was ook die hawe van waar Britse troepe op pad na oorsese oorlogstonele - die Amerikaanse Onafhanklikheidsoorlog, die Krim-oorlog, die Anglo-Boereoorlog en die Eerste Wêreldoorlog - vertrek het.

Tydens die Eerste Wêreldoorlog is die "RMS Lusitania", 'n passasierskip van die Britse redery "Cunard Line", op 7 Mei 1915 tydens haar vaart van New York na Liverpool deur 'n Duitse duikboot gekelder. Die skip het binne agttien minute gesink, met die verlies van 1 201 lewens. Plaaslike rederye, vissers en nood- en reddingsdienste het onmiddellik met grootskaalse reddingspogings begin. Die meeste van 762 oorlewendes is, net soos die slagoffers van die aanval, na Cobh geneem. Baie van die oorledenes is op die Ou Kerk-begraafplaas aan die buitekant van die dorp begrawe, en 'n groot monument in die dorpskern herinner nog aan die tragiese gebeure.

"St. Colman’s Cathedral" fungeer as katedraalkerk vir die Rooms-Katolieke bisdom Cloyne. Boubedrywighede vir die katedraal, wat deur Edward Welby Pugin en George Ashlin in die Neogotiese styl ontwerp is, het in 1867 begin. Toe Pugin in 1875 oorlede is, het Ashlin 'n Dublinse argitek, Thomas Aloysius Coleman, in diens geneem om die projek te voltooi.

Die katedraal, wat in 1915 ingewy is, is die tweede grootste kerkgebou in die Ierse Republiek. Dit is 'n basiliek met drie skepe wat in kruisvorm gebou is, met Gotiese katedrale in Frankryk as voorbeeld. Die katedraaltoring is met 91,4 meter die tweede hoogste in die land en word slegs deur die katedraal van Limerick oortref.

Die katedraal se klokkespel is die enigste van sy soort in die Republiek van Ierland en met 49 klokke ook een van die grootste klokkespele op die Britse Eilande. Die klokke word elke vyftien minute deur 'n outomatiese stelsel geslaan en lui ook tydens kerk- en begrafnisdienste, huwelike en ter gelentheid van besondere gebeurtenisse. Die klokkespel word daarnaas op Sondagnamiddae gespeel.


</doc>
<doc id="76157" url="https://af.wikipedia.org/wiki?curid=76157" title="Ekonomie van Andorra">
Ekonomie van Andorra

Andorra se BBP in 2007 was $3,66 miljard (CIA), met toerisme as die kardinale komponent. Aanloklik vir winkelbesoekers vanuit Frankryk en Spanje as 'n vryhawe, het die land ook aktiewe somer en winter toeriste oorde ontwikkel. Met sowat 270 hotelle en 400 restaurante, asook heelwat winkels, neem die toerismebedryf 'n groeiende aantal van die plaaslike arbeidsmag in diens. Ongeveer 9 miljoen toeriste besoek die land jaarliks.

Daar is 'n redelik aktiewe handel in verbruikersgoedere, insluitend ingevoerde vervaardigde items, wat, omrede hulle belastingvry is, goedkoper is in Andorra as in die naburige lande. Andorra se belastingvrye status het ook 'n beduidende effek op die dispuut rakende sy verhouding met die Europese Unie. Sy onderhandelinge oor sy belastingvrye status en verhouding met die Unie het begin in 1987, kort na Spanje se aansluiting. 'n Ooreenkoms wat in Julie 1991 bekragtig is stel belastingvrye kwotas vas en plaas beperkings op sekere items--oor die algemeen suiwelprodukte, tabak en drank. Andorra word toegelaat om prysverskille te handhaaf teenoor ander EU lande, en besoekers geniet belastingvrye toegewings.

Die uitkoms van Andorra se verkiesings tot dusver, dui daarop dat baie kiesers die regering se hervormingsinisiatiewe ondersteun en glo Andorra moet, tot 'n sekere mate, integreer met die Europese Unie om te kan aanhou om voorspoed te geniet. Hoewel minder as 2% van die land bewerkbaar is, was landbou die steunpilaar van die Andorrese ekonomie tot met die oplewing in toerisme. Skaapboerdery was die oorwegende landbou-aktiwiteit, maar tabakboerdery is ook winsgewend. Meeste van Andorra se voedsel word ingevoer.

Addisioneel tot handvlytwerk sluit vervaardiging die produseer van sigare, sigarette en meubels in vir die plaaslike en uitvoermarkte. 'n Hidrokragsentrale by Les Escaldes, met 'n kapasiteit van 26.5 megawatt, verskaf 40% van Andorra se krag; Spanje voorsien die res.

Toerisme, die steunpilaar van Andorra se klein maar vooruitstrewende ekonomie is verantwoordelik vir rofweg 80% van die BBP. 'n Geskatte 10,2 miljoen toeriste besoek die land jaarliks, gelok deur Andorra se belastingvrye status en die somer- en winteroorde. Andorra se betreklike voordeel het onlangs begin verweer met die ekonomieë van naburige Frankryk en Spanje wat oopgemaak het en wyer beskikbaarheid van goedere verskaf asook laer tariewe. Die bankbedryf met sy belastingparadys status, dra ook heelwat by tot die ekonomie. Landbouproduksie word beperk deur die skaarste in bewerkbare grond, en meeste voedsel word ingevoer. Veeboerdery behels hoofsaaklik skaapboerdery. Vervaardigingsuitsette bestaan meestal uit sigarette, sigare en meubels. Andorra is 'n lid van die EU se Doeane-unie en word hanteer as 'n lid van die EU vir die handel in vervaardigde goedere (geen tariewe) en as 'n nie-EU lid vir landbouprodukte.

As gevolg van Andorra se bergagtige karakter, is net sowat 2 % van die land geskik vir gewasse. Tot en met die toerismebedryf in Andorra se oplewing, was landbou die steunpilaar van die ekonomie. Hooi, tabak, en groente moet besproei word; graansoorte, hoofsaaklik rog en gars word onbesproei verbou. Meeste van die saailande word benut vir hooi vir veevoer. Aangesien daar onvoldoende sonlig is op die noordkykende hellings en die lande in die skadu te koud is vir meeste gewasse, moet sommige suidkykende lande hoog in die berge benut word selfs al is dit 'n groot afstand van die boere se huise af.

Tabak, die mees vername Andorrese gewas word op die beste lande verbou. Andorrese tabak word gewoonlik gemeng met oosterse tabak omrede sy sterk gehalte. Ander boerderyprodukte sluit in graan, aartappels, en tuingroente. Druiwe word meestal gebruik vir rosyntjies en vir die maak van anyslikeur. Die gebrek aan moderne tegnieke op Andorrese familieplase is die rede vir die landbousektor se dalende belang. Meeste kos word nou ingevoer.

Vir baie eeue, tot dit deur toerisme en ander dienste sektore ingehaal is, was skaapboerdery die basis van die Andorrese ekonomie. Andorrese muile is nog steeds baie gesog. Beeste, skape en bokke word geteel in beide die valleie en sommige hoërliggende gebiede. Beeste word hoofsaaklik geteel vir vleis en daar is 'n paar melkkoeie. Wanneer die beeste hoër op geskuif word vir weiding, in die lente, trek hele gesinne saam na tydelike dorpies in die berge om die vee op te pas, te oes en te plant. Groot troppe skape en ganse van Frankryk en Spanje wei in Andorra in die somer, en veral die in Spaanse besit word opgepas deur Andorrese skaapwagters. Op pad terug na hulle tuisland word baie van die diere verkoop by die jaarlikse skoue; die Spaanse skoue word gewoonlik in Andorra gehou in September en die Franse s'n in November. Andorra se eie diereskoue word ook in die herfs gehou.

Vee sluit in 'n geskatte 9 000 skape, 1 100 beeste, en 200 perde. Vleisproduksie het toegeneem in die laaste jare, maar invoere is nog vir 90% van die totale vleisinname verantwoordelik. Die melk geproduseer is voldoende vir plaaslike gebruik en van die melk is al na Spanje uitgevoer.

Die strome is vol forel en ander varswatervis, maar Andorra voer meeste vis vir plaaslike inname in van Spanje.

Ongeveer , of 22% van die totale landoppervlak is bebos. Vuurmaakhout mag vrylik versamel word deur enige iemand, maar mag nie gekoop of verkoop word nie. Hout benodig vir boudoeleindes word elke jaar op 'n roterende basis gekap vanuit 'n verskillende gebied. Vir eeue al word houtstompe verskeep na Spanje. Meeste herbebossing vind plaas met denne.

Vir honderde jare was Andorrese smederye bekend in noordelike Spanje. Daar is steeds ysterertsneerslae in die vallei van Ordino en in baie van die bergagtige gebiede, maar toegang daarna is moeilik. Buiten yster word klein hoeveelhede lood nog steeds gemyn, en aluin en bouklip word uitgehaal. Die swaelwater van Les Escaldes word gebruik vir die was van wol.

BBP: koopkragpariteit - $3.66 miljard (2007)
" in vergelyking met die wêreld:" 168

BBP – reële groeitempo: 2% (2007 raming.)
"in vergelyking met die wêreld:" 163

BBP – per capita: koopkragpariteit - $42 500 (2007)
"in vergelyking met die wêreld:" 15

BBP – samestelling volgens sektor:
"landbou:" N/B%
"vervaardigingsbedryf:" N/B%
"dienste:" N/B%

Bevolking onder die broodlyn: N/B

Huishoudelike inkomste of verbruik volgens persentasie aandeel:
"laagste 10%:" N/B%
"hoogste 10%:" N/B%

Inflasiekoers (verbruikerspryse):
3,9% (2007)
"in vergelyking met die wêreld:" 59

Arbeidsmag: 42 230 (2007)
"in vergelyking met die wêreld:" 185

Arbeidsmag – volgens beroep:
landbou 0,3%, vervaardiging 20,8%, dienste 79% (2007)

Werkloosheid: 0% (2007)
"in vergelyking met die wêreld:" 1

Begroting:
"inkomste:" $496,9 miljoen
"uitgawes:" $496,8 miljoen (2007)

Industrieë:
toerisme (veral skisport), beesboerdery, bosbou, bankwese, tabak, meubels

Industriële produksiegroei: N/B%

Elektrisiteit – produksie: N/B GWh

Elektrisiteit- produksie volgens bron:
"ru-olie:" 0%
"hidro:" 40%
"kernkrag:" 0%
"ander:" 60% ingevoer vanaf Spanje

Elektrisiteit – verbruik: N/B kWh (2007)

Elektrisiteit – uitvoere: N/B kWh (2007)

Elektrisiteit – invoere: N/B kWh; nota – voer elektrisiteit in vanaf Spanje en Frankryk; Andorra wek 'n klein hoeveelheid hidrokrag op

Landbou – produkte: klein hoeveelhede rog, koring, gars, hawer, groente; skape

Uitvoere: $117,1 miljoen v.a.b. (2007)
"in verhouding met die wêreld:" 193

Uitvoere – kommoditeite: tabak produkte, meubels

Uitvoere – vennote: Frankryk 17%, Spanje 59,5% (2006)

Invoere: $1,789 miljard (2007)
"in vergelyking met die wêreld:" 154

Invoere – kommoditeite: verbruikersgoedere, voedsel, elektrisiteit

Invoere – vennote: Spanje 53,2%, Frankryk 21,1% (2006)

Skuld – ekstern: $ N/B

Ekonomiese hulp – ontvanger: geen

Geldeenheid: Euro's het die Franse frank en Spaanse peseta vervang.

Wisselkoerse: euro's per Amer. dollar – 0.6827 (2008), 0.7306 (2007), 0.7964 (2006), 0.8041 (2005), 0.8054 (2004), 0.886 (2003), 1.0626 (2002), 1,1175 (2001), 0,9867 (Januarie 2000), 0,9386 (1999)

Begrotingsjaar:
kalenderjaar



</doc>
<doc id="76158" url="https://af.wikipedia.org/wiki?curid=76158" title="Demografie van Andorra">
Demografie van Andorra

Hierdie artikel handel oor die demografiese aspekte van die bevolking van Andorra, insluitend bevolkingsdigtheid, etnisiteit, opleidingsvlak, gesondheid van die bevolking, ekonomiese stand, godsdienstige affiliasie en ander aspekte van die bevolking.
Andorrese wat etniese Katalaans van oorspring is, is in die minderheid in hulle eie land; Spanjaarde, Franse, en Portugese inwoners maak 67.7% van die bevolking uit.

Die amptelike taal is Katalaans, 'n Romaanse taal verwant aan die Wes Romaanse groep. Dit word gepraat deur 12 miljoen mense in die nabye gebiede. Spaans, Frans, en Portugees word ook gepraat.

Andorrese is woonagtig in sewe verstedelikte valleie wat Andorra se sewe politieke distrikte of gemeentes ("parròquies") vorm:

Die volgende statistiek kom vanaf die CIA World Factbook, tensy anders vermeld.




</doc>
<doc id="76160" url="https://af.wikipedia.org/wiki?curid=76160" title="Swartwangkatlagter">
Swartwangkatlagter

Die Swartwangkatlagter ("Turdoides melanops") is 'n voël wat voorkom in die noordooste van Namibië en noordweste van Botswana. Die voël is 24 – 28 cm groot en weeg 75 – 80 gram. In Engels staan die voël bekend as die "Black-faced Babbler".




</doc>
<doc id="76162" url="https://af.wikipedia.org/wiki?curid=76162" title="Nüsttal">
Nüsttal

Nüsttal is 'n dorp in die Duitse deelstaat Hesse met 2 812 inwoners.



</doc>
<doc id="76163" url="https://af.wikipedia.org/wiki?curid=76163" title="Eskom Sentrum">
Eskom Sentrum

Die Eskom Sentrum is 'n wolkekrabber in die sentrale sakegebied van Johannesburg, Suid-Afrika. Dit is in 1955 gebou en het 'n hoogte van 61 meter. Die gebou was die hoofkwartier van Eskom vanaf 1958 tot die maatskappy in die middel van die 1980's na Megawattpark, noord van Sandton, verhuis het. 

Die gebou was die hoogste gebou in Johannesburg toe dit in 1955 voltooi is. Dit is so hoog in vergelyking met ander geboue in Johannesburg dat dit die enigste een was wat uit die veld, die area wat nou as "Kensington B" bekend staan, gesien kon word.


</doc>
<doc id="76171" url="https://af.wikipedia.org/wiki?curid=76171" title="Somalies">
Somalies

Somalies (اللغة الصومالية, "Af-Soomaali", [æ̀f sɔ̀ːmɑ́ːlì]) is ná Oromo die belangrikste Koesjitiese taal wat deur sowat 15 miljoen mense in Somalië aan die Horing van Afrika gepraat word. Dit vorm saam met Arabies die amptelike tale van dié land en is ook die amptelike taal van die omstrede gebiede Puntland en Somaliland. Daar is ook Somaliessprekende minderhede in Djiboeti, Ethiopië, Jemen en Kenia. Somalies word met beide die Latynse en die Arabiese alfabet geskryf. Somalies word as 'n Laagland Oos-Koesjitiese taal gekategoriseer met die naaste verwante Afar, Saho en Oromo.
Somalies het in 1972 die amptelike taal van Somalië geword en word ook deur die Somaliese Diaspora wêreldwyd gepraat. Somalies vorm die derde mees verspreide taal in Ethiopië na Oromo en Amharies en word veral in die Ogaden-streek gebesig, een van nege etniese streke. Somalies is Djiboeti se belangrikste taal met sowat 60% van die bevolking wat dit praat, nog voor Afar met 35%.


</doc>
<doc id="76174" url="https://af.wikipedia.org/wiki?curid=76174" title="Gemenebes van Engeland">
Gemenebes van Engeland

Die Gemenebes van Engeland (Engels: "Commonwealth of England") was die republiekeinse periode wat eers in Engeland met Wallis en later in Skotland en Ierland vanaf 1649 tot 1653 bestaan het. Tussen 1653 en 1659 het dit bekend gestaan as Gemenebes van Engeland, Skotland en Ierland ("Commonwealth of England, Scotland and Ireland"). Ná die Engelse Burgeroorlog 1642-1648 en die teregstelling van koning Karel I op 30 Januarie 1649 is die republiek op 19 Mei 1649 deur "An Act declaring England to be a Commonwealth" gestig. Die Gemenebes het nie 'n Staatshoof gehad nie, die Laerhuis was die enigste parlement van Engeland. Die regering vanaf 1653 tot 1659 was protektoraat genoem en was persoonlik en direk deur Oliver Cromwell en ná sy afsterwe deur sy seun Richard Cromwell beheer. Die term Gemenebes word gebruik om die regering tussen 1649 en 1660 te beskryf, waar Engeland "de facto" en waarskynlik ook "de jure" 'n republiek was.


</doc>
<doc id="76179" url="https://af.wikipedia.org/wiki?curid=76179" title="Distributed proofreaders">
Distributed proofreaders

Distributed Proofreaders (gewoonlik afgekort as DP of PGDP) is 'n web-gebaseerde projek wat Project Gutenberg ondersteun in die produksie van e-tekste waar vrywilligers saamwerk deur geskandeerde materiaal te proeflees en te verwerk om elektroniese boeke te skep.

Charles Franks het "Distributed Proofreaders" in 2000 begin as 'n onafhanklike organisasie om Project Gutenberg by te staan. "Distributed Proofreaders" is sedert 2002 'n amptelike webruimte van Project Gutenberg.

Op 8 November 2002, is Distributed Proofreaders oorval deur meer as vierduisend nuwe lede wat op die internet van hulle gelees het. Hierdie toeloop van proeflesers en sagteware-ontwikkelaars het die omvang en kwaliteit van e-teks-produksie baie bevorder. Distributed Proofreaders (DP) het hulle vyf-duisendste teks aan Project Gutenberg vrygestel in Oktober 2004, en in Maart 2007 is die tienduisendste DP-geproduseerde e-teks vrygestel; in Mei 2009 die 15,000ste en in April 2011, die 20,000ste! DP-voorsiende e-tekste beslaan meer as die helfte van Project Gutenberg se versameling.

Die "Distributed Proofreaders Foundation" is op 31 Julie 2006 op die been gebring om wetlike en belastings-redes.

Openbare domein werke, gewoonlik met vervalde kopiereg status, word deur vrywilligers geskandeer, of afgelaai vanuit ander webblaaie met geskandeerde boeke. Hierdie beelde word outomaties omgesit vanaf wat basies foto's is, na teks, deur Optiese Karakter-herkennings (Engels: OCR) sagteware. Afhanklik van die duidelikheid van die oorspronklike beeld, die kwaliteit van die skandering en die sofistikasie van die OCR-sagteware, is die resulterende teks vol foute. Om hierdie foute reg te stel, word bladsye een-vir-een deur internet-vrywilligers reggemaak. Die oorspronlike beeld en die teks van die OCR word langs mekaar vergelyk, en die vrywilliger produseer 'n nuwe weergawe met minder foute. Die internet maak dit, soos in ander gevalle, moontlik om hierdeur 'n lang, moeisame proses oor baie werkers te versprei.

Elke bladsy word herhaaldelik geproeflees, telkens deur 'n ander persoon, en daarna is daar twee rondtes waar formattering plaasvind. Formattering behels die verwerking na spesiale lettertipes, en beter uitleg, so na moontlik aan die oorspronlike.

Daarna kom die tegniese werk, waar die boek se bladsye saamgevoeg word en die teks in die nodige vorms vir e-lesers verwerk word, voor dit aan Projek Gutenberg gestuur word vir vrystelling.

Afgesien van die spesiale sagteware wat ontwerp is vir hierdie projek, bestaan daar ook 'n wiki en forums vir die gebruik van vrywilligers op die webwerf.

In Januarie 2004, is Distributed Proofreaders Europe aangepak, vanuit Project Rastko. Hierdie webwerf kan tekste in Unicode UTF-8 enkodering verwerk. Die boeke kom hoofsaaklik uit die Europese kulture, met 'n groot deel bestaande uit nie-Engelse materiaal insluitend Hebreeus, Arabies, Urdu en nog meer. Tot by Desember 2007 is meer as 480 e-tekste deur DP Europa geproduseer.

Daar word soms verwys na die oorspronlike DP as "DP International" deur DP Europa-lede. DP-hoofrekenaars is egter in die Verenigde State, en materiaal moet eers deur daardie kopiereg-uitklaringsproses gaan voor dit verwerk kan word.

Om voordeel te trek uit korter kopiereg-terme in Kanada is Distributed Proofreaders Canada op 1 Desember 2007 van stapel gestuur. Dit is 'n aparte eenheid, alhoewel dit deur die oorspronklike Distributed Proofreaders begin is. Al hulle tekste word deur Faded Page, 'n verwante webwerf vrygestel. Kanada het 'n "lewe plus 50" kopiereg-tydperk wat beteken dat werke van outeurs wat reeds 50 jaar dood is, vry van kopiereg is. 'n Paar voorbeelde van sulke outeurs is Clark Ashton Smith, Dashiell Hammett, Ernest Hemingway, Carl Jung, A. A. Milne, Dorothy Sayers, Nevil Shute, Walter de la Mare, Sheila Kaye-Smith and Amy Carmichael.

Distributed Proofreaders kondig op 9 Maart 2007 aan dat meer as 10 000 titels voltooi is. Ter viering word 15 titels tesame vrygestel:

Om hierdie mylpaal te vier word, op 10 April 2011, 'n groep tweetalige boeke vrygestel:




</doc>
<doc id="76191" url="https://af.wikipedia.org/wiki?curid=76191" title="Iarnród Éireann">
Iarnród Éireann

Iarnród Éireann [ˈiəɾˠnˠɾˠoːdˠ ˈeːɾʲən̪ˠ], Engels: "Irish Rail", is die nasionale spoorwegmaatskappy in die Republiek Ierland ("Éire"). Die maatskappy is op 2 Februarie 1987 as 'n filiaal van "Córas Iompair Éireann (CIÉ)", Ierland se staatsbeheerde vervoerkorporasie, gevorm.

Alle langafstand-, pendelaar- en vragtreindienste in die Republiek van Ierland en "Rosslare Europort", 'n moderne seehawe in Rosslare, word deur "Iarnród Éireann" bedryf. Die "Enterprise"-treindiens tussen Dublin en Belfast in Noord-Ierland word gesamentlik bedryf met "Northern Ireland Railways". In 2009 het "Iarnród Éireann" 38,8 miljoen passasiers vervoer.

In 2012 was Ierland die enigste lidstaat van die Europese Unie (EU) waar die bepalings van die EU-verordening 91/440 nog nie geïmplementeer was nie. Volgens dié verordening moet treindienste en infrastruktuur van mekaar geskei word sodat privaat treindienste toegang tot die spoorwegnetwerk kry. In 2013 is die bepalings nagekom.


</doc>
<doc id="76198" url="https://af.wikipedia.org/wiki?curid=76198" title="Henri Matisse">
Henri Matisse

Henri-Émile-Benoît Matisse (; 31 Desember 1869 – 3 November 1954) was 'n Franse kunstenaar, bekend vir sy gebruik van kleur en sy vloeiende en oorspronklike ontwerptekenkuns. Hy was 'n tekenaar, afdrukmaker en beeldhouer, maar is primêr bekend as 'n skilder. Matisse word algemeen beskou, saam met Pablo Picasso en Marcel Duchamp, as een van die drie kunstenaars wat gehelp het om die rewolusionêre ontwikkelings in die beeldende kunste te definieer tydens die aanvangsdekades van die twintigste eeu, verantwoordelik vir beduidende ontwikkeling in die skilderkuns en beeldhouwerk. Hoewel hy aanvanklik gebrandmerk is as 'n Fauve (Frans vir wilde dier), is hy in die 1920's toenemend geprys as 'n fakkeldraer van die klassieke tradisie in die Franse skilderkuns.
Sy bemeestering van die ekspressiewe taal van kleur en tekenwerk, vertoon in 'n versameling van werke wat oor 'n halwe eeu strek, verwerf vir hom erkenning as 'n leidende figuur in moderne kuns.

Matisse is gebore in Le Cateau-Cambrésis, Nord, Frankryk, as die oudste seun van 'n welvarende graanhandelaar. Hy word groot in Bohain-en-Vermandois, Picardie, Frankryk. In 1887 vetrek hy na Parys om in die regte te studeer. Na hy sy kwalifikasie bekom hy werk as 'n hof administrateur in Le Cateau-Cambrésis. Hy het eers in 1889 begin skilder, na sy ma vir hom kunsbenodigdhede gebring het gedurende 'n hersteltydperk weens blindedermontsteking. Hy ontdek "'n tipe paradys" soos hy dit later beskryf, en besluit om 'n kunstenaar te word, tot sy pa se diepe teleurstelling. In 1891, keer hy terug na Parys om in die kunste te studeer te Académie Julian en word 'n student van William-Adolphe Bouguereau en Gustave Moreau. Aanvanklik skilder hy stillewes en landskappe in 'n tradisionele styl, waarin hy 'n redelike vlak van vaardigheid bereik. Matisse word beïnvloed deur die werke van vroeëre meesters soos Jean-Baptiste-Siméon Chardin, Nicolas Poussin en Antoine Watteau, asook moderne kunstenaars soos Édouard Manet en die Japannese kuns. Chardin was een van Matisse se mees bewonderende skilders; as kunsstudent het hy afdrukke gemaak van vier Chardin skilderye in die Louvre.

In 1896 en 1897, besoek Matisse die Australiese skilder John Peter Russell op die eiland Belle Île langs die kus van Bretagne. Russell stel hom bekend aan Impressionisme en die werk van van Gogh, wat 'n vriend van Russell was maar op daardie tydstip nog totaal onbekend. Matisse se styl verander heeltemal, en hy sou laterjare sê "Russell was my leermeester, en Russell het die kleurteorie aan my verduidelik." In 1896 stal Matisse vyf skilderye uit in die salon van die Société Nationale des Beaux-Arts. Twee daarvan is deur die staat aangekoop.
Hy kry 'n dogter, Marguerite (gebore 1894), by die model Caroline Joblau. In 1898 trou hy met Amélie Noellie Parayre; die twee maak Marguerite saam groot en het saam ook twee seuns, Jean (gebore 1899) en Pierre (gebore 1900). Marguerite en Amélie het gereeld as modelle geposeer vir Matisse.

In 1898, onder advies van Camille Pissarro, gaan hy Londen toe om die skilderye van J. M. W. Turner te bestudeer en gaan op 'n reis na Korsika. Met sy terugkeer in Parys in Februarie 1899, werk hy langs Albert Marquet en saam met André Derain, Jean Puy, en Jules Flandrin. Matisse verdiep homself in die werk van ander en beland in die skuld weens die aankoop van werke van skilders wat hy bewonder. Die werke wat hy in sy huis gehang en vertoon het sluit in 'n gipsborsbeeld deur Auguste Rodin, 'n skildery van Paul Gauguin, 'n tekening deur Vincent van Gogh en Paul Cézanne se "Drie baaiers". In Cézanne se insig van prentstruktuur en kleur, vind Matisse sy vernaamste inspirasie.

Baie van Matisse se skilderye van 1898 tot 1901 maak gebruik van 'n Divisionistiese tegniek wat hy aangeneem het na die lees van Paul Signac se essay, "D'Eugène Delacroix au Néo-impressionisme". Sy skilderye van 1902–1903, 'n tydperk van materiële swaarkry vir die kunstenaar, is betreklik droewig en openbaar 'n besorgdheid met vorm. Met sy eerste probeerslag in die beeldhoukuns, 'n replika van Antoine-Louis Barye, in 1899, dompel hy baie van sy energie in kleiwerk, en voltooi "Die Slaaf" in 1903.

Fauvisme as 'n styl het omstreeks 1900 begin en tot ná 1910 geduur. Die beweging self was net 'n paar lank jaar aktief, 1904–1908, en daar was drie uitstallings. Die leidende figure in die beweging was Matisse en André Derain. Matisse se eerste solo-uitstalling was by Ambroise Vollard se galery in 1904, en sonder veel sukses. Sy liefde vir helder en ekspressiewe kleur het eers meer duidelik kenbaar na vore getree na die somer van 1904 waartydens hy in Saint-Tropez geskilder het saam met die neo-impressioniste Signac en Henri Edmond Cross. In daardie jaar lewer hy sy belangrikste neo-impressionistiese werk, "Luxe, Calme et Volupté". In 1905 reis hy weer suidwaarts om in Collioure saam met André Derain te werk. Sy skilderye uit die tydperk is gekenmerk deur plat vorms en gekontroleerde lyne. Hy gebruik ook pointillisme in 'n minder gestrenge mate as voorheen.

In 1905 stal Matisse en 'n groep kunstenaars, nou bekend as "Fauves," saam uit in 'n kamer in die Salon d'Automne. Die werke druk emosie uit met wilde en dikwels strydige kleure, sonder agting vir die onderwerp se natuurlike kleure. Matisse stal "Die oop venster" en "La femme au chapeau (Vrou met die hoed)" uit by die Salon. Kritikus Louis Vauxcelles beskryf die werk met die opmerking "Donatello parmi les fauves!" (Donatello tussen die wilde diere), verwysend na 'n Renaissance-agtige beeldhouwerk wat die kamer met hulle versameling gedeel het. Sy opmerking verskyn op 17 Oktober 1905 in "Gil Blas", 'n dagblad, en word 'n destydse populêre sêding. Die uitstalling ontvang wrang kritiek—"'n Blik verf is in die gesig van die publiek gegooi" sê die kritikus Camille Mauclair—maar ook enkele gunstige resensies. Wanneer die skildery wat uitgesonder is vir spesiale afkeuring, Matisse se "Vrou met 'n hoed", gekoop word deur Gertrude en Leo Stein, verbeter die beleërde kunstenaar se moraal aansienlik.

Matisse word erken as die leier van die Fauves, saam met André Derain; die twee was vriendskaplike mededingers, elk met sy eie volgelinge. Ander lede was Georges Braque, Raoul Dufy en Maurice de Vlaminck. Die simbolis Gustave Moreau (1826–1898) was die beweging se inspiratoriese leermeester; as 'n professor by die École des Beaux-Arts in Parys, het hy studente gedruk om buite die lyne van formaliteit te dink en hulle eie sienings te volg.

In 1907 het Guillaume Apollinaire, na kommentaar oor Matisse in 'n artikel gepubliseer in La Falange, gesê, "Ons is nie hier in die teenwoordigheid van 'n oordadige of ekstreme onderneming nie: Matisse se werk is uiters redelik." Maar Matisse se werk uit daardie tyd het ook heftige kritiek ontlok, en dit was vir hom moeilik om vir sy gesin te sorg. Sy opspraakwekkende 1907 skildery "Nu bleu" was in beeld verbrand by die Armory Show in Chicago in 1913.

Die agteruitgang van die Fauvistiese beweging na 1906 het geen uitwerking op Matisse se opgang gehad nie; heelwat van sy beste werke is gelewer tussen 1906 en 1917, as aktiewe deelnemer van die groot samekoms van kunstalent in Montparnasse, selfs al het hy nie heeltemal ingepas met sy konserwatiewe voorkoms en streng bourgeois werksetiek nie. Hy het aangehou met die absorbeer van nuwe invloede: hy reis na Algerië in 1906 om Afrikaanse kuns en primitivisme te bestudeer; na besigtiging van 'n groot uitstalling Islamitiese kuns in München in 1910, spandeer hy twee maande in Spanje om Moorse kuns te bestudeer. Hy besoek Marokko in 1912 en weer in 1913, en terwyl hy skilder in Tangier maak hy verskeie innoverende veranderings aan sy werk, insluitende sy gebruik van swart as 'n kleur.Die effek daarvan op Matisse se kuns word beskryf as 'n nuwe vrymoedigheid met die gebruik van intense, ongereguleerde kleur, soos met "L'Atelier Rouge" (1911).

Matisse het 'n lang verbintenis met die Russiese kunsversamelaar Sergei Shchukin gehad. Hy skilder een van sy vernaamste werke, "La Danse (Die dans)", spesiaal vir Shchukin as deel van 'n tweedelige-skilderopdrag, waarvan die ander skildery "Musiek" (1910) is. 'n Vroeëre weergawe van "La Danse" (1909) is in die versameling van die Museum of Modern Art in New York.

Rondom April 1906 ontmoet hy Pablo Picasso, wat twaalf jaar jonger as Matisse was. Die twee word lewenslange vriende asook mededingers en word dikwels vergelyk; 'n belangrike verskil tussen hulle was dat Matisse uit die natuur geneem en geskilder het, terwyl Picasso veel meer geneig was om vanuit sy verbeelding te werk. Die onderwerpe die meeste deur die twee kunstenaars geskilder was vrouens en stillewes, met Matisse wat meer eerder sy figure in 'n ten volle gerealiseerde interieur sou plaas. Matisse en Picasso is die eerste keer saamgebring by die salon van Gertrude Stein en haar metgesel Alice B. Toklas. Gedurende die eerste dekade van die twintigste eeu was Amerikaners in Parys— Gertrude Stein, haar broers Leo Stein, Michael Stein en Michael se vrou Sarah Stein—belangrike versamelaars en ondersteuners van Matisse se skilderye. Benewens Gertrude Stein se twee Amerikaanse vriende van Baltimore, het die Cone susters, Claribel en Etta, groot beskermhere geword van Matisse en Picasso, en versamel honderde van hul skilderye en tekeninge. Die Cone-versameling word nou in die Baltimore Museum of Art uitgestal.

Terwyl talle kunstenaars die Stein-salon besoek het, is heelwat van hierdie kunstenaars nooit verteenwoordig teen die mure van 27 Rue de Fleurus nie. Waar Renoir, Cézanne, Matisse en Picasso se werke Leo en Gertrude Stein se versamelings oorheers het, het Sarah Stein se versameling Matisse veral benadruk.

As tydgenote van Leo en Gertrude Stein het Matisse en Picasso deel geword van hulle sosiale kringe en gereeld die byeenkomste bygewoon wat op Stardagaande by 27 Rue de Fleurus plaasgevind het. Gertrude skryf die begin van die Saterdagaandbyeenkomste toe aan Matisse en maak die opmerking:
Onder Pablo Picasso se kennisse wat ook gereeld die Saterdagaande bygewoon het, was: Fernande Olivier (Picasso se minnares), Georges Braque, André Derain, die digters Max Jacob en Guillaume Apollinaire, Marie Laurencin (Apollinaire se minnares en kunstenaar in eie reg) en Henri Rousseau.

Sy vriende het die "Académie Matisse" in Parys op die been gebring en gefinansier, 'n private nie-kommersiële skool waar Matisse jong kunstenaars onderrig het. Dit was in werking van 1907 tot 1911. Hans Purrmann en Sarah Stein was onder sy verskeie mees lojale studente.

Matisse spandeer sewe maande in Marokko van 1912 tot 1913 en lewer ongeveer 24 skilderye en heelwat tekeninge. Sy gereelde orientalistiese onderwerpe van latere werke, soos odaliske, kan teruggetrek word na die periode.

In 1917 verhuis Matisse na Cimiez aan die Franse Riviera, 'n voorstad van Nice. Sy werke van die dekade wat volg op sy verhuising, toon 'n versagting en meer ontspanne benadering. Hierdie "terugkeer na orde" is kenmerkend van baie kunswerke in die tydperk na die Eerste Wêreldoorlog, en kan vergelyk word met die neoklassisme van Picasso en Igor Stravinsky, en die terugkeer na die tradisionalisme van Derain. Sy orientalistiese odalisk-skilderye is kenmerkend van die tydperk; terwyl die werk gewild was, het sommige kontemporêre kritici dit oppervlakkig en dekoratief gevind.

In die laat 1920's het Matisse weer merkbaar betrokke geraak by aktiewe samewerking met ander kunstenaars. Hy werk nie net saam met Fransmanne, Nederlanders, Duitsers en Spanjaarde nie, maar ook 'n paar Amerikaners en onlangse Amerikaanse immigrante.

Na 1930 het 'n nuwe ywer en dapperder vereenvoudiging in sy werk verskyn. Die Amerikaanse kunsversamelaar Albert C. Barnes oortuig hom om 'n groot muurskildery te verf vir die Barnes-stigting, "La Danse II (Die dans II)", wat in 1932 afgehandel is; die stigting besit 'n paar dosyn ander Matisse skilderye. Hierdie skuif na vereenvoudiging en 'n voorskaduwing van die uitknipseltegniek is ook bemerkbaar in sy skildery "Large Reclining Nude" (1935). Matisse verf etlike maande aan hierdie skildery en dokumenteer sy vordering met 'n reeks van 22 foto’s wat hy aan Etta Cone stuur.

Na 41 jaar is Matisse en sy vrou uitmekaar in 1939. In 1941 ondergaan hy chirurgie waartydens 'n kolostomie uitgevoer word. Na die operasie begin hy 'n rystoel gebruik, en word hy tot met sy afsterwe versorg deur 'n Russiese vrou, Lydia Delektorskaya, een van sy voormalige modelle. Met die hulp van assistente begin hy papierknipsel-collages "(gouaches découpés)" maak en gereeld op groot skaal. Sy Nue bleu (Blou naak)-reeks is 'n uitstekende voorbeeld van sy tegniek wat hy "verf met 'n skêr" doop. Dit demonstreer sy vermoë om sy oog vir kleur en geometrie oor te dra na 'n nuwe medium van volkome eenvoud, maar met 'n speelse en genotryke krag.

In die 1940's werk hy ook as grafiese kunstenaar by die Mourlot-studio’s in Parys en lewer swart-en-wit illustrasies vir verskeie boeke en oor die honderd oorspronklike steendrukplate.

Matisse word bewonder en herhaaldelik na verwys deur die Griekse digter en Nobelpryswenner Odysseas Elytis. Elytis is aan Matisse bekendgestel deur hulle gemeenskaplike vriend Tériade, tydens sy werk aan die "uitknipsels". Matisse het die eetkamermuur geverf in Tériade se huis, die "Villa Natacha" in Saint-Jean-Cap-Ferrat, wat Elytis ook in sy gedigte noem.

Matisse, deur en deur nie-polities, was geskok na die nuus dat sy dogter Marguerite, wat aktief was in die Résistance gedurende die oorlog, gemartel is (amper tot die dood) in 'n Rennes-gevangenis en gevonnis is na die Ravensbrück-konsentrasiekamp. (Marguerite spring verdere gevangeskap vry deur te ontsnap van 'n trein op pad na Ravensbrück, wat gestop is na 'n Geallieerde lugaanval; sy oorleef in die woud tot met haar redding deur mede-versetters.)

Matisse se student Rudolf Levy is 1944 dood in die Auschwitz-konsentrasiekamp.

In 1947 publiseer Matisse "Jazz", 'n beperkte oplaag van 'n kunstenaarsboek van ongeveer honderd afdrukke van kleurvolle papierknipsel-collages, vergesel van sy geskrewe gedagtes. Tériade, 'n bekende twintigste-eeuse kunste-uitgewer reël om Matisse se knipsels uit te gee as pochoir (sjabloon)-afdrukke.

In 1951 handel Matisse 'n vier-jaar projek af vir die ontwerp van die binnekant, die glasvensters en dekorasies van die Chapelle du Rosaire de Vence, wat dikwels na verwys word as "die Matisse-kapel". Die projek is die gevolg van 'n noue vriendskap tussen Matisse en Suster Jacques-Marie, ten spyte van die feit dat hy 'n ateïs was. Hy het haar aangestel as verpleegster en model in 1941 voor sy 'n dominikaanse non geword het. Hulle ontmoet weer in Vence en begin hul samewerking volgens 'n storie oorvertel in haar boek van 1992 "Henri Matisse: La Chapelle de Vence" en in die dokumentêr van 2003 "A Model for Matisse".

In 1952 vestig hy 'n museum gewy aan sy werk, die Matisse Museum in Le Cateau. Die museum hou tans die derde grootste versameling van Matisse se werke in Frankryk.

Volgens David Rockefeller, is Matisse se laaste werk die ontwerp van 'n gebrandskilderde glasvenster geïnstalleer by die Union Church of Pocantico Hills naby die Rockefeller-landgoed, noord van New York. "Dit was sy finale artistieke skepping; die maket was teen sy kamermuur tydens sy dood in November 1954" skryf Rockefeller. Die installasie was afgehandel teen 1956.

Matisse sterf aan 'n hartaanval op die ouderdom van 84 in 1954. He is begrawe in die begraafplaas van Monastère Notre Dame de Cimiez, naby Nice.

Die eerste skildery van Matisse wat deur 'n openbare versameling verkry is, was "Stillewe met malvas" (1910), uitgestal in die Pinakothek der Moderne.

Die pruimbloeisels, 'n 1948 skildery deur Henri Matisse, is op 8 September 2005 aangekoop vir die Museum of Modern Art deur Henry Kravis en die museum se nuwe president, Marie-Josée Drouin. Die beraamde prys was Amer. $25 miljoen. Dit is sedert 1970 nie deur die publiek te siene gekry nie. In 2002 word 'n Matisse-beeldhouwerk "Nu couché I" vir Amer. $9.2 miljoen verkoop, 'n rekord vir een van die kunstenaar se beeldhouwerke.

Matisse se dogter Marguerite het gereeld Matisse-studente bygestaan met insig oor sy werksmetodes en sy werke. Sy sterf in 1982 terwyl sy besig was met die samestelling van 'n katalogus van haar pa se werke.

Matisse se seun, Pierre Matisse (1900–1989), open 'n belangrike moderne kunsgalery in New York gedurende die 1930's. Die Pierre Matisse-galery, wat aktief was van 1931 tot 1989, verteenwoordig en vertoon talle Europese kunstenaars en 'n aantal Amerikaners en Kanadese in New York, dikwels vir die eerste keer. Hy stal Joan Miró, Marc Chagall, Alberto Giacometti, Jean Dubuffet, André Derain, Yves Tanguy, Le Corbusier, Paul Delvaux, Wifredo Lam, Jean-Paul Riopelle, Balthus, Leonora Carrington, Zao Wou Ki en Sam Francis uit, asook beeldhouers Theodore Roszak, Raymond Mason en Reg Butler, en verskeie ander belangrike kunstenaars, insluitend die werk van Henri Matisse.

Henri Matisse se kleinseun, Paul Matisse, is 'n kunstenaar en uitvinder en bly in Massachusetts. Matisse se agterkleindogter Sophie Matisse is ook 'n kunstenaar. Les Heritiers Matisse tree op as die amptelike boedel. Die Amerikaanse kopieregverteenwoordiger vir Les Heritiers Matisse is die Artists Rights Society.








</doc>
<doc id="76207" url="https://af.wikipedia.org/wiki?curid=76207" title="Kolonisasie van Ulster">
Kolonisasie van Ulster

Die Kolonisasie van Ulster (Engels: "Plantation of Ulster", Iers: "Plandáil Uladh"; Ulster-Skots: "Plantin o Ulstèr") was die georganiseerde Skotse en Engelse volksplanting in Ulster, een van die vier historiese provinsies van Ierland. Privaat kolonisasie deur welvarende landeienaars het al in 1606 begin, terwyl die amptelike volksplanting, wat deur die Parlement van Skotland beheer is, sy aanvang twee jaar later geneem het.

Alle grond, wat in besit van Ierse hoofde van die Uí Néill- (O'Neill-) en Uí Domhnaill- (O'Donnell-)dinastieë was, is saam met dié van hul ondersteuners onteien om daarop Skotse setlaars te vestig. Altesaam 'n halfmiljoen akkers of 2 000 km² se grond in die graafskappe Tyrconnell (Donegal), Tyrone, Fermanagh. Cavan, Coleraine en Armagh is gekonfiskeer. Die grootste deel van die graafskappe Antrim en Down is privaat gekoloniseer.

Van Britse "pagters" of "tenants", soos hulle destyds genoem is, het merendeels uit Skotland en Engeland gekom. Van hulle is vereis dat hulle Engelssprekend en van Protestantse geloof was. Die meeste Skotse setlaars was Presbiterianers, terwyl Engelse koloniste meestal aanhangers van die Kerk van Engeland was. Die kolonisasie van Ulster was die grootste van alle Britse volksplantings in Ierland. Ulster is veral gekoloniseer om verdere opstande te voorkom aangesien hierdie landsdeel in die vorige eeu die meeste weerstand teen die Engelse bewind gebied het.

Voordat Ulster in die 1590's gedurende die Negejarige Oorlog verower is, was dit die mees Gaeliese deel van Ierland, 'n provinsie wat grotendeels buite Engelse beheer bestaan het. Die gebied was volgens die destydse Europese vastelandse standaard onderontwikkel, en daar was min nedersettings.

Gedurende die 16de eeu is Ulster deur die Engelse as "onderbevolk" en onontwikkel beskou. 'n Vroeë, maar vergeefse poging om die noorde van Ierland langs die ooskus van Ulster te koloniseer is in die 1570's deur Walter Devereux, 1ste graaf van Essex onderneem.



</doc>
<doc id="76208" url="https://af.wikipedia.org/wiki?curid=76208" title="Bokkoms">
Bokkoms

Bokkoms (of Bokkems) is heel, gesout en gedroogde harders, meer spesifiek die Suidelike harder ("Liza richardsonii") wat alombekend is in die Wes-Kaap van Suid-Afrika. Bokkoms is 'n welbekende lekkerny van die Weskus-area van Suid-Afrika. Die vis word gesout en dan gedroog in die son en wind. Dit word rou geëet deur die vel af te trek. In sekere gevalle word die vis ook gerook. Dit word ook na verwys as "visbiltong".

Die woord "bokkom" kom van die Nederlandse woord "bokkem", wat 'n variant is van die woord "bokking" (of "buckinc" in Middelnederlands). Die woord "bokking" is afgelei vanaf die word "bok" (die Nederlandse word vir "bok" of "boerbok"), en verwys na die feit dat bokkoms mense herinner het aan 'n bok omdat bokkoms dieselfde vorm as die horings van 'n bok het. Bokkoms is ook net so hard soos 'n bok se horings en dit stink ook baie soos 'n bok se horings (bokke het reukkliere agter hulle horings wat die sterk reuke afgee). Die eerste amptelike rekord van die gebruik van die woord in die Afrikaanse taal was in die "Patriotwoordeboek" van 1902 as die woord "bokkom".

So vroeg reeds as 1658, slegs ses jaar nadat die eerste permanente vestiging van Europeërs aan die Kaap van Goeie Hoop gevestig was, is vier vryburgers toestemming gegee om hulle in Saldanhabaai aan die Weskus van Suider-Afrika te vestig. Hulle het toestemming van die Nederlandse Oos-Indiese Kompanjie ontvang om vis te vang in die waters van Saldanhabaai. Die vangste het hulle teruggestuur aan die maatskappy se handel in die Kaap van Goeie Hoop om verkoop te word aan ander burgers, sowel as aan verbygaande skepe in Tafelbaai. Hulle het ook alleenreg op die winsgewende visvangste tot 1711 gehad. Een-vyfde van die vangs moes in gesoute en gedroogde vorm afgelewer word, vanwaar die oorsprong van die woord bokkoms in Suid-Afrika kom.

Die bestanddele vir bokkoms bestaan uit jong harders (vis), growwe sout en varswater.

Die oorspronklike Weskusmanier om bokkoms voor te berei begin met die vang van die klein (jong) harders. 'n Groot vierkantige bad gebou uit stene of klip is gevul met 'n sterk mengsel gemaak van sowat 50 kg growwe sout en varswater waarby die vis gevoeg word. Sodra genoeg vis in die bad is om gelyk te staan met die bokant van die bad word twee of drie grawe droë growwe sout bo-oor die vis versprei. Daarna word meer lae vis en sout bo-op gesit totdat al die vis met sout bedek is. 'n Dik laag sout word laastens heel bo-op bygevoeg. Dit staan dan so vir een dag. Op die tweede dag word 'n pers gemaak vanuit hout met gewigte bo-op geplaas op die vis in die bad. Die doel van die pers is om te verseker dat die ingewande van die vis platgedruk word sodat dit nie vrot en sleg word nie. Na afloop van die derde dag in die bad, word die vis uitgehaal en dan in trosse van 10 tot 25 vis elk geryg met 'n tou. Dit word gedoen deur 'n visnaald deur die oë van die visse te ryg. Die trosse word dan 2 tot 3 keer gedoop in varswater voordat dit op steiers gehang word om uit te droog.

Die geskikste omstandighede vir die droog van bokkoms is in 'n baie winderige area wat nie direkte sonlig kry nie. Gedurende die nag word die vis onder 'n dak geplaas om te verhoed dat dit klam word as gevolg van byvoorbeeld dou. Die volgende dag word dit weer na buite gedra waar dit in die son hang. Die hele droogproses duur ongeveer 5 dae.

Meer onlangs word gebruik gemaak van "droogoonde". Dit bestaan uit 'n geslote kamer waarin die vis hang en waar 'n elektriese waaier verhitte lug in die kamer in waai. Dit vereenvoudig die droogproses aansienlik, aangesien die vis nie nodig het om elke aand binnenshuis verskuif te word nie, en dit kan ook droog word gedurende die reënerige wintermaande.

Bokkoms is 'n tipiese lekkerny van die Wes-Kaap van Suid-Afrika, en spesifiek die Weskus. Hoewel dit 'n groot mark in die Wes-Kaap het (waar dit baie gewild is in hotelle, kroeë, drankwinkels, viswinkels en strandkiosks op die strande en vakansie-oorde), kan dit nie 'n algemene produk word in meeste Suider-Afrikaanse slaghuise, visserye en kruidenierswinkels soos biltong nie. Dit kan egter bestel word deur middel van die internet, wat dan in 'n vakuumverpakte formaat gestuur word.

Daar is 'n vooruitstrewende bokkombedryf in die "Bokkomhoofstad" van die wêreld, Velddrif, aan die Weskus van Suid-Afrika. Ongeveer 95% van Suid-Afrika se bokkoms word in Velddrif geproduseer, in 'n groep klein individuele fabrieke langs die Bergrivier geleë. Elke fabriek het sy eie klein kaai op die rivier aan die voorkant van die fabriek. In die verlede was groot skole harders gevang in die rivier en die kaaie was deur vissermanne gebruik om hulle "bakkies" (klein bote) vas te bind en hulle vangste af te laai. As gevolg van oorbenutting is die vang van harders in die rivier nou verbode. Harders word nou op die oop see net buite Laaiplek gevang.

Velddrif is die ideale plek vir die Bokkom-bedryf. Dit het toegang tot die harders net buite die kusgebied, die weerstoestande is ideaal vir droog van vis (droë somers en relatief lae reënval), en dit het toegang tot groot hoeveelhede seesout as die lente gety opstoot vanaf die see oor die uitgebreide soutpanne (die grootste soutfabriek in Suid-Afrika waar sout gemaak word uit seewater, die Cerebos-sout fabriek is ook daar geleë). Dit het ook toegang tot varswater in die vorm van die Bergrivier. Dit is dus nie toevallig dat die Bokkom-bedryf ontstaan het en nog steeds geleë is in Velddrif nie. In die bekende "Bokkomlaan", langs die oewers van die Bergrivier in Velddrif, kan toeriste groot getalle bokkoms sien wat in trosse langs die pad opgehang word .

Bokkoms is 'n unieke, tradisionele lekkerny uit die Weskus van Suid-Afrika. Dit word die heerlikste geniet met 'n witwyn, of met brood, konfyt en koffie, maar kan ook gebruik word in sop en spaghetti, tapenades, ragout of net as 'n dis op sy eie.

Kommer is uitgespreek oor dalende visbronne aan die Weskus van Suid-Afrika. Die Suidelike harder is op die Wêreldnatuurlewefonds se Suider-Afrikaanse Volhoubare Seekos Inisiatief (SASSI) se Oranjelys as 'n onvolhoubare spesies gelys. Hierdie groep sluit spesies in wat om twee redes kommer wek. Die spesie is òf uitgeput as gevolg van oorbenutting en kan nie die huidige tempo van visvang volhou nie, òf die boerderymetodes van die visse hou skade in vir die omgewing. Hierdie spesie kan slegs wettig verkoop word deur geregistreerde kommersiële vissers en kleinhandelaars.

Die woord bokkoms is opgeneem in die Afrikaanse taal in ten minstens drie spreuke:


Die naam word ook gebruik vir 'n spesifieke familie van plante met skerp saadpeule in Suid-Afrika. Hierdie plante het die naam van bokkoms in Afrikaans te danke aan die feit dat die saadpeule lyk soos bokkoms, en hul onaangename reuk herinner aan die sterk visreuk van bokkoms.


</doc>
<doc id="76209" url="https://af.wikipedia.org/wiki?curid=76209" title="Vlag van Fidji">
Vlag van Fidji

Die nasionale vlag van Fidji is op 10 Oktober 1970 in gebruik geneem. Die vlag vertoon ’n ligblou blou Britse vaandel met die wapen van die eiland op die wapperkant.

Die ligblou agtergrond stel die Stille Oseaan, wat ’n belangrike rol in die lewe van die eilandbewoners vervul in terme van die vissery- en toerismebedrywe, voor. Die Unievlag reflekteer die land se bande met die Verenigde Koninkryk. Die skild is afgelei van die land se wapenskild wat aanvanklik in 1908 deur ’n Koninklike Bevel aan die eiland toegestaan is. Dit is ’n wit skild met rooi kruis en ’n rooi hoof (boonste derde van die skild). Die beelde in die skild verteenwoordig die landbouaktiwiteite op die eiland en die historiese verbintenisse met die Verenigde Koninkryk. Bo in die skild hou ’n Britse leeu ’n kokosneut in sy kloue. Links bo, onder die rooi hoof, is suikerriet, regs bo is ’n palmboom, links onder is ’n vredesduif en regs onder is ’n tros piesangs.

Die huidige vlag is soortgelyk aan die koloniale vaandel voor onafhanklikheid. Die grootste verskille is dat die koloniale vaandel ’n donkerder blou gebruik het en die volledige wapen vertoon het, in plaas van slegs die wapenskild. Hoewel sommige reformiste die Unievlag verwyder wil hê (hulle sien dit as ’n koloniale embleem) is daar andere wat dit wil behou ter wille van die historiese verband. Die vlae van ander onafhanklike lande soos Australië, Nieu-Seeland en Tuvalu het die Unievlag in hul onderskeie vlae behou.
’n Paar invloedryke Fidjiane het ook al gevra vir die terugkeer van die volle wapen op die vlag. Op 20 November 2005 het Fidji se Opperraad van Stamhoofde gevra dat die twee krygers wat die skild ondersteun het, weer op die vlag geplaas word saam met die miniatuur kano en die nasionale leuse, "Rerevaka na kalou ka doka na tui" (“Vrees God en eer die Koningin”) — simbole wat op die oorspronklike vlag van die Koninkryk Viti, die eerste verenigde Fidjiaanse staat wat in 1871 onder leierskap van Seru Epenisa Cakobau geskep is, verskyn het.

Volgens Asesela Sadole, Algemene Sekretaris van die Opperraad van Stamhoofde, is “die wapen betekenisvol omdat dit die woord van God bevat, omdat die twee krygers daar is en so ook die Fidjiaanse kano. Ek is van mening dat die raadslede verkies dat die volle wapen by die Fidjiaanse vlag ingesluit word.”

Voor Britse regering in 1874 het die regering van Fidji ’n nasionale vlag aanvaar met twee vertikale bane in wit en blou en ’n rooi skild in die middel waarop ’n wit duif verskyn het. Die gebruik van hierdie vlag is gestaak toe die koloniale era begin het en Fidji se onafhanklikheid prysgegee is. Fidji was van 1874 tot 1970 ’n Britse kolonie.

Die Eerste Minister, Kommodoor Frank Bainimarama, het in sy nuwejaarsdagtoespraak van 2013 aangekondig dat die vlag verander sou word om “die gevoel van nasionale vernuwing te weerspieël, om ’n nuwe Fidjiaanse identiteit te versterk en nuwe vertroue te stel om ’n Fidjiaan op die globale verhoog te wees”. Die verandering in die vlag sal gepaard gaan met die aanvaarding van ’n nuwe grondwet, soos voorgeneem deur Fidji se militêre leier (wat in 2006 deur ’n staatsgreep aan bewind gekom het) wat ’n “een mens, een stem”, nie-rassige en sekulêre dekomrasie onder militêre toesig wou vestig. ’n Paar weke vantevore is die afdruk van die Britse koningin van die republiek se geldeenheid verwyder.

Op 3 Februarie 2015 het die Eerste Minister gesê dat die Fidjiaanse vlag verander gaan word. ’n Nasionale vlagontwerpkompetisie sal gehou word met die doel om op 11 Oktober 2015, op die 45ste viering van onafhanklikheid, ’n nuwe vlag te kan hys.



</doc>
<doc id="76213" url="https://af.wikipedia.org/wiki?curid=76213" title="Shinji Kagawa">
Shinji Kagawa

Shinji Kagawa (gebore 17 Maart 1989 in Kobe, Japan) is 'n Japannese sokkerspeler. Hy het vir die Japannese nasionale sokkerspan uitgedraf.



</doc>
<doc id="76214" url="https://af.wikipedia.org/wiki?curid=76214" title="Piet my niggie">
Piet my niggie

Piet my Niggie is 'n Afrikaanse rolprent wat in 1964 vrygestel is en in swart en wit geskiet is. Frederik Burgers was in die hoofrol. Die regisseur was Jan Perold.

Die rolprent is 'n komedie.

en andere.

Dit is die verhaal van 'n skooljuffrou by die Tallermantrust Volkskool. Die trustee van die skool sien dat sy seun besig is om ballet te leer. Hy eis die aanstelling van 'n mans onderwyser wat die seuns kan leer rugby speel. So 'n onderwyser is egter skaars en die ander personeel oorreed juf. Salome van der Merwe, die ballet onderwyseres, om die onderwyser mnr. Piet van der Merwe te word. Die voortreflike spel van Frederik Burgers, wat albei rolle uitmuntende vertolk, sorg vir menige lagwekkende insidente.



</doc>
<doc id="76216" url="https://af.wikipedia.org/wiki?curid=76216" title="Tol &amp; Tol">
Tol &amp; Tol

Tol & Tol is die naam van 'n Nederlandse duo-groep wat hoofsaaklik instrumentale musiek produseer. Die sangers is die Volendamse broers Cees en Thomas Tol. Aan die begin van 1990 staan hul twee weke op die eerste plek van die Nederlandse nasionale treffersparade met die treffer "Eleni". Maar dit word ook 'n treffer in die buiteland.

Cees en Thomas Tol was lank deel van die groep BZN ("Band Zonder Naam"). Thomas was ook die komponis van die Volendamse groep en stel in hierdie hoedanigheid die beroemde "palingsound" bekend. Titels soos "Mon Amour", "Sevilla", "Pearlydumm", "Just an illusion", "Amore" en "If I say the words" bereik stuk vir stuk die boonste range van die Nederlandse trefferparade. Vanaf 1976 komponeer Thomas Tol in totaal 24 BZN-treffers, waarvan 18 die top 10 bereik. "Mon amour" (1976) het die eerste plek van die Top 40 en die Nationale Hitparade bereik. "Pearlydrumm" (1980) staan slegs in die Top 40 op nommer een.

In 1988 loop die broers Tol kort na mekaar uit BZN om saam hul loopbaan voort te sit. Hul eerste album, met daarop hul Griekstalige nr.1-treffer in die Nationale Hitparade "Eleni", word 'n groot sukses. Hierna volg nog die treffer "Sedalia" en 'n reeks van in totaal vyf albums wat almal die Album Top 100 behaal. Ook in die buiteland word hulle gewild, met name in Duitsland, Oostenryk en Switserland. Sedert 1999 is hul niggie Corina Vamvakari hul vaste sangeres.

In 1991 bring Tol & Tol 'n album vir Anny Schilder uit: "This is... Anny Schilder".

Sedert 2002 is Tol & Tol die vervaardigers van die albums van die Nederlandse sanger, Jan Smit. Hul komposisie "Als de nacht verdwijnt" word 'n groot treffer. Hierdie nommer word in 1989 al opgeneem deur Anny Schilder onder die titel "Le soleil".

Cees & Thomas tree so nou en dan op in die geleentheidssanggroep BZN'66 ('n samestelling van oud-BZN-lede wat treffers uit die beginjare van BZN speel).




</doc>
<doc id="76217" url="https://af.wikipedia.org/wiki?curid=76217" title="Jan Perold">
Jan Perold

Jan Perold was 'n Suid-Afrikaanse regisseur en draaiboekskrywer.

As draaiboekskrywer:
As regisseur:

As Kinematograaf:


</doc>
<doc id="76220" url="https://af.wikipedia.org/wiki?curid=76220" title="Candies">
Candies

Candies was sedert 1973 'n Japannese musiekgroep. In 1977, ondanks hul groot gewildheid, het hulle skielik aangekondig hulle ontbind. 

Hul laaste konsert was groot nuus in Japan.




</doc>
<doc id="76221" url="https://af.wikipedia.org/wiki?curid=76221" title="Aiden McGeady">
Aiden McGeady

Aiden John McGeady (gebore 4 April 1986 in Denny, Skotland) is 'n Ierse sokkerspeler. Hy het vir die Ierse nasionale sokkerspan uitgedraf.


</doc>
<doc id="76222" url="https://af.wikipedia.org/wiki?curid=76222" title="Samuel Eto'o">
Samuel Eto'o

Samuel Eto'o Fils (Frans: ​[samɥɛl eto fis]; gebore 10 Maart 1981 in Douala) is 'n Kameroense sokkerspeler. Hy het vir die Kameroense nasionale sokkerspan uitgedraf.


</doc>
<doc id="76223" url="https://af.wikipedia.org/wiki?curid=76223" title="Mikel John Obi">
Mikel John Obi

John Michael Nchekwube Obinna, ook bekend as John Obi Mikel, John Mikel Obi of Mikel John Obi (gebore 2 April 1987 in Jos) is 'n Nigeriese sokkerspeler. Hy het vir die Nigeriese nasionale sokkerspan uitgedraf.


</doc>
<doc id="76224" url="https://af.wikipedia.org/wiki?curid=76224" title="Victor Moses">
Victor Moses

Victor Moses (gebore 12 Desember 1990 in Lagos) is 'n Nigeriese sokkerspeler. Hy het vir die Nigeriese nasionale sokkerspan uitgedraf.


</doc>
<doc id="76231" url="https://af.wikipedia.org/wiki?curid=76231" title="Nahoondam">
Nahoondam

Die Nahoondam is geleë in die Nahoonrivier naby Oos-Londen in die Oos-Kaap, Suid-Afrika. Die dam is in 1966 geopen en het 'n bakmaatvolume van 199,34 miljoen m agter 'n wal van 40 m hoog.



</doc>
<doc id="76232" url="https://af.wikipedia.org/wiki?curid=76232" title="Nahoonrivier">
Nahoonrivier

Die Nahoonrivier is 'n rivier in Oos-Londen in die Oos-Kaap, Suid-Afrika.

Die rivier en die Nahoondam () voorsien sommige van die water aan Oos-Londen en omgewing.

Dit loop oos van die Buffelsrivier en die hawe, en wes van die Gonubierivier. Die voorstad Nahoon lê op sy westewal en Beacon Bay op die oostewal.

Die rivier vloei deur 'n strandmeer en Afrika se suidelikste mangrove-woud wat by in die Indiese Oseaan uitmond. Oorkant die monding is die Nahoonrif wat baie gewild is vir branderplankry en ook bekend is vir aanvalle deur witdoodshaaie op ryers.

'n Klein bevolking van die bedreigde Oos-Kaapse kurper "(Sandelia bainsii)" kom in die Nahoonrivier voor.


</doc>
<doc id="76233" url="https://af.wikipedia.org/wiki?curid=76233" title="Kowierivier">
Kowierivier

Die Kowierivier is 'n rivier in die Oos-Kaap, Suid-Afrika.

Die rivier se oorsprong is in die heuwels van die "Grahamstadshoogte" waarna dit in 'n suidoostelike rigting vloei. Dit dreineer die pynappel-landerye en grootste dele van die Bathurst-streek, en vloei deur die gesogte Port Alfred-waterfront, waarna dit by in die Indiese Oseaan uitmond.

Die hoofsyriviere is die Bloukransrivier, die Bakrivier en die Lushingtonrivier. Die Kleinkowierivier is 'n kleiner sytak wat 14 km voor die monding by die strandmeer-gedeelte aansluit. Daar sluit ook 'n hele aantal kleiner, onbenoemde spruite aan by die rivier langs sy roete na die see. Die Kowierivier is deel van die "Vis tot Tsitsikama" waterbestuursgebied.

'n Klein bevolking van die bedreigde Oos-Kaapse kurper "(Sandelia bainsii)" kom in die Kowierivier voor.


</doc>
<doc id="76235" url="https://af.wikipedia.org/wiki?curid=76235" title="Bloukransrivier (Grahamstad)">
Bloukransrivier (Grahamstad)

"Hierdie artikel handel oor die rivier naby Grahamstad. Vir die gelyknamige rivier op die Tuinroete, sien Bloukransrivier."
Die Bloukransrivier is 'n sytak van die Kowierivier, en vloei naby Grahamstad in die Oos-Kaap, Suid-Afrika.

Die Bloukransrivier is deel van die "Vis tot Tsitsikama-waterbestuursgebied".


</doc>
<doc id="76236" url="https://af.wikipedia.org/wiki?curid=76236" title="Pynappel">
Pynappel

Die pynappel ("Ananas comosus") is 'n tropiese plant met sappige, eetbare, saamgestelde vrugte en ekonomies die belangrikste plant in die Bromeliaceae familie.

Pynappels word gekweek van 'n kroonsnysel van die vrug, wat gewoonlik blom in 20–24 maande en dan vrugte vorm binne die volgende ses maande. Die vrugte word nie juis ryper ná dit ge-oes is nie.

Pynappels word vars geëet, gekook, versap en ingelê; dit is 'n bestanddeel van 'n verskeidenheid geregte. Benewens verbruik as voedsel, word die pynappelblare in die Filippyne gebruik om tekstielvesel te lewer, wat in muurpapier en ander behangsels gevind word. Dit kan ook 'n huisplant wees.



</doc>
<doc id="76240" url="https://af.wikipedia.org/wiki?curid=76240" title="Sperrins">
Sperrins

Die Sperrins (in Engels dikwels ook Sperrin Mountains genoem; Iers: "Na Speiríní", afgelei van "speirín", "klein bergpiek") is 'n bergreeks in Noord-Ierland en een van die mees uitgestrekte hoogvlaktes in Ierland. Die reeks is in die graafskappe Tyrone en Londonderry geleë en loop vanaf Strabane in ooswaartse rigting na Slieve Gallion in Desertmartin en in noordwaartse rigting tot by Limavady. Die belangrikste nedersettings in die gebied is Omagh, Strabane, Cookstown en Dungannon, die totale bevolking beloop sowat 150 000. Die Sperrins is as 'n streek van buitengewone natuurskoon ("Area of Outstanding Natural Beauty") geklassifiseer.

Die Sperrins se yl bevolkte landskap met moerasgebiede en mere is deur gletsers gevorm en word geologies as 'n uitloper van die geplooide Kaledoniese bergreeks in Skotland beskou. Sawel Mountain (678 m bo seevlak) is die hoogste bergpiek in die reeks en die sewende hoogste in Noord-Ierland. 'n Ander piek, Carntogher (464 m), toring oor die Glenshane-bergpas wat deel uitmaak van die A6-grootpad tussen Belfast en Derry en vir moeilike weerstoestande in die wintermaande bekend staan.

Vanaf die 18de tot in die 20ste eeu het baie inwoners van die Sperrins-streek op soek na 'n beter heenkome na oorsese lande soos die Verenigde State, Kanada, Australië en Groot-Brittanje geëmigreer. 'n Aantal plekke word met die families van bekende persoonlikhede soos Amerikaanse presidente verbind. Prehistoriese monumente en ander argeologiese vindplekke, voetslaanpaaie en natuurparke is eweneens gewilde toeristetrekpleisters. Buitelugaktiwiteite soos fietssport, staptoere, hengel, gholf en watersport is gewild by inheemses en besoekers.

In die laat 16de eeu was die plaaslike grawe van Tyrone en Tyrconnell, O'Neill en O'Donnell, die laaste Ierse leiers wat tydens die Kolonisasie van Ulster weerstand teen die Britte gebied het. Enkele Katolieke landeienaars het hul grond ook ná die grawe se vlug in 1607 behou, maar het dit uiteindelik as gevolg van die opstand in 1641 verloor.


</doc>
<doc id="76243" url="https://af.wikipedia.org/wiki?curid=76243" title="Gonubierivier">
Gonubierivier

Die Gonubierivier is 'n rivier naby Oos-Londen in die Oos-Kaap, Suid-Afrika.

Die rivier loop oos van die Nahoonrivier en die Buffelsrivier. Die dorp Gonubie lê op sy westewal en Chintsa verder noordoos.

Die monding van die Gonubierivier vorm 'n pragtige wit sandstrand wat in 2010/11 die befaamde Blouvlagstrand-erkenning ontvang het. Dit spog ook met 'n netjiese plankwandelroete (Engels: "boardwalk") langs die duine en die strand.


</doc>
<doc id="76244" url="https://af.wikipedia.org/wiki?curid=76244" title="Die Krugermiljoene">
Die Krugermiljoene

Kruger Miljoene is 'n Afrikaanse rolprent wat in 1967 vrygestel is. Emil Nofal was die regisseur. Die storie is deur Jan Perold en Fanus Rautenbach geskryf.

Die rolprent is ’n aksiebelaaide oorlogsdrama en musiekblyspele. Dit het 'n OL-ouderdomsperk (ouerleiding) vir geweld.

Die hoofspelers is:

Die rolprent is 'n histories drama wat oor die lot van die vermiste Kruger-miljoene spekuleer. Dit speel in die middel van die Anglo-Boereoorlog in die jaar 1900 in Suid-Afrika af. Boere-president Paul Kruger het geld nodig om ammunisie te koop, maar die enigste internasionaal aanvaarde geldeenheid is goue munte. Kruger gee sy mees betroubare soldate, die Kavaliers, 30 dae om 'n berg goudstawe in munte te slaan. Die Kavalier-leier, Chris Botha, stel die plan in werking, maar die geheime aktiwiteit trek gou aandag van die Britte, sowel as 'n mynkaptein se jong dogter, wat op Botha verlief raak. Hy het egter sy hart op 'n Engelse verpleegster. Teen die tyd wat die munte geslaan is, kan die Kavaliers nie ontsnap nie omdat hulle deur duisende Britse troepe omring is. Die twee vroue en die mintmeester, Ben slaag daarin om die situasie op merkwaardige wyse te beredder.




</doc>
<doc id="76245" url="https://af.wikipedia.org/wiki?curid=76245" title="Leon le Roux">
Leon le Roux

Leon le Roux was 'n Suid-Afrikaanse akteur en model. As gevolg van sy sterk manlike gesig is hy gereeld vir advertensies en foto-storieboeke gebruik. Hy maak sy rolprentdebuut in 1965 in die Afrikaanse rolprent Debbie. Teen dié tyd kon hy kwalik Afrikaans praat en moes sy Engelse aksent deur die van 'n stemkunstenaar vervang word. Sy Afrikaans het egter later so verbeter dat hy respek van sy portuurgroep in die rolprentbedryf kon afdwing.



</doc>
<doc id="76248" url="https://af.wikipedia.org/wiki?curid=76248" title="Nigeriese naira">
Nigeriese naira

Die Nigeriese Naira is die geldeenheid van Nigerië. Een "naira" is 'n honderd "kobo". Munte in sirkulasie is: 50, 100, 200 "kobo". Die papiergeld is beskikbaar in 5, 10, 20, 50, 100, 200, 500 en 1000 "naira".


</doc>
<doc id="76249" url="https://af.wikipedia.org/wiki?curid=76249" title="Lilangeni">
Lilangeni

Die lilangeni is die geldeenheid van Eswatini (voorheen Swaziland). Een "lilangeni" is 'n honderd "cents". Munte in sirkulasie is: 1, 2, 5, 10, 20, 50, 100, 200 en 500 "cents". Die papiergeld is beskikbaar in 10, 20, 50, 100 en 200 "emalangeni" (mv.).

Dit is in 1974 bekendgestel op gelyke koers teen die Suid-Afrikaanse rand deur die Gemeenskaplike Monetêre Gebied, wat dit steeds anker op 'n een-tot-een-wisselkoers.

In 1974 is muntstukke vir 1, 2, 5, 10, 20 en 50 sent en 1 lilangeni bekendgestel, met die 1 en 2 sent in brons en die ander in nikkel-koper gemunt. Behalwe vir die 1 lilangeni, is die munte nie rond nie, met die 1 en 50 sent twaalfkantig, die 2 sent vierkantig met geronde hoeke en die 5, 10 en 20 sent geskulp.

Die nikkel-koper L1 munte is presies dieselfde dimensies en samestelling as die Britse £ 1 munte wat drie jaar vroeër ingestel is. As inag geneem word dat 1 lilangeni se waarde sowat £ 0,09 (2010) is, kan die Swazimunte bedrieglik gebruik word in Britse outomaatmasjiene.

Op 6 September 1974 het die Monetêre Owerheid van Eswatini banknote ingestel in denominasies van 1 lilangeni, 2, 5 en 10 emalangeni met 20 emalangeni note wat gevolg het in 1978. In 1981 het die Sentrale Bank van eSwatini papiergeldproduksie oorgeneem, met die eerste uitreiking van note ter viering van die diamandjubilee van koning Sobhuza II. Tussen 1982 en 1985 is nie-herdenkingsnote vir E2, E5, E10 en E20 uitgereik, met 50 emalangeni note in 1990.

Die E2 en E5 note is vervang deur muntstukke in 1995, terwyl 100 en 200 emalangeni note ingestel is in 1996 en 1998, onderskeidelik, met die E200 note ter viering van die 30ste herdenking van onafhanklikheid. Op 5 September 2008 het die Sentrale Bank van Eswatini 100 en 200-emalangeni note uitgereik ter viering van die 40ste verjaardag van koning Mswati III en die 40ste herdenking van onafhanklikheid.

Op 1 November 2010 het die Sentrale Bank van Eswatini 'n nuwe reeks banknote uitgereik met verbeterde sekuriteitskenmerke.




</doc>
<doc id="76250" url="https://af.wikipedia.org/wiki?curid=76250" title="Orlando Smeekes">
Orlando Smeekes

Orlando Smeekes (gebore 28 Desember 1981 in Amsterdam, Nederland) is 'n Curaçaoaanse sokkerspeler. Hy het vir die Curaçaoaanse nasionale sokkerspan uitgedraf.


</doc>
<doc id="76251" url="https://af.wikipedia.org/wiki?curid=76251" title="Things Fall Apart">
Things Fall Apart

Things Fall Apart is 'n Engelse roman deur die Nigeriese skrywer Chinua Achebe wat in 1958 gepubliseer is. Dit word beskou as die tipiese moderne Afrika-roman in Engels en een van die eerstes in sy soort wat wêreldwyd baie goed ontvang is. 

Dit is 'n belangrike boek in skole in Afrika en word wyd gelees en bestudeer in Engelssprekende lande dwarsoor die wêreld. Die roman gaan oor die lewe van Okonkwo, 'n leier en plaaslike stoeikampioen in Umuofia – 'n fiktiewe dorp in Nigerië waar die Igbo-stam woon. Dit beskryf sy familie- en persoonlike geskiedenis, die gewoontes en die gemeenskap van die Igbo en die invloed van die Britse kolonialisme en Christelike sendelinge in die laat 19de eeu op die gemeenskap.


</doc>
<doc id="76252" url="https://af.wikipedia.org/wiki?curid=76252" title="Aanhalings van Voorsitter Mao Zedong">
Aanhalings van Voorsitter Mao Zedong

Aanhalings van Voorsitter Mao Zedong (Vereenvoudigde Chinees: 毛主席语录; Tradisionele Chinees: 毛主席語錄; pinyin: "Máo Zhǔxí Yǔlù") is 'n boek met uitgesoekte aanhalings uit toesprake en geskrifte deur Mao Zedong (Mao Tse-toeng), die voormalige leier van die Kommunistiese Party van China. Dit is tussen 1964 en omstreeks 1976 gepubliseer en wyd versprei tydens die Kulturele Rewolusie.

Die gewildste weergawes is in klein groottes gedruk wat maklik gedra kon word en is in 'n blink rooi omslag gebind. Dit het in die Weste algemeen bekend geword as die Rooi Boekie. Dit is een van die meesgedrukte boeke in die geskiedenis.

Die boekie bevat 427 aanhalings, verdeel oor 33 hoofstukke. Die aanhalings is soms een sin lank, ander keer 'n aantal paragrawe. Die meeste aanhalings kom uit 'n ruim twintigtal dokumente wat in die vier boekdele van die Geselekteerde Werke van Mao staan. Die inhoud gaan veral oor Mao se ideologie, ook wel Maoïsme genoem.

Deur 'n boek uit te gee dat almal verplig was om te lees, het Mao in die voetspore van die Chinese Keisers wat ook sulke memoranda of edikte uitgevaardig het. 'n Bekende voorbeeld is die edik ter weerlegging van die boek "Ontwaak uit 'n waan" van die andersdenkende geleerde Lü Liuliang waarin keiser Yongzheng (1678-1735) kritiek op sy troonopvolging weerlê. Hierdie edik word in die tyd in groot oplae gedruk en oor die hele China versprei. In die Chinese geskiedenis is daar meer voorbeelde van "Keiserlike woorde" wat oral aangehaal, bestudeer en aangebring moet word.

Daar word geskat dat daar alleen al tydens die kulturele rewolusie 5 tot 6,5 miljard eksemplare van die Rooi Boekie uitgegee is. Die "populariteit" van die boekie is veral toe te skryf aan die feit dat elke Chinees geag word om een in sy besit te hê, dit te alle tye by hom te hê, en dit te bestudeer. Hierdie dwang manifesteer veral tydens die kulturele rewolusie. 

Gedurende die kulturele rewolusie word die verpligting om die tekste te bestudeer opgelê in skole en word werk onderbreek sodat alle werkers georganiseer die tekste kon bestudeer. Dit geld vir industrieë, amptenary, die platteland, die leër, ens. Dit beïnvloed natuurlik die werk resultate nadelig. Die propaganda vermeld dat die begrip van die aanhalings van Mao verligting sou bring en produksie sou vergroot. Dat dit kontraproduktief was om die werk daarvoor te onderbreek, word op hierdie manier "weerlê".

Gedurende die jare sestig was die Rooi Boekie die mees sigbare simbool in China. Dit word selfs meer afgebeeld as Mao. Op propagandaplakate word mense feitlik altyd afgebeeld met die boekie in die hand.

In die tydperk Oktober 1966 tot en met die somer is die verspreiding van "Aanhalings van Voorsitter Mao Zedong" tot die 'sentrale saak' van die Chinese buitelandse beleid verklaar om die Mao-kultus ook internasionaal te bevorder. Geen koste en moeite is deur Beijing gespaar om te verseker dat die Rooi Boekie in meer as honderd lande versprei word. Dit was beweer dat dit die 'gebeurtenis van besonderse vreugde vir die mense in die wêreld is' en 'as die ligbaken vir skepe wat in die digte mis vaar' gedien het. Die hele diplomatieke en klandestiene strukture van China is in die stryd gewerp om die "aanbiding van Mao" in ander lande te inisieer.

Teen die einde van die jare sestig was die propagandaveldtog om Mao te bevorder reeds 10 jaar aan die gang en sy profiel maak 'n inpak. In baie lande in die Weste was baie mense deur hom gehipnoseer en die Rooi Boekie is deur baie studente en intellektuele in die Westerse lande volkome ernstig opgeneem. Die invloedryke Franse skrywer Jean-Paul Sartre prys die rewolusionêre geweld van Mao as 'diepgaande moreel.'.

In 1976 het die kulturele rewolusie met die dood van Mao tot einde gekom, die belang van die Rooi Boekie neem af en die verheerliking van Mao word langsamerhand beskou as 'n historiese kulturele fenomeen.



</doc>
<doc id="76253" url="https://af.wikipedia.org/wiki?curid=76253" title="Kommunistiese Manifes">
Kommunistiese Manifes

Die Kommunistiese Manifes, wat oorspronklik met die titel Manifes van die Kommunistiese Party uitgegee is, is 'n kort 1848 publikasie geskryf deur die politieke teoretici Karl Marx en Friedrich Engels. Dit word sedertdien erken as een van die wêreld se mees invloedryke politieke manuskripte. In opdrag van die Kommunistiese Liga, sit dit die Jeugliga se doelwitte en program uiteen. Dit bied 'n analitiese ontleding van die klasse stryd (historiese en hede) en die probleme van die kapitalisme, eerder as 'n voorspelling van kommunisme se moontlike toekomstige manifestasies. Die publikasie bevat Marx en Engels se teorieë oor die aard van die samelewing en die politiek, wat in hul eie woorde, "Die geskiedenis van al die tot nou toe bestaande samelewing is die geskiedenis van klassestryd". Dit voorsien ook kortliks hul idees vir hoe die kapitalistiese samelewing van daardie tyd uiteindelik vervang sou word deur sosialisme, en dan uiteindelik deur kommunisme.



</doc>
<doc id="76254" url="https://af.wikipedia.org/wiki?curid=76254" title="Industriële en Kommersiële Bank van China">
Industriële en Kommersiële Bank van China

Die Industriële en Kommersiële Bank van China (ICBC, Chinees: 中国工商银行股份有限公司, "Zhōngguó Gōngshāng Yínháng") is die grootste bank in China en die derde grootste in die wêreld. Dit is een van die "Groot Vier" banke in Sjinese staatsbesit – die ander is die Bank van China, Landboubank van China en Chinese Konstruksiebank.


</doc>
<doc id="76255" url="https://af.wikipedia.org/wiki?curid=76255" title="Eni">
Eni

Eni S.p.A. is 'n Italiaanse multinasionale petroleum en gas maatskappy, teenwoordig in 79 lande, en is tans Italië se grootste industriële maatskappy met 'n markkapitalisasie van 87,7 miljard euro (VSA $ 138000000000). Die Italiaanse regering besit 'n 30,3% goue aandeel in die maatskappy, 3,93% gehou deur die staatskas en 26,37% gehou deur die Cassa depositi e prestiti. Die woord "ENI" was aanvanklik die afkorting van "Ente Alliansie Idrocarburi" (nasionale koolwaterstowwe gesag). Deur die jare na sy stigting is dit egter bedryf in 'n groot aantal van die velde, soos kontraktering, kernkrag, energie, mynbou, chemikalieë en plastiek, verfyn onttrekking en verspreiding masjinerie, gasvryheidsbedryf en selfs tekstielbedryf en nuus. Eni is geklassifiseer deur verkope as "super-groot" saam met BP, Chevron, ExxonMobil, ConocoPhillips, Royal Dutch Shell en Total.


</doc>
<doc id="76256" url="https://af.wikipedia.org/wiki?curid=76256" title="Michelin">
Michelin

Michelin is 'n bandvervaardiger gebaseer in Clermont-Ferrand in die Auvergne-streek van Frankryk. Dit is een van die twee grootste bandvervaardigers ter wêreld, saam met Bridgestone. Michelin is ook bekend vir sy reisgidse, padkaarte, die Michelin-sterre wat die maatskappy toeken aan restaurante vir hul kos, asook vir hulle gelukbringer, "Bibendum", in die omgangstaal bekend as die "Michelin Man".


</doc>
<doc id="76257" url="https://af.wikipedia.org/wiki?curid=76257" title="China Spoorwegingenieurswesekorporasie">
China Spoorwegingenieurswesekorporasie

Die China Spoorwegingenieurswesekorporasie (Chinees: 中国铁路工程总公司) is 'n groot konstruksiemaatskappy in China wat deur die staat besit word. Die maatskappy is onder direkte toesig van die Nasionale Raad van China. Volgens inkomste is dit die grootste konstruksiemaatskappy ter wêreld.


</doc>
<doc id="76259" url="https://af.wikipedia.org/wiki?curid=76259" title="ArcelorMittal">
ArcelorMittal

ArcelorMittal SA is 'n multinasionale staal-vervaardigingskorporasie. Die hoofkantoor is in Avenue de la Liberte, Luxemburg. Dit is in 2006 gestig na die oorname, en gevolglike samesmelting, van Arcelor deur Mittal Staal. ArcelorMittal is tans die wêreld se grootste staalprodusent, met 'n jaarlikse produksie van ongeveer 97 200 000 ton ru-staal (syfers soos in 2011).


</doc>
<doc id="76266" url="https://af.wikipedia.org/wiki?curid=76266" title="Mark van Bommel">
Mark van Bommel

Mark Peter Gertruda Andreas van Bommel (gebore op 22 April 1977 in Maasbracht) is 'n voormalige Nederlandse sokkerspeler. Hy het vir die Nederlandse nasionale sokkerspan uitgedraf.


</doc>
<doc id="76268" url="https://af.wikipedia.org/wiki?curid=76268" title="Harmeet Singh">
Harmeet Singh

Harmeet Singh (gebore 12 November 1990 in Oslo) is 'n Noorse sokkerspeler. Hy het vir die Noorweegse nasionale sokkerspan uitgedraf.


</doc>
<doc id="76269" url="https://af.wikipedia.org/wiki?curid=76269" title="Roberto Rosales">
Roberto Rosales

Roberto José Rosales Altuve (gebore 20 November 1988 in Caracas) is 'n Venezolaanse sokkerspeler. Hy het vir die Venezolaanse nasionale sokkerspan uitgedraf.


</doc>
<doc id="76270" url="https://af.wikipedia.org/wiki?curid=76270" title="Mamadou Bah">
Mamadou Bah

Mamadou Diouldé Bah (gebore 25 April 1988 in Conakry) is 'n Guinese sokkerspeler. Hy het vir die Guinese nasionale sokkerspan uitgedraf.


</doc>
<doc id="76274" url="https://af.wikipedia.org/wiki?curid=76274" title="Bruinalbatros">
Bruinalbatros

Die Bruinalbatros ("Phoebetria fusca") is 'n voël wat selde aan die Suid-Afrikaanse kus gesien word. Die voël is 'n swerwer, is roetbruin en het 'n wit oogkring. Die stert is lank en wigvormig en die vlerke is lank en smal. In Engels staan die voël bekend as "Sooty Albatross".




</doc>
<doc id="76276" url="https://af.wikipedia.org/wiki?curid=76276" title="Hinrich Lichtenstein">
Hinrich Lichtenstein

Hinrich Lichtenstein (10 Januarie 1780 – 2 September 1857) was 'n Duitse geneesheer, skrywer en veelsydige geleerde. Hy het sy loopbaan in Suid-Afrika begin en sou later 'n wêreldbekende wetenskaplike word. Hy het die Kaap die Goeie Hoop van 1802 tot 1806 besoek en deur sy boeke en artikels lewer hy 'n besondere bydrae tot die kultuurhistoriese geskiedskrywing en die kennis van die plant- en dierelewe van Suid-Afrika.

Martin Hinrich Carl Lichtenstein is op 10 Januarie 1780 in Hamburg gebore. In sy voorgeslagte was verskeie bekende geleerdes van die 18de en 19de eeu. Hy studeer in die geneeskunde aan die universiteite van Helmstedt, Jena en Göttingen. Op 23 Desember 1802 arriveer hy aan die Kaap as huisarts vir die Bataafse Republiek se goewerneur, luit.-genl. Jan Willem Janssens, en sy gesin en as privaatonderwyser vir die goewerneur se seun.

In 1811 word Lichtenstein die eerste professor in dierkunde aan die Humboldt-universiteit in Berlyn, in 1813 ook die direkteur van die Natuurkundige Museum in Berlyn en kort daaran stig hy die dieretuin in die stad. Lichtenstein het 'n besondere musikale talent gehad en was lid van die Berlynse sangakademie. Hy sterf na 'n tweegeveg op 2 September 1857 op 'n skip op die Baltiese See.

Gedurende sy verblyf aan die Kaap het Lichtenstein kommissaris-generaal Jacob Abraham de Mist op 'n uitgebreide reis na die binneland van die kolonie vergesel. Die doel van die ekspedisie was Bataafse magsvertoon. Die geselskap het uit 50 lede bestaan en het te perd en met ses waens gereis. Ook De Mist se dogter Augusta was deel van die groep. Lichtenstein was die geneesheer, maar sy eie doel was om monsters van plante en diere te versamel.

Op 9 Oktober het hulle vertrek na Saldanhabaai, oor die Bergrivier en die Olifantsrivier, via die Hantam, Nardouwsberg en na die grensplaas Akkerendam (by die huidige Calvinia). Van hier uit weer suid deur die Roggeveld, die Warm en Koue Bokkeveld, die Roodezand, langs die Breederivier na die sendingstasie Genadendal. Van hier af ooswaarts langs die kusgebiede van Swellendam, Mosselbaai, Knysna, Plettenbergbaai na Algoabaai. Hier het 'n groep koloniste en die Waldeck-regiment onder kapt. Ludwig Alberti by hulle aangesluit. Vanaf Bethelsdorp slaan De Mist 'n noordoostelike koers in deur die Zuurveld na die Groot-Visrivier. Die terugtog was verby Bruintjieshoogte, deur die Camdeboo, Karoo, Hexrivierberge, Stellenbosch en die Hottentots-Holland-kom. Langs die pad het Lichtenstein so baie siekes behandel, veral teen rumatiek, dat sy voorraad Halle medicines (Hollandse medisyne) vinnig opgeraak het en hy begin het om plaaslike medisinale plante te bestudeer. Op 23 Maart 1804 was hulle in Kaapstad terug.

In September 1804 is hy op 'n kort besoek aan Swellendam en omgewing. By sy terugkoms word hy opgedra om die infanteriebataljon van die Khoikhoi op 'n ekspedisie na die binneland te vergesel.

In 1805 vergesel Lichtenstein en drie ander die landdros van Tulbagh na Kuruman om verslag te lewer oor gemeenskappe oor die koloniale grens. Hulle vertrek op 7 Mei met 3 waens en reis deur die Warm en Koue Bokkeveld, die Karoo en Roggeveld tot by eerw. Kicherer se sendingpos aan die Sakrivier. Hier het enkele burgers by hulle aangesluit om hulle teen Boesmanaanvalle te beskerm. By die Kurumanrivier draai hulle om en is op 7 Augustus terug in Kaapstad.

Teen die middel van Augustus 1805 beveel die goewerneur vir Lichtenstein om die noordelike grensgebied van die kolonie, Betsjoeanaland en die Roggeveld te besoek om die koloniste teen pokke in te ent. Die doel daarmee was om die verspreiding van pokkies suidwaarts te probeer stuit.

Omdat Lichtenstein se persoonlike doel met die reise was om wetenskaplike navorsing te doen, het hy altyd 'n groot versameling boeke en wetenskaplike instrumente soos mikroskope, 'n teleskoop, skoenlappernette, papier om plante in te droog en 'n kis versterkwater om reptiele in te bewaar saam gebring.

Tydens die Britse aanval en oorname van die Kaap veg Lichtenstein saam in die Slag van Blaauwberg. Op 5 Maart 1806 verlaat hy die Kaap in die gevolg van die goewerneur. Voor hy die Kaap verlaat, het hy eers sy versameling van plant- en dieremateriaal wetenskaplik georden.

Na sy terugkeer in Duitsland publiseer Lichtenstein sy "Reisen im Südlichen Afrika in den Jahren 1803, 1804, 1805 und 1806". Kort daarna verskyn vertalings hiervan in Nederlands, Frans en Engels sowel as ander boeke en wetenskaplike artikels. Dit bevat etnografiese, plantkundige, dierkundige en aardrykskundige gegewens oor die gebiede wat hy besoek het en beskrywings van die plase en die bewoners. Met die skryf hiervan het hy sy eie notas gebruik, maar ook Janssens en De Mist se dagboeke en aantekeninge was vir hom beskikbaar.

Hy was duidelik beïndruk met die koloniale en afgesonderde leefwyse van die koloniste alhoewel hy soms bewus geword het van die swak onderlinge verhoudinge tussen hulle. 'n Groot deel van sy werk bestaan uit 'n breedvoerige beskrywing van die mense se woonhuise, hul lewenswyse en die boerdery, maar ook hul geaardheid en hul armoede. Hy beskryf in besonderhede die trekboere se voedsel en hul lewe van uiterste selfversorging. Die stryd tussen die koloniste enersyds en die Boesman, Khoikhoi en Xhosa andersyds was vir hom duidelik. Hy bly egter objektief in sy beskrywing.

Sy opmerkings oor die taal wat die trekboere gepraat het, word vandag beskou as die eerste stappe in die ontwikkeling van Afrikaans. Ook die taal en leefwyse van die Afrika-volkere het hom geïnteresseer. Gevolglik is sy eerlike en onbevooroordeelde verslag van sy reise 'n belangrike dokument vir die moderne geskiedskrywer. Dit gee 'n beeld van die kolonie op die vooraand van die Britse besetting. Later jare het hy nog werke gepubliseer oor die voëls en ander diere aan die Kaap. Verskeie ongepubliseerde manuskripte word in Berlyn bewaar.

Met 'n 600 tot 700 spesies van plante en diere het hy in Europa teruggekeer. Daar word vermoed dat byna die helfte daarvan nuut was vir die wetenskap van daardie tyd. Vanaf 1810 was hy 'n dosent en later professor in die dierkunde aan die universiteit in Berlyn. In 1841 stig hy die Berlynse Tiergarten nadat hy koning Frederik Willem 4 van Pruise omgehaal het om 'n deel van die paleistuine vir die doel af te staan. Onder Lichtenstein se leiding het die dieretuin en museum wêreldberoemd geword. Met sy latere navorsing het hy baie gedoen om die Suid-Afrikaanse plant- en dierkunde op 'n wetenskaplike grondslag te plaas. Hy beskryf nuwe spesies en 'n aantal word na Lichtenstein vernoem, o.a. die rooibok en die Zimbabwiese mofhartbees.



</doc>
<doc id="76277" url="https://af.wikipedia.org/wiki?curid=76277" title="Swartkopalbatros">
Swartkopalbatros

Die Swartkopalbatros ("Phoebetria palpebrata") is 'n voël wat seldsaam aan die Suid-Afrikaanse kus is en is 'n swerwer. Die voël lyk baie soos die Bruinalbatros maar het 'n ligter nekkraag wat tot grys oorgaan op die rug. Die voël is 80 – 90 cm lank en weeg 2.6 - 3.6 kg en het 'n vlerkspan van 2 - 2,2 m. Die voël kom voor in die Antarktiese gebiede en staan in Engels bekend as "Light-mantled Albatross".




</doc>
<doc id="76280" url="https://af.wikipedia.org/wiki?curid=76280" title="Kruger Mpumalanga Internasionale Lughawe">
Kruger Mpumalanga Internasionale Lughawe

Die Kruger Mpumalanga Internasionale Lughawe (IATA: MQP, ICAO: FAKN) is noordoos van Nelspruit geleë. Dit is Mpumalanga se grootste en modernste lughawe, en het die Nelspruit-lughawe suidwes van die stad in 2008 vervang. Laasgenoemde word nie meer vir geskeduleerde passasiersvlugte gebruik nie.




</doc>
<doc id="76281" url="https://af.wikipedia.org/wiki?curid=76281" title="Oester">
Oester

'n Oester is 'n eetbare skaaldier van die familie "Ostreidae". Die een skulp is hol en die ander plat. Oesters is gesogte eetgoed wêreldwyd. Daar kom twee spesies aan die Suid-Afrikaanse kus voor: Die Natalse rotsoester ("Saccostrea cucullata") en die Kaapse oester ("Striostrea margaritacea"). Die oester wat egter gebruik word vir kweekdoeleindes in Suid-Afrika is die Stille Oseaanspesie: ("Crassostrea gigas"). Oesters is op groot skaal gekweek by Knysna maar omrede die meer besoedel geraak het, is die aktiwiteit verminder. Oesters word nou gekweek in Saldanhabaai, Port Elizabeth en Alexanderbaai.

Oesters word geskep wanneer sperm die eiers bevrug en klein larwes gevorm word. Die larwes dryf vir twee weke op die water rond alvorens hulle na die bodem daal. Die larwes het ogies wat hulle verloor sodra hulle 'n plek gevind het waar hulle wil leef. Gedurende die tyd groei die larwe 'n tydelike voet terwyl dit na 'n geskikte plek soek om homself aan te heg. 

Sodra die larwe gevestig is begin dit om kalsiumkarbonaat en proteïene af te skei wat die harde dop vorm. Oesters is waterfiltreerders. Hulle filtreer tussen vyf en ses liter water per dag en vreet die drywende eensellige filoplankton wat in die water voorkom. Tydens die proses word die water skoongemaak. In Suid-Afrika word oesters nie werklik gekweek in die sin dat eiers bevrug word nie. Klein oesters word ingevoer, die meeste vanaf Chili en somtyds ook van Engeland en Amerika. 

Nou word die klein oestertjies in kaste gepak en in die see gedompel. Elke twee maande word die kaste uitgehaal, die oesters word skoongemaak en gesorteer volgens grootte. Ook word alle mossels, eendmossels en seeluise wat op die kaste groei verwyder. Die oesters neem 10 tot 12 maande om ten volle te ontwikkel en die proses word beȉnvloed deur temperatuur. Wanneer oesters geëet word is hulle nog lewendig.

Oesters is seelewende diere wat selde op 'n diepte van meer as 40 m aangetref word. Hul voedsel bestaan uit mikroskopies klein plante en diere (plankton), wat met behulp van trilhare (cilia) op die kieue uit die seewater gefiltreer en na die mond gevoer word. 

Klein pêreltjies word dikwels in oesters aangetref, maar hulle het nie die mooi perlemoenglans van egte pêrels, wat in pêreloesters (genus "Pinctada") aangetref word, nie en het ook geen waarde nie. Pêreloesters is in werklikheid nie oesters nie, maar is nader verwant aan die mossels. Elke oesterwyfie lê jaarliks honderdduisende tot miljoene eiers. 

Sommige spesies hou die bevrugte eiers tussen die kieue totdat hulle uitbroei, terwyl ander die eiers in die water los. Die larwes kan met behulp van trilhare in die water swem, maar na ongeveer twee weke vorm 'n baie klein skulpie en sink die klein oestertjie na die bodem, waar hy hom vasheg. Ten spyte van die geweldige getalle eiers wat vrygestel word, bereik relatief min van die larwes volwassenheid. Die larwes maak deel van plankton uit en word deur 'n groot aantal diersoorte geëet, terwyl die volwassenes dikwels die slag offers van krappe, seesterre en 'n paar slakspesies is. Die slakke boor gaatjies in die oesters se skulpe en suig die lewende weefsels daardeur uit.

Alle egte oesters behoort tot die genera "Ostrea", "Crassostrea" en "Pycnodonta". Die lede van laasgenoemde genus is meer alleenlewend van aard en verkies oor die algemeen dieper water as die ander oesters. Oesters het 'n wêreldwye verspreiding en 'n paar verteenwoordigers van die genera "Ostrea" en "Crassostrea" kom ook in Suid-Afrika voor. Byna al die spesies is eetbaar en in die meeste wêrelddele, insluitende Suid-Afrika, word hulle as lekkerny beskou. 

Op 'n paar plekke, veral in dele waar die natuurlike bevolkings as gevolg van oorvang uitgewis is of drasties verminder het, word hulle op groot skaal gekweek. In Wes-Europa word die gewone oester ("Ostrea edulis)" gekweek. Die spesie kom inheems aan die kus van Wes-Europa voor, hoewel die oesterbevolkings grootliks verminder het. Hierdie oesters deel die interessante verskynsel dat hulle, soos verskeie ander tweekleppiges en ander diere, van geslag kan verander. 

Die bou van die geslagsorgane is baie eenvoudig en die geslagsverandering is gevolglik nie bale drasties nie en volkome omkeerbaar. 'n Volwasse oester is aanvanklik manlik, maar verander na 'n paar weke in 'n wyfie, wat dan eiers voortbring. Alle ander oesters is tweeslagtig. In Suid-Europa word veral die Portugese oester ("Crassostrea angulata") gekweek en langs die ooskus van die VSA die Amerikaanse oester ("Crassostrea virginica"). Baie tropiese oesters kom op koraalriwwe voor of heg hulle aan die wortels van wortelbome in wortelboommoerasse vas. 

Weens die geleidelike uitwissing van die oesterbevolkings is pogings in die vorige eeu aangewend om oesters kunsmatig te kweek. Die eerste oesterput is in 1860 in Frankryk begin en 10 jaar later is daar persele in Nederland uitgelê. Die oesters word aanvanklik versamel deur 'n houtraamwerk met dakteëls daarop in die see te plaas sodat die jong oestertjies hulle daaraan kan vasheg. Daarna word die strukture oorgedra na kweekpunte langs die see, wat deur middel van sluise met die see in verbinding is. 

Die getywisseling is belangrik vir voortplanting. Tydens die oesters se groeityd word die beddings gereeld gehark ten einde te voorkom dat die oesters trosse vorm, en word enige groeisels op die oesters verwyder. Na 5 tot 6 jaar is die oester gereed vir die mark. 

Hulle word dan na sogenaamde verwateringsplekke verskuif, waar die water baie stil en skoon is sodat hulle van alle onsuiwerhede ontslae kan raak. Ook oesters wat uit die see gehaal word, moet so 'n suiweringsproses ondergaan. In Suid-Afrika word sulke oesters vir ongeveer 10 dae in skoon water gehou, maar die Europese oesters moet dikwels tot 30 dae so gehou word omdat die see daar oor die algemeen meer besoedel is.




</doc>
<doc id="76285" url="https://af.wikipedia.org/wiki?curid=76285" title="Gryskopalbatros">
Gryskopalbatros

Die Gryskopalbatros ("Thalassarche chrysostoma") is 'n voël wat 'n selde aan die Suid-Afrikaanse kus gesien word. Die voël is 75 – 88 cm lank, weeg 3 - 4.2 kg en het 'n vlerkspan van 2.1 - 2.5 meter. Die voël lyk baie soos die Swartrugalbatros. In Engels staan die voël bekend as "Grey-headed Albatross".




</doc>
<doc id="76287" url="https://af.wikipedia.org/wiki?curid=76287" title="Witvlerkkoningalbatros">
Witvlerkkoningalbatros

Die Witvlerkkoningalbatros ("Diomedea epomophora") is 'n voël wat selde aan die Suid-Afrikaanse kus gesien word. Die voël is 115 – 122 cm lank, weeg 7 – 11 kg met vlerkspan van 2,8 - 3,5 meter. Die voël broei op eilande aan die Nieu-Seelandse kus. In Engels staan die voël bekend as "Southern royal albatros".




</doc>
<doc id="76290" url="https://af.wikipedia.org/wiki?curid=76290" title="Swartwangalbatros">
Swartwangalbatros

Die Swartwangalbatros ("Phoebastria immutabilis") is 'n voël wat seldsaam aan die Suid-Afrikaanse kus is. Die voël is 80 cm groot en weeg 2.3.5 kg met 'n vlerkspan van 2.1 - 2.4 meter. Die voël broei in die noord Stille Oseaan en staan in Engels bekend as die "Laysan albatros".




</doc>
<doc id="76293" url="https://af.wikipedia.org/wiki?curid=76293" title="Chathamalbatros">
Chathamalbatros

Die Chathamalbatros ("Thalassarche eremita") is 'n voël wat seldsaam is aan die Suid-Afrikaanse kus. Die voël is 90 – 100 cm groot en weeg 3 - 4.8 kg en het 'n vlekspan van 2.3 - 2.6 meter. Hierdie voël is krities bedreigd. Hulle broei op die Chatham-eilande by Nieu-Seeland. In Engels staan die voël bekend as "Chatham albatross".




</doc>
<doc id="76295" url="https://af.wikipedia.org/wiki?curid=76295" title="Indiese geelneusalbatros">
Indiese geelneusalbatros

Die Indiese geelneusalbatros ("Thalassarche carteri") is voël wat volop is aan die suid- en ooskus van Suid-Afrika. Dit is die algemeenste albatros aan die kus van KwaZulu-Natal. Die voël is 75 – 80 cm groot, weeg 2.1 - 2.9 kg en het 'n vlerkspan van 2.0 - 2.2 meter. Hulle broei op eilande in die suid Indiese Oseaan. In Engels staan die voël bekend as "Indian yellow-nosed albatross".




</doc>
<doc id="76297" url="https://af.wikipedia.org/wiki?curid=76297" title="Salvinalbatros">
Salvinalbatros

Die salvinalbatros ("Thalassarche salvini") is 'n voël wat redelik seldsaam aan die Suid-Afrikaanse kus is. Die voël is 90 – 100 cm groot, weeg 3.2 – 5 kg en het 'n vlerkspan van 2.4 – 2.7 meter. Die voël is nog net 10 keer aangeteken in Suid-Afrika. Daar is ongeveer 40 000 duisend broei pare om Nieu-Seeland. In Engels staan die voël bekend as die "Salvin's Albatross".




</doc>
<doc id="76299" url="https://af.wikipedia.org/wiki?curid=76299" title="Swartvlerkkoningalbatros">
Swartvlerkkoningalbatros

Die Swartvlerkkoningalbatros ("Diomedea sanfordi") is 'n voël wat die Suid-Afrikaanse kus selde besoek. Die voël is 107 – 122 cm groot, weeg 6 – 8 kg en het 'n vlerkspan van 2.7 - 3.4 meter. Hulle broei op eilande aan die kus van Nieu-Seeland. In Engels staan die voël bekend as die "Northern royal albatros".




</doc>
<doc id="76311" url="https://af.wikipedia.org/wiki?curid=76311" title="Witkroonalbatros">
Witkroonalbatros

Die Witkroonalbatros ("Thalassarche bulleri") is 'n voël wat seldsaam aan die Suid-Afrikaanse kus is. Die voël is 76 – 81 cm groot en weeg 2.2 - 3.3 kg en het 'n vlerkspan van 2.1 - 2.3 meter. Die voël is nog net tien keer in Suid-Afrika aangeteken. Daar broei jaarliks 30,000 pare op eilande aan die kus van Nieu-Seeland. In Engels staan die voël bekend as "Buller's Albatross".




</doc>
<doc id="76317" url="https://af.wikipedia.org/wiki?curid=76317" title="Tristangrootalbatros">
Tristangrootalbatros

Die Tristangrootalbatros ("Diomedea dabbenena") is 'n voël wat soms aan die weskus van Suid-Afrika opgemerk word. Die voël is 100 – 110 cm groot, weeg 6 – 7 kg en het 'n vlerkspan van 2,5 - 3,2 meter. Die voël se status is kritiek bedreig; die bevolking word op minder as 20 000 gereken. In Engels staan die voël bekend as die "Tristan albatros".




</doc>
<doc id="76319" url="https://af.wikipedia.org/wiki?curid=76319" title="Albatros">
Albatros

Die Albatros is 'n familie voëls wat aan die orde "Procellariiformes" behoort. Die voëls is groot met lang vlerke waarmee hulle dinamies kan sweef. Hulle spandeer meeste van die tyd oor die see en kom selde naby land. Daar is drie hoofgroepe wat aan die Suid-Afrikaanse kus voorkom, naamlik: grootalbatrosse ("Diomedea"), malmokke ("Thalassarche") en die bruinalbatrosse ("Phoebetria").




</doc>
<doc id="76320" url="https://af.wikipedia.org/wiki?curid=76320" title="Ernst van der Walt">
Ernst van der Walt

Dr. Ernst Jacobus van der Walt (Johannesburg, 2 Maart 1942 - ) was vandat hy in 1967 in die NG gemeente Willowmore bevestig is totdat hy sy emeritaat op 2 Maart 2008 op sy 66ste verjaardag in die NG gemeente Rondebosch aanvaar het, 'n leraar in die Nederduitse Gereformeerde Kerk en ook lank voorsitter van die Ring van Wynberg. Hy het hom veral vir die sending in sowel Suid-Afrika as die buiteland beywer, ook nadat hy sy emeritaat aanvaar het.

Ernst van der Walt is in Johannesburg gebore, maar matrikuleer in November 1959 op Excelsior in die Vrystaat. Hy verwerf in Desember 1962 sy B.A. Admissie aan die Universiteit Stellenbosch. Terwyl hy aan die Kweekskool op Stellenbosch studeer het, was hy in 1965 primarius van die koshuis Eendrag en ondervoorsitter van Maties se studenteraad. Einde 1965 verwerf hy die graad B.Th. aan die U.S. Op 5 Februarie 1966 trou hy op Somerset-Wes met Frieda Vivier, in latere jare die direkteur van Famsa Wes-Kaap. Uit dié huwelik is drie seuns, Petrus (1970) en Franci (1975), en 'n dogter, Helena (1972), gebore.

In November 1966 ontvang Van der Walt sy lisensiaat in teologie en word hy gelegitimeer. Die maand daarna vertrek hy na Groot-Brittanje met die Abe Bailey-reisbeurs, die eerste van vele besoeke aan die buiteland oor die volgende sowat 50 jaar.

In Maart 1967 word die jong leraarspaar in hul eerste gemeente, Willowmore, bevestig. Twee jaar later, en wel op 7 Maart 1969, vyf dae ná sy 27ste verjaardag, ontvang ds. Van der Walt die graad M.Th. aan Stellenbosch. In Oktober daardie jaar woon hy sy eerste sinodesitting in Kaapstad by.

Ds. Van der Walt aanvaar in die eerste helfte van 1970 'n beroep na die moedergemeente op Mosselbaai en word op 22 Mei bevestig, waarna hy sy intreepreek op 24 Mei lewer. Die egpaar se tweede seun, Petrus, word net die volgende dag op George gebore. In 1972 lê ds. Van der Walt sy doktorale eksamens af en op 18 Junie daardie jaar word die egpaar se enigste dogter, Helena, gebore. Skaars twee maande later speel Frieda van der Walt haar orreleksamen. Van Januarie tot Februarie 1973 neem ds. Van der Walt studieverlof op Stellenbosch. In Oktober daardie jaar woon hy sy tweede sinodesitting in Kaapstad by en lewer op 11 November sy afskeidspreek op Mosselbaai.

Ds. Van der Walt word op 30 November 1973 as medeleraar van die moedergemeente in die Paarl bevestig. lei ds. Van der Walt op die 18de sy eerste Tienerbybelstudie op 'n Vrydagmiddag. Op 26 Oktober kom die opening van die Jeugkoffiekroeg in die Paarl aan die beurt en op 1 November die Paarlse Jeugsentrum. Franci, die jongste seun word in 1975 gebore. Einde Maart neem ds. van der Walt deel aan 'n evangelisasieweek in die gemeente Noorder-Paarl en 'n jaar later woon die gesin 'n Van der Walt-fees op Potchefstroom by. Op 9 April 1978 lewer hy sy afskeidspreek in die Strooidakkerk ná 'n dienstyd van minder as vyf jaar.

Op 30 April 1978 lewer ds. Van der Walt sy intreepreek in Vredelust, 'n groot gemeente in Kaapstad se noordelike stadsgebiede. Tydens daardie Desembervakansie skryf hy sy doktorale tesis en weer in die daaropvolgende wintervakansie. Op 11 Desember 1979 verwerf hy sy doktorsgraad tydens 'n gradeplegtigheid van die Universiteit Stellenbosch. In Junie daardie jaar begin mev. Van der Walt as maatskaplike werker by Tygerberg-hospitaal. In Oktober woon die gesin die eeufees van Petrusville in die Noord-Kaap by en van 26 Oktober tot 4 November lê dr. Van der Walt besoek af aan Israel. Middel 1982 koop die Van der Walts 'n vakansiehuis op Petrusville vir R200.

Ook in Vredelust sou hulle nie lank bly nie, want op 30 November 1982 verhuis hulle na die suidelike Kaapse voorstad Rondebosch, waar dr. Van der Walt sy intreepreek in die meer as 90 jaar oue NG gemeente Rondebosch op 5 Desember lewer. In die daaropvolgende wintervakansie gaan hou die gesin die eerste keer vakansie op Petrusville. Dit sou daarna 'n gereelde jaarlikse instelling tydens Junie en Julie word.

Onder dr. Van der Walt het die gemeente Rondebosch in 1986 die Philadelphia-konferensiesentrum op dié klein Swartlandse dorpie gestig as 'n maatskappy sonder winsbejag. Die kerkraad het van die behoefte vir 'n konferensiesentrum vir jong mense bewus geword en toe 'n kommissie onder voorsitterskap van dr. Van der Walt aangestel om 'n geskikte tuiste vir die sentrum te soek. Mev. Rina Rauch, 'n lidmaat, is gekoöpteer. Geld is vir die koop van 'n geskikte plek ingesamel. Dit is gebruik vir Christelike konferensieseminare en om jong mense geestelik toe te rus. Tussen 80 en honderd jong mense kon daar tuisgaan. Die opstal staan op 'n plaaswerf en is later as 'n pastorie gebruik. Die kompleks is teen 'n nominale bedrag van die Philadelphia-gemeente gekoop en gerestoureer. Die grootste bydraes het van lidmate van die NG Kerk gekom, maar die sentrum se gebruik was nie beperk tot lidmate van dié kerkverband nie. Die sentrum het 'n sterk geestelike klem gehad en die landelike karakter is behou. Heelwat toerusting en meubels is van skenkers ontvang.

'n Vroeë hoogtepunt in Rondebosch was die eerste aanbieding van 'n Afrikaanse passiespel deur die gemeente op Goeie Vrydag 20 April 1984. Mev. Marie Hammann, vrou van die hoof van die Hoërskool Groote Schuur, was die regisseuse. Dr. Van der Walt het help skryf aan die teks, waaraan onder meer ook Anna M. Louw meegewerk het. Dié opvoering was so geslaagd dat dit van 1985 af, van toe af onder die spelleiding van Edith Mulder, groter en omvangryker geword het. Jaar na jaar is dit drie maal elke Paasnaweek in die Maynardville-buitelugteater in Wynberg aangebied met dr. Van der Walt wat telkens die rol van Jesus vertolk het. In 1985 is dit op uitnodiging tydens die Bybelfees op Stellenbosch opgevoer en in 1990 op George. In 1991 het die passiespel 'n gesamentlike onderneming van die Rondebosse NG en Sendingkerk (later die Verenigende Gereformeerde gemeente) geword.

In 1987 woon dr. Van der Walt op uitnodiging die Amerikaanse gebedsontbyt by wat gereël word deur Christen-lede van die Amerikaanse Kongres en in Maart 1988 woon die Van der Walt-egpaar 'n byeenkoms van Christenleiers in Windsor, Engeland, by met die tema "Freedom and Responsibilty".

In November 1988 skryf Petrus sy matriek-eindeksamen en die volgende maand vertrek dr. en mev. Van der Walt Europa toe. Helena het intussen die Hoërskool Groote Schuur vir die Hoërskool Jan van Riebeeck verruil waar sy in 1990 matrikuleer en daarna in 1993 die graad B.Com. aan die Universiteit Stellenbosch verwerf.

In die Rondebosse gemeente was 1990 'n belangrike jaar omdat die kerkraad hom in Augustus daardie jaar ten gunste van die inlywing van die dogtergemeente, Keurboom, by die moedergemeente uitspreek, nadat dié moontlikheid reeds in Maart 1985 op 'n kerkraadsvergadering bespreek is. Dit was sowat 16 maande nadat Rondebosch se enigste ander dogtergemeente, NG gemeente Die Vlakte, in April 1989 ontbind het en die meeste lidmate by die NG gemeente Van Riebeeck in Kenwyn ingeskakel het, maar 'n aantal ook by Keurboom en Rondebosch. Laasgenoemde twee gemeentes verenig op 1 Desember 1990 en ds. J.P. Theron word Rondebosch se derde medeleraar. Ds. P.G. Thirion is in Julie 1989 in Rondebosch as polisiekapelaan bevestig. Nog 'n belangrike datum vroeg in die jare 90 was die naweek van 6 tot 8 September 1991 toe Rondebosch sy eeufees vier.

Die laaste van die vier kinders verlaat die huis einde 1993 toe Franci ook sy matriekeksamen skryf. In daardie jaar word dr. Van der Walt voorsitter van die uitvoerende raad van LSA, Love Southern Africa, die oorkoepelende sambreelorganisasie van verskeie sendingorganisasies in SA. In 1995 besoek hy weer die VSA en in 1998 kom eers Indië aan die beurt en daarna Ethiopië en Praag. In dié jaar word hy lid van die Kweekskool se eksamenkommissie en die kuratorium. Die volgende jaar bring besoeke aan onder meer Noorweë, Zimbabwe, Engeland, Skotland, Ethiopië en Hongarye.

As lid van die Bybelvertalingsbaan van LSA was dr. Van der Walt betrokke by Bybelvertaling in Ethiopië. Sendingwerk in Indië het ook 'n groot deel van sy sendinghart gevul. Hy was die koördineerder van die Indië-vennootskap in die Wes-Kaap asook die voorsitter van die Trust van die Evangeliese Kerk in Indië en besoek Indië die eerste keer in 1998 op uitnodiging waar hy 'n voordrag in Madras by die Festival 1000 lewer. Ná die eerste besoek sou nog vyf aan Indië en Nepal volg. Hy het die voorreg gehad om aan verskeie internasionale sendingbyeenkomste soos Mosbach (1991), Joshua Project 2000-bekendstelling (1995) in Colorado Springs, VSA, asook die Global Evangelisation Rountable in Oslo (1999) deel te neem.

In Januarie 2008 pak die Van der Walt-egpaar hulle besittings op in die pastorie by Argyleweg 9, Nuweland, en op 1 Maart volg 'n afskeidsete in Rondebosch se kerksaal. Op 2 Maart aanvaar dr. Van der Walt sy demissie ná meer as 'n kwarteeu in Rondebosch. Drie dae later verhuis hulle na Vermont naby Hermanus en op 2 April, net mooi 'n maand ná sy 66ste verjaardag, vertrek die egpaar op 'n uitgebreide Europese reis wat onder meer Haarlem, Interlaken, Genève, Londen, Athene, Naxos, Santorini, Paros en Mykonos ingesluit het en tot vroeg September geduur het. In 2009 reis hulle wyd en syd in Suid-Afrika en in 2010 stap hulle die Camino in Spanje.





</doc>
<doc id="76328" url="https://af.wikipedia.org/wiki?curid=76328" title="Grootalbatrosse">
Grootalbatrosse

Die Grootalbatrosse is 'n genus van voëls wat hoort tot die familie "Diomedeidae". Die genus het pienk snawels en grotendeels wit ondervlerke op alle ouderdomme. Dit neem die Grootalbatrosse lank om hulle kleintjies groot te maak; hulle slaan soms, na 'n suksesvolle broeipoging, 'n jaar oor.

Spesies wat hoort tot die genus is:




</doc>
<doc id="76330" url="https://af.wikipedia.org/wiki?curid=76330" title="Stormvoëlagtiges">
Stormvoëlagtiges

Stormvoëlagtiges, ook Buissnaweliges genoem, is 'n orde van voëls (klas "Aves") wat sonder uitsondering op die ope oseaan voorkom. Die orde is geheel en al kosmopolities, en is dus oor alle wêreldseë versprei, maar bereik sy grootste diversiteit rondom Nieu-Seeland. Dit omvat 4 families, waarvan twee nie in die Noordelike Atlantiese Oseaan voorkom nie: die albatrosse ("Diomedeidae") en die alkstormvoëltjies ("Pelecanoididae").

Stormvoëls en hul verwante is egte seevoëls wat die meeste van die tyd bo of op die see deurbring en slegs land toe kom om te broei. Die meeste stormvoëls is sweefvlieërs en is daarom van die wind afhanklik. 

Vir die ou seevaarders was die verskyning van stormvoëls 'n teken  dat daar 'n storm aan die kom is, en dit is waar stormvoëls hul naam vandaan kry. Altesaam 4 families word onderskei. Die Stormvoëlagtiges (orde "Procellariiformes") is volkome aan die see gebonde en kom slegs land toe om te broei of wanneer hulle deur storms van koers af gedryf word. 

Hul bene is hol en oor die algemeen lig, die handskelet is relatief lank en ook die slagpenne is baie lank. Dit bring mee dat hulle goeie vlieërs is en dae lank in die lug kan deurbring. Die groot albatros het lang, smal vlerke en die vlerkwydte is ongeveer 3,3 m - die langste van enige voël ter wêreld. Sy liggaam is egter nie veel groter as die van 'n gans nie. 'n Besondere kenmerk van die stormvoëlagtiges is die buisvormige verlenging van die neusgate (neusbuis). 

Die neusbuis verskil by die onderskeie groepe in vorm en lengte en die funksie daarvan is nie heeltemal duidelik nie. Die algemeen aanvaarde teorie is dat die neusbuis verhinder dat die versadigde soutoplossing wat, soos by alle seevoëls, deur die neuskliere afgeskei word, met die oë in aanraking kom. Nog 'n kenmerk van hierdie voëls is die olieagtige vloeistof wat deur die maag uitgeskei word en waarmee die kleintjies gevoer word.

Wanneer 'n mens of ŉ dier te naby die neste kom. Word hierdie vloeistof ook as 'n afskrikmiddel gebruik deur dit uit te spuug. 

Die albatrosse of malmokke (familie "Diomedeidae") is groot voëls met lang, smal, skerppuntige vlerke. Hulle vlieg hoofsaaklik deur te sweet en verkies daarom die stormagtige suidelike oseane waar hulle op die stormwinde kan staatmaak vir aandrywing, Wanneer die wind gaan lê, is hulle hulpeloos en moet hulle op die water neerstryk. Sodra die wind opsteek, begin die albatrosse weer vlieg, en dit is hieraan dat hulle hul reputasie as voorbodes van storms te danke het. 

Die albatrosse kan betreklik moeilik van mekaar onderskei word, aangesien die meeste bolangs swart en onder wit is. Sommige soorte is bruin, maar die kleintjies van swart en wit albatrosse is dikwels ook bruin en hulle kan dus maklik verwar word. Die vernaamste voedsel van albatrosse is inkvisse (weekdiere), terwyl die groot spesies ook heelwat aas eet en soms selfs ander voëls vang. 

Albatrosse het feitlik geen natuurlike vyande nie en word dikwels tot 40 jaar oud. Hulle lê net een eier op 'n keer en die kleintjies bly tot 8 of 9 maande (by die groot albatros) in die nes. Die groter spesies broei meestal slegs 1 keer elke 2 jaar. Albatrosse vrees die mens oor die algemeen nie en kom so naby aan skepe dat hulle soms deur die ou seevaarders geskiet is. Op plekke soos die eiland Midway hou albatrosse 'n ernstige probleem vir groot lugverkeer in omdat hulle nie padgee nie. 

Die meeste albatrosse (9 van die 13 spesies) kom in die suidelike oseane voor en hulle broei meestal op oseaniese eilande soos Marioneiland. Die bekendste van die albatrosse is die groot albatros ("Diomedea exulans"), wat dikwels van skepe langs die Suid-Afrikaanse kus af waargeneem kan word, maar selde naby genoeg aan die kus kom om daarvandaan gesien te kan word. 

Ses ander spesies albatrosse is reeds langs die Suid-Afrikaanse kus waargeneem, maar hulle word selde gesien. Ook die albatrosse van die Noordelike Halfrond verkies die poolgebiede. Die enigste tropiese albatros is die Galapagos-albatros ("Diomedea irrorata").

Die kleur en vorm van die egte stormvoëls (familie "Procellariidae") kom baie met die van die albatrosse ooreen, maar hulle is oor die algemeen heelwat kleiner. Die enigste uitsondering is die reusestormvoëls (genus "Macronectes"), wat 'n lengte van 30 tot 40 cm bereik. Hulle het sterk pote, wat egter nie vir beweging op land geskik is nie. 

Alle spesies maak nes in kolonies in gate wat hulle self grawe of in natuurlike gate (meestal op oseaniese eilande). Stormsvoëls het 'n wêreldwye verspreiding. Hoewel 23 spesies reeds langs die Suid-Afrikaanse kus aangeteken is, word die meeste van hulle selde daar aangetref. 'n Paar uitsonderings is voëls soos die nellie ("Macronectes giganteus"), die seeduif ("Daption capense") en die malbaartjie ("Puffinus griseus").

Die ongeveer 22 spesies stormswaels (familie "Hydrobatidae" of "Oceanitidae") is klein, donker gekleurde voëltjies wat byna net so groot soos die gewone swaels is en wat laag oor die see vlieg. Soos die albatrosse volg hulle dikwels skepe, op soek na seediere wat deur die skepe gesteur word. Die familie word in 2 subfamilies onderverdeel, naamlik die van die suidelike oseane (subfamilie "Oceanitinae") en die van die noordelike oseane (subfamilie "Hydrobatinae"). Eersgenoemde laat dikwels hulle pote in die water hang sodat dit lyk asof hulle op die water loop. Die lede van hierdie subfamilie het 'n reghoekige stert, terwyl die stormswaels van die Noordelike Halfrond 'n ronde of gevurkte stert het.

Die duikstormvoëls (familie "Pelecaniodidae") is relatief plomp voëltjies wat baie soos alke lyk en slegs in die Suidelike Halfrond voorkom. Hulle is egter nog nie langs die Suid-Afrikaanse kus waargeneem nie. Wanneer hierdie voëls kos soek, duik hulle deur die golftoppe.





</doc>
<doc id="76331" url="https://af.wikipedia.org/wiki?curid=76331" title="Balju">
Balju

'n Balju is 'n hofamptenaar wat verantwoordelik is vir die betekening van dokumente (waaronder dagvaardings, kennisgewings, lasbriewe en opdragte) en vir die uitvoering van uitsprake en bevele. 'n Balju verteenwoordig die siviele regstelsel en is nie betrokke by kriminele regspleging nie.

Die balju hoef egter nie dokumente persoonlik te beteken nie. Dit kan lei tot gevalle waar beslag op eiendom gelê word sonder dat die persoon die hofstukke ontvang het. Die onus is dus op die verbruiker om seker te maak van enige moontlike regsaksie as hy/sy vermoed daar kan dalk so 'n aksie teen hom kan wees.

In Suid-Afrika hou die Suid-Afrikaanse Baljuraad toesig oor die diens wat verskaf word. Balju's moet ten alle tye menslik optree en volgens die "Gedragskode vir Balju's" handel. Klagtes kan by die raad se hoofbestuurder aangemeld word.

Tydens beslagleggings kan 'n balju 'n perseel binnegaan, selfs as niemand daar is nie, en indien nodig 'n slotmaker ontbied om toegang te verkry. Hulle kan beslag lê op bates soos voertuie, meubels en ander eiendom en dit verwyder en verkoop om slegte skuld te delg. Hulle kan ook beslag op vaste eiendom lê en dit op 'n veiling verkoop.

Noodsaaklike items, soos kos en beddens, beddegoed en klere mag egter nie verwyder word nie. Hulle mag ook nie (onderhewig aan sekere riglyne) gereedskap verwyder wat gebruik word om 'n inkomste te verdien nie.


</doc>
<doc id="76333" url="https://af.wikipedia.org/wiki?curid=76333" title="Malmokke">
Malmokke

Die Malmokke is 'n genus van voëls wat hoort tot die familie "Diomedeidae". Die voëls is middelgroot tot klein met donker rûe. Hulle is meer algemeen as Grootalbatrosse. Die voël se snawelkleur verander met ouderdom.

Spesies wat hoort tot die genus is:




</doc>
<doc id="76338" url="https://af.wikipedia.org/wiki?curid=76338" title="Bruinalbatrosse">
Bruinalbatrosse

Die Bruinalbatrosse ("Phoebetria") is 'n genus van voëls wat hoort tot die familie "Diomedeidae". Die voëls is klein met 'n roetbruin verekleed, wit oogkringe en 'n lang wigvormige stert. Die vlerke is buitengewoon lank en smal.

Spesies wat hoort tot die genus is:




</doc>
<doc id="76341" url="https://af.wikipedia.org/wiki?curid=76341" title="Grootnellie">
Grootnellie

Die Grootnellie ("Macronectes halli") is 'n stormvoël wat voorkom aan die weskus en suidkus van Suid-Afrika. Die voël is 81 – 98 cm groot en weeg 2.8 - 5.8 kg met 'n vlerkspan van 1.8 - 2.0 meter. Die spesie is amper-bedreig, daar is slegs 12,000 pare wat broei op subantarktiese eilande. In Engels staan die voël bekend as "Norhern giant petrel".




</doc>
<doc id="76343" url="https://af.wikipedia.org/wiki?curid=76343" title="Reusenellie">
Reusenellie

Die Reusenellie ("Macronectes giganteus") is 'n stormvoël wat voorkom aan die weskus en suidkus van Suid-Afrika. Die voël is 86 – 100 cm groot en weeg 2.5 - 5.8 kg met 'n vlerkspan van 1.8 - 2.0 meter. Die spesie is amper-bedreig, daar is slegs 30,000 pare wat broei op subantarktiese eilande. In Engels staan die voël bekend as "Southern giant petrel".




</doc>
<doc id="76346" url="https://af.wikipedia.org/wiki?curid=76346" title="Seeduifstormvoël">
Seeduifstormvoël

Die Seeduifstormvoël ("Daption capense") is 'n stormvoël wat voorkom aan die weskus en suidkus van Suid-Afrika. Die voël is 35 – 40 cm groot en weeg 350 - 550 g met 'n vlerkspan van 80 - 92 sentimeter. In Engels staan die voël bekend as "Pintado petrel".




</doc>
<doc id="76355" url="https://af.wikipedia.org/wiki?curid=76355" title="Vesoul">
Vesoul

Vesoul is 'n Franse stad van die gewes (région) Boergondië-Franche-Comté en die prefektuur van die département Haute-Saône met 'n bevolking van 19 000 inwoners in 2010.


</doc>
<doc id="76360" url="https://af.wikipedia.org/wiki?curid=76360" title="Stormvoëls en pylstormvoëls">
Stormvoëls en pylstormvoëls

Stormvoëls en pylstormvoëls ("Procellariidae") is 'n familie van voëls uit die orde van stormvoëlagtiges ("Procellariiformes"). Die familie het 86 spesies.




</doc>
<doc id="76364" url="https://af.wikipedia.org/wiki?curid=76364" title="Vuurland">
Vuurland

Vuurland (Spaans: "Tierra del Fuego" [ˈtjera ðel ˈfweɣo]) is 'n eilandgroep geleë aan die suidelike einde van Suid-Amerika wat verdeel is tussen die twee lande Argentinië en Chili en tot die streek van Patagonië behoort. Die eiland word in die noorde deur die Straat van Magellaan van die vasteland geskei, grens in die weste aan die Stille Oseaan en in die ooste aan die Atlantiese Oseaan. In die noordooste is die Falkland-eilande, in die ooste Suid-Georgië en die Suidelike Sandwicheilande en in die suide is Antarktika saam met die Suidelike Orkneyeilande en die Suidelike Shetlandeilande geleë. Verder suid volg die Suidelike Oseaan en die Antarktiese Skiereiland.


</doc>
<doc id="76366" url="https://af.wikipedia.org/wiki?curid=76366" title="Cyrilliese syfers">
Cyrilliese syfers

Cyrilliese syfers is ’n syferstelsel wat van die Cyrilliese skrif afgelei is. Dit is in die laat 10de eeu in die Eerste Bulgaarse Ryk ontwikkel en is ook deur Suid- en Oos-Slawiese volke gebruik. Die stelsel is tot vroeg in die 18de eeu nog in Rusland gebruik totdat Pieter die Grote dit met die Arabiese syferstelsel vervang het. Cyrilliese syfers word soms nog aangetref in boeke wat in Kerkslawies geskryf is.

Die stelsel is kwasi-desimaal en bestaan eintlik uit die Griekse syferstelsel wat in die ooreenstemmende Cyrilliese grafeme geskryf word – die volgorde is gebaseer op die oorspronklike Griekse alfabet en stem nie ooreen met die Cyrilliese alfabetiese volgorde nie. ’n Aparte letter word toegeken aan elke meervoud van een (1, 2, … 9), tien (10, 20, … 90) en honderd (100, 200, … 900).

Die getalle word geskryf soos wat hulle in Slawies uitgespreek word: die deel met die hoogste waarde eerste en die deel met die laagste waarde laaste. Die uitsonderings is die getalle van 11 tot 19, waar die ene voor die tiene uitgespreek én geskryf word. So is 17 "седмьнадесять" ("sedmnadesjat", "sewe op tien"), nes "sewentien" in Afrikaans, en daarom word die sewe voor die tien geskryf. Om getalle van woorde te onderskei, kom ’n titlo ( ҃ ) bo-oor die getalle. As die getal hoër as 1 000 is, word ’n teken vir duisende vooraan geskryf. Net so is daar tekens vir 10 000, 100 000, 1 miljoen, 10 miljoen, 100 miljoen en 1 miljard.

Voorbeelde:

Glagolitiese syfers werk op dieselfde manier, behalwe dat die volgorde van die syfers met dié van die Glagolitiese alfabet ooreenstem en nie met die Griekse alfabet nie.


 Hierdie artikel is vertaal uit die 


</doc>
<doc id="76368" url="https://af.wikipedia.org/wiki?curid=76368" title="Macronectes">
Macronectes

Die Nellies ("Macronectes") is 'n genus van voëls wat hoort tot die familei "Procellariidae". Die genus is die grootste stormvoëls; hulle is groot, logge voëls met enorme, ligkleurige snawels. Hierdie genus is die enigste van die stormvoëls met ouderdomverwante verekleedverskille. Al die slagvere word jaarliks vervang.

Spesies wat voorkom in Suider-Afrika is:




</doc>
<doc id="76369" url="https://af.wikipedia.org/wiki?curid=76369" title="Procellaria">
Procellaria

Procellaria is 'n genus van voëls in die familie van stormvoëls ("Procellariidae"). Die genus het 5 spesies.




</doc>
<doc id="76370" url="https://af.wikipedia.org/wiki?curid=76370" title="Wolf (skip)">
Wolf (skip)

Weens die optrede van die Duitse oorlogskip SMS Wolf het 7 skepe tydens die Eerste Wêreldoorlog aan die Suid-Afrikaanse kus vergaan. Die Wolf se reis van 100 000 km was die langste ononderbroke vaart deur 'n oorlogskip sonder ondersteuning tydens hierdie oorlog.

In 1913 is die vragskip Wachtfels van 5 809 ton in Flensburg te water gelaat. Op 16 Mei 1916 is dit tot hulpkruiser en mynlêer met die naam Wolf omskep. Dit is toegrus met 10 kanonne en 4 torpedobuise en kon 450 seemyne vervoer. Aan boord was ook 'n tweesitplek-seevliegtuig om vyandelike skepe op te spoor. Die maksimum vrag van 8 000 ton steenkool het die skip 'n rykwydte van 59 000 km gegee, maar met 'n hoogste spoed van 11 knope was dit 'n relatief stadige skip. 'n Vals skoorsteen en maste het verbloem dat dit 'n oorlogskip is.

Op 30 November 1916 het die Wolf sy tuishawe Kiel met 'n bemanning van 348 onder bevel van kapt. Karl August Nerger verlaat. Die roete het gelei deur die Skagerrak, wes van Noorweë, noord van Ysland en Skotland na die noordelike Atlantiese Oseaan. Van daar om die Kaap die Goeie Hoop, deur die Indiese Oseaan na Suid-Asië, Australië en Nieu-Seeland. Voor die hawens van Kaapstad, Colombo en Mumbai is seemyne geplant.

In totaal het die Wolf 35 vragskepe en 2 oorlogskepe met 'n gesamentlike tonnemaat van 110 000 vernietig. Rubber, koper, geelkoper, sink, sy koper en kakao sowel as olie is van die oorwonne skepe na die Wolf oorgeplaas. Op 24 Februarie 1918 was die skip na 'n reis van 451 dae weer in Kiel terug. Aan boord was daar nou ook 467 krygsgevangenes.


Op 24 Februarie 1918 was die Wolf na 'n reis van 451 dae terug in Kiel. Aan boord was nou ook 467 krygsgevangenes. Kapt. Nerger is deur die keiser met 'n hoë onderskeiding en bevordering vereer en alle matrose het die Ysterkruis ontvang.

Die res van die oorlog het die Wolf in die Baltiese See diens gedoen. Op 5 April 1919 is die skip aan die Franse oorhandig, verkoop, tot Antinous herdoop en as plesierboot in die Indiese Oseaan gebruik. In 1931 is dit in Italië afgetakel.

Vyf boeke is deur opvarendes na aanleiding van die reis geskryf. Reeds tydens die oorlog het kapt. Nergers se memoires verskyn. Selfs 'n Engelse krygsgevangene het sy ervarings gepubliseer.



</doc>
<doc id="76371" url="https://af.wikipedia.org/wiki?curid=76371" title="Carlos de Eizaguirre (skip)">
Carlos de Eizaguirre (skip)

Die Carlos de Eizaguirre was 'n Spaanse passasiers- en vragskip wat tydens die Eerste Wêreldoorlog naby Robbeneiland deur 'n seemyn gelê deur die Wolf (skip) gekelder is. Hierdie was een van die ergste tragedies wat die Spaanse handelsvloot ooit getref het.
Die tweeskroef-stoomskip van 4 376 ton is in 1904 in Engeland gebou. Op 23 April 1917 het dit die hawe van Barcelona verlaat en was via Cadiz en Kaapstad na Manila in die Filippyne onderweg. Weens die oorlog kon die gebruiklike roete deur die Suezkanaal nie gebruik word nie. Aan boord was ongeveer 106 bemanningslede en 39 passasiers.
Om 3vm. op 26 Mei was daar 'n ontploffing aan stuurboord. In 'n onstuimige see en in swaar reën sink die skip binne 5 minute op 'n afstand van 24 km vanaf Kaapstad. Slegs een reddingsboot kon te water gelaat word en net 24 mense het die ramp oorleef. Agt lyke het in die omgewing van Kaapstad uitgespoel.



</doc>
<doc id="76372" url="https://af.wikipedia.org/wiki?curid=76372" title="Silwerstormvoël">
Silwerstormvoël

Die Silwerstormvoël ("Fulmarus glacialoides") is 'n seldsame stormvoël wat voorkom aan die weskus en suidkus van Suid-Afrika. Die voël is 45 – 51 cm groot en weeg 670 - 1 000 g met 'n vlerkspan van 110 - 120 sentimeter. Die voël is liggrys met 'n wit borskant. In Engels staan die voël bekend as "Southern fulmar".




</doc>
<doc id="76374" url="https://af.wikipedia.org/wiki?curid=76374" title="Antarktiese stormvoël">
Antarktiese stormvoël

Die Antarktiese stormvoël ("Thalassoica antarctica") is 'n stormvoël wat baie seldsaam is aan die kus van Suid-Afrika. Die voël is 40 – 45 cm groot en weeg 550 - 780 g met 'n vlerkspan van 98 - 105 sentimeter. Die voël se rugkant is bruin met 'n subterminale band oor die vlerke en het 'n smal bruin stertpunt. In Engels staan die voël bekend as "Antarctic petrel".




</doc>
<doc id="76376" url="https://af.wikipedia.org/wiki?curid=76376" title="Gryspylstormvoël">
Gryspylstormvoël

Die Gryspylstormvoël ("Procellaria cinerea") is 'n stormvoël wat baie seldsaam is aan die kus van Suid-Afrika. Die voël is 48 – 50 cm groot en weeg 950 - 1 200 g met 'n vlerkspan van 115 - 130 sentimeter. Die voël is silwergrys met 'n wit borskant en donkerder ondervlerke. Die snawel is gelerig. In Engels staan die voël bekend as "Grey petrel".





</doc>
<doc id="76378" url="https://af.wikipedia.org/wiki?curid=76378" title="Fulmarus">
Fulmarus

Fulmarus is 'n genus van voëls in die familie van stormvoëls ("Procellariidae"). Die genus het 2 spesies.




</doc>
<doc id="76380" url="https://af.wikipedia.org/wiki?curid=76380" title="Brilbassiaan">
Brilbassiaan

Die Brilbassiaan ("Procellaria conspicillata") is 'n stormvoël wat redelik seldsaam is aan die kus van Suid-Afrika en verskyn slegs gedurende die somer. Die voël is 50 – 56 cm groot en weeg 1 - 1.3 kg met 'n vlerkspan van 132 - 146 sentimeter. Die voël lyk baie soos die Bassiaan. In Engels staan die voël bekend as "Spectacled petrel".




</doc>
<doc id="76382" url="https://af.wikipedia.org/wiki?curid=76382" title="Kleinpikkewyn">
Kleinpikkewyn

Die Kleinpikkewyn ("Eudyptula minor") is 'n seevoël wat redelik seldsaam is aan die kus van Suid-Afrika. Die voël is 40 – 45 cm groot en weeg 0.8 - 1.6 kg. Die pikkewyn is klein en lyk soos 'n pas-uit-die-nes-Brilpikkewyn. In Engels staan die voël bekend as "Little penguin". Dit is sleg eenkeer aangeteken in Suid-Afrika.




</doc>
<doc id="76384" url="https://af.wikipedia.org/wiki?curid=76384" title="Magellaanpikkewyn">
Magellaanpikkewyn

Die Magellaanpikkewyn ("Spheniscus magellanicus") is 'n seevoël wat redelik seldsaam is aan die kus van Suid-Afrika. Dit is effens groter as die Brilpikkewyn. Die voël is 70 – 76 cm groot en weeg 3 - 5.2 kg. In Engels staan die voël bekend as "Magellanic penguin". Dit is sleg eenkeer aangeteken in Suid-Afrika.




</doc>
<doc id="76386" url="https://af.wikipedia.org/wiki?curid=76386" title="Elisha Scott">
Elisha Scott

Elisha Scott (24 Augustus 1894 – 16 Mei 1959) was 'n Noord-Ierse sokkerdoelwagter en afrigter. Tussen 1912 en 1934 was hy as hoofdoelwagter by die sokkerklub FC Liverpool betrokke. Scott hou steeds die rekord vir die langste betrokkenheid by 'n sokkerspan. As afrigter van die Katolieke sokkerklub Belfast Celtic het hy in die 1930's en 1940's altesaam 31 titels ingepalm. Daarnaas het hy in 31 wedstryde van die nasionale Ierse sokkerspan as doelwagter opgetree.


</doc>
<doc id="76387" url="https://af.wikipedia.org/wiki?curid=76387" title="Gebande pikkewyne">
Gebande pikkewyne

Gebande pikkewyne ("Spheniscus") is 'n genus in die orde van Pikkewyne. Alle spesies van die genus leef in gematigde klimate soos Suid-Afrika en die suidelike kusgebiede van Chili en Argentinië. Die genus omvat vier lewende spesies.



</doc>
<doc id="76389" url="https://af.wikipedia.org/wiki?curid=76389" title="Langkuifpikkewyn">
Langkuifpikkewyn

Die Langkuifpikkewyn ("Eudyptes chrysolophus") is 'n seevoël wat redelik seldsaam is aan die kus van Suid-Afrika. Die voël is 68 – 75 cm groot en weeg 3.1 - 5.5 kg. Dit het 'n kenmerkende goue kuif wat oor die voorkop saamloop. In Engels staan die voël bekend as "Macaroni penguin".




</doc>
<doc id="76391" url="https://af.wikipedia.org/wiki?curid=76391" title="Suidelike geelkuifpikkewyn">
Suidelike geelkuifpikkewyn

Die suidelike geelkuifpikkewyn ("Eudyptes chrysocome") is 'n seevoël wat redelik seldsaam is aan die kus van Suid-Afrika. Die voël is 45 – 55 cm groot en weeg 2 – 3 kg. Dit het 'n kenmerkende goue kuif. In Engels staan die voël bekend as "Southern rockhopper penguin".




</doc>
<doc id="76392" url="https://af.wikipedia.org/wiki?curid=76392" title="Johnny du Plooy">
Johnny du Plooy

Johnny du Plooy (27 September 1964 – 12 April 2013 ) was 'n voormalige Suid-Afrikaanse swaargewigbokser. Hy was veral bekend vir sy oorwinning oor die WBA-kampioen, die Amerikaner Mike Weaver.

Die lang 6'3" Suid-Afrikaanse bokser begin sy loopbaan in 1985 en verslaan 17 opponente. Daarna word hy deur die voormalige kampioen, Mike Weaver in sy spore gestuit wat hom in die 7de rondte uitslaan. Hy neem later wraak deur Weaver in slegs twee rondtes uit te slaan. In 1989 daag hy Francesco Damiani uit vir die WBO se vakante swaargewigwêreldtitel tydens die WBO se eerste swaargewigwêreldtitelgeveg (Du Plooy is in die derde rondte uitgeslaan). Hierna neem hy aan 15 verdere gevegte deel wat aan hom 'n totaal van 27 oorwinnings, 5 nederlae en 1 gelykopuitslag besorg. Al sy nederlae was teen bekende opponente soos Renaldo Snipes, Francesco Damiani, Pierre Coetzer en Corrie Sanders. Du Plooy tree in 1993 na 'n oorwinning uit, waarna hy terugkeer vir nog 'n oorwinning, maar tree spoedig daarna permanent uit.

Du Plooy het 'n paar maande voor sy dood 'n hartaanval gehad. Van toe af, tot met sy dood op 12 April 2013, het hy erge hart- en longprobleme ondervind.



</doc>
<doc id="76393" url="https://af.wikipedia.org/wiki?curid=76393" title="Gekuifde pikkewyne">
Gekuifde pikkewyne

Gekuifde pikkewyne ("Eudyptes") is 'n genus van die orde van Pikkewyne. Die genus omvat agt lewende en één uitgestorwe spesies en is daarmee die grootste genus in die orde. Alle spesies van die genus word gekenmerk deur die geel kuiwe op hulle koppe.

Die geslag is vir die eerste keer in 1816 deur die Franse ornitoloog Louis Jean Pierre Vieillot beskryf. Die naam is afgelei vanuit Oudgrieks: "eu" beteken "goeie" en "dyptes", "duiker".




</doc>
<doc id="76399" url="https://af.wikipedia.org/wiki?curid=76399" title="Federale Distrik Noord-Kaukasus">
Federale Distrik Noord-Kaukasus

Die Federale Distrik Noord-Kaukasus (Russies: Се́веро-Кавка́зский федера́льный о́круг, "Sewero-Kafkazski federalni okroeg") is een van die agt federale distrikte van Rusland. Dit is geleë in die verre suidweste van die land, in die Noord-Kaukasus. Dit het op 19 Januarie 2010 uit die Suidelike Federale Distrik ontstaan.

Die sewe federale deelgebiede van die distrik het altesaam 9 428 826 inwoners (volgens die 2010-sensus), wat in ’n gebied van 170 700 km woon. Die huidige presidensiële afgevaardigde is Aleksander Chloponin.

Sowat ’n derde van die bevolking is etniese Russe (2 854 040 of 30,26%), volgens die 2010-sensus. Die verskeidenheid ander etniese groepe is hoofsaaklik Moslems en dit maak die Noord-Kaukasus die enigste federale distrik met ’n meerderheid Moslems.




</doc>
<doc id="76401" url="https://af.wikipedia.org/wiki?curid=76401" title="Sentrale Federale Distrik">
Sentrale Federale Distrik

Die Sentrale Federale Distrik (Russies: Центра́льный федера́льный о́круг, "Tsentralni federalni okroeg") is een van die agt federale distrikte van Rusland.

Die woord "Sentraal" het ’n politieke en historiese betekenis. Die distrik val geografies in die verre weste van die teenswoordige land, hoewel dit beskou kan word as die sentrale deel van Europese Rusland. Dit is 652 800 km groot en het ’n bevolking van 38 427 537, volgens die 2010-sensus. Die huidige presidensiële afgevaardigde is Aleksander Beglof.

Die distrik omsluit die ekonomiese streke Sentraal en Sentrale Swartgrond en 18 federale deelgebiede:




</doc>
<doc id="76402" url="https://af.wikipedia.org/wiki?curid=76402" title="Suidelike Federale Distrik">
Suidelike Federale Distrik

Die Suidelike Federale Distrik (Russies: Южный федеральный округ, "Joezjni federalni okroeg") is een van die agt federale distrikte van Rusland. Dit is hoofsaaklik geleë op die Ponties-Kaspiese Steppe.

Die distrik is op 19 Januarie 2010 in twee verdeel, en die voormalige suidelike gebiede het die nuwe Federale Distrik Noord-Kaukasus gevorm. Die bevolking tel 13 854 334, volgens die 2010-sensus. Die huidige presidensiële afgevaardigde is Wladimir Oestinof.



</doc>
<doc id="76403" url="https://af.wikipedia.org/wiki?curid=76403" title="Noordwestelike Federale Distrik">
Noordwestelike Federale Distrik

Die Noordwestelike Federale Distrik (Russies: Се́веро-За́падный федера́льный о́круг, "Sewero-Zapadni federalni okroeg") is een van die agt federale distrikte van Rusland. Dit bestaan uit 11 federale deelgebiede en is geleë in die noordelike deel van Europese Rusland. Die bevolking is 13 616 057, volgens die 2010-sensus. Die huidige presidensiële afgevaardigde is Wladimir Boelawin.



</doc>
<doc id="76404" url="https://af.wikipedia.org/wiki?curid=76404" title="Verre Oosterse Federale Distrik">
Verre Oosterse Federale Distrik

Die Verre Oosterse Federale Distrik (Russies: Дальневосто́чный федера́льный о́круг, "Dalnewostotsjni federalni okroeg") is een van die agt federale distrikte van Rusland. Dit bestaan uit 9 federale deelgebiede en is geleë in die verre noordoostelike deel van Rusland. Dit is die grootste, maar ook die yls bevolkte federale distrik: 6 293 129 inwoners volgens die 2010-sensus. Die huidige presidensiële afgevaardigde is Wiktor Isjajef.



</doc>
<doc id="76407" url="https://af.wikipedia.org/wiki?curid=76407" title="Noordelike geelkuifpikkewyn">
Noordelike geelkuifpikkewyn

Die Noordelike geelkuifpikkewyn ("Eudyptes moseleyi") is 'n seevoël wat 'n gereelde besoeker aan die kus van Suid-Afrika is. Die voël is 48 – 58 cm groot en weeg 2 - 3.2 kg. Dit het 'n kenmerkende goue kuif. In Engels staan die voël bekend as "Northern rockhopper penguin".




</doc>
<doc id="76410" url="https://af.wikipedia.org/wiki?curid=76410" title="Federale Distrik Oeral">
Federale Distrik Oeral

Die Federale Distrik Oeral (Russies: Ура́льский федера́льный о́круг, "Oeralski federalni okroeg") is een van die agt federale distrikte van Rusland. Dit bestaan uit 6 federale deelgebiede en lê op die grens van die Europese en Asiatiese deel van Rusland. Dit is hoofsaaklik in die Oeral-streek geleë, maar sluit ook klein dele van die Wolga-streek in. Die bevolking is 12 080 523, volgens die 2010-sensus. Die huidige presidensiële afgevaardigde is Igor Cholmanskich.


</doc>
<doc id="76411" url="https://af.wikipedia.org/wiki?curid=76411" title="Federale Distrik Wolga">
Federale Distrik Wolga

Die Federale Distrik Wolga (Russies: Приво́лжский федера́льный о́круг, "Priwolzjski federalni okroeg") is een van die agt federale distrikte van Rusland. Dit bestaan uit 14 federale deelgebiede en vorm die suidoostelike deel van Europese Rusland. Die bevolking is 29 899 699, volgens die 2010-sensus. Die huidige presidensiële afgevaardigde is Michail Babitsj.


</doc>
<doc id="76417" url="https://af.wikipedia.org/wiki?curid=76417" title="Grootpylstormvoël">
Grootpylstormvoël

Die Grootpylstormvoël ("Puffinus gravis") is 'n stormvoël wat algemeen voorkom aan die kus van Suid-Afrika. Die voël is 45 – 51 cm groot en weeg 800 - 1 100 g met 'n vlerkspan van 100 - 118 sentimeter. Die snawel is gelerig. In Engels staan die voël bekend as "Great shearwater". Hulle broei op Tristan da Cunha, Gougheiland en daar is 'n klein kolonie op die Falkland-eilande.




</doc>
<doc id="76418" url="https://af.wikipedia.org/wiki?curid=76418" title="Sentrale ekonomiese streek">
Sentrale ekonomiese streek

Die Sentrale ekonomiese streek (Russies: Центра́льный экономи́ческий райо́н, "Tsentralni ekonomitsjeski rajon") is een van 12 ekonomiese streke van Rusland. Dit is geleë in die sentrale deel van die Europese streek in die land. Talle paaie en spoorweë kruis mekaar hier.

Die streek is 484 000 km groot en die bevolking is 30,5 miljoen volgens die 2012-sensus. Meer as 80 persent van die mense woon in die stede. Die gemiddelde bevolkingsdigtheid is 63/km.

Van die groot stede in dié belangrike nywerheidstreek sluit in Moskou, Smolensk, Jaroslawl, Wladimir en Toela. Die Wolga- en Oka-rivier is belangrike waterweë, en die Moskou–Wolga- en die Don-Wolga-kanaal verbind Moskou met die Kaspiese en Oossee.

Die volgende deelgebiede val in die streek:


</doc>
<doc id="76420" url="https://af.wikipedia.org/wiki?curid=76420" title="Ekonomiese streek Sentraal-Swartgrond">
Ekonomiese streek Sentraal-Swartgrond

Die ekonomiese streek Sentraal-Swartgrond (Russies: Центра́льно-Чернозёмный экономи́ческий райо́н, "Tsentralno-Tsjernozjomni ekonomitsjeski rajon") is een van 12 ekonomiese streke van Rusland.

Die streek is 167 700 km groot en die bevolking is 7,5 miljoen volgens die 2002-sensus. Die gemiddelde bevolkingsdigtheid is 45/km.

Die belangrikste ekonomiese sektor is landbou, waarvoor die streek se vrugbare swart grond ("tsjernozjom") ideaal is. Daar is dus ’n groot voedselnywerheid. Metallurgie is ook belangrik en by Koersk word ystererts ontgin. Die belangrikste stroomvoorsieners is die kernsentrales by Nowoworonezj en Koersk.

Die volgende deelgebiede val in die streek:



</doc>
<doc id="76421" url="https://af.wikipedia.org/wiki?curid=76421" title="Oos-Siberiese ekonomiese streek">
Oos-Siberiese ekonomiese streek

Die Oos-Siberiese ekonomiese streek (Russies: Восто́чно-Сиби́рский экономи́ческий райо́н, "Wostotsjno-Sibirski ekonomitsjeski rajon") is een van 12 ekonomiese streke van Rusland. Dit is ’n yl bevolkte gebied tussen Europa en Asië, maar danksy hoë lone is produktiwiteit hier hoog volgens Russiese standaarde.

In dié streek met sy plato's, berge en stroomgebiede is die belangrikste stede – Krasnojarsk, Irkoetsk, Oelan-Oede en Tsjita – aan die Transsiberiese Spoorlyn geleë. Een van die vertakkings verbind Oelan-Oede met Mongolië en Beijing in China. Daar is hidroëlektrisiteitstasies by Bratsk, Krasnojarsk en Irkoetsk. Steenkool, goud, grafiet, ystererts, aluminiumerts, sink en lood word in die gebied gemyn en daar word met vee geboer.

Die streek is 4 122 800 km groot en die bevolking is 8,5 miljoen volgens die 2002-sensus. Sowat 71 persent van die mense woon in die stede. Die gemiddelde bevolkingsdigtheid is 2/km.

Die volgende deelgebiede val in die streek:



</doc>
<doc id="76422" url="https://af.wikipedia.org/wiki?curid=76422" title="Keilstertpylstormvoël">
Keilstertpylstormvoël

Die Keilstertpylstormvoël ("Puffinus pacificus") is 'n stormvoël wat selde gesien word aan die ooskus van Suid-Afrika. Die voël is 40 – 45 cm groot en weeg 300 - 450 g met 'n vlerkspan van 97 - 105 sentimeter. In Engels staan die voël bekend as "Wedge-tailed shearwater".




</doc>
<doc id="76425" url="https://af.wikipedia.org/wiki?curid=76425" title="Verre Oosterse ekonomiese streek">
Verre Oosterse ekonomiese streek

Die Verre Oosterse ekonomiese streek (Russies: Дальневосто́чный экономи́ческий райо́н, "Dalnewostotsjni ekonomitsjeski rajon") is een van 12 ekonomiese streke van Rusland. Dit is 6 216 000 km groot – omtrent so groot soos Argentinië en Indië saam.

Groot stede is Wladiwostok, Chabarofsk, Komsomolsk aan die Amoer, Blagowesjtsjensk en Jakoetsk. Al is lone hier hoër as in die res van Rusland, neem die bevolking van 6,6 miljoen (volgens die 2002-sensus) redelik vinnig af omdat baie mense na Wes-Rusland verhuis. Sowat 76 persent woon in die stede. Die gemiddelde bevolkingsdigtheid is 1/km.

Die basis van die ekonomie word gevorm deur metallurgie en vissery. Daar is ook heelwat bosbou. Nywerheid in die groot stede behels veral die vervaardiging van masjiene, verbruikersgoedere en voedsel. Die Transsiberiese Spoorlyn loop deur die suide van die gebied en die Baikal-Amoer-spoorlyn noord daarvan.

Die volgende deelgebiede val in die streek:



</doc>
<doc id="76426" url="https://af.wikipedia.org/wiki?curid=76426" title="Noordelike ekonomiese streek">
Noordelike ekonomiese streek

Die Noordelike ekonomiese streek (Russies: Се́верны экономи́ческий райо́н, "Sewerni ekonomitsjeski rajon") is een van 12 ekonomiese streke van Rusland. Dit bestaan uit ’n groot vlakte in Europese Rusland.

Die streek is 1 466 300 km groot en die bevolking is 5,7 miljoen volgens die 2002-sensus. Sowat 76 persent van die mense woon in die stede. Die gemiddelde bevolkingsdigtheid is 3,9/km.

Die belangrikste ekonomiese sektore in die gebied is mynbou, metaalbewerking, bosbou en voedsel (vissery), asook ystererts, nikkel, seldsame minerale, steenkool, olie en gas. Daar is ook diamante, chroom, titaan en goud.

Die landbou bestaan hoofsaaklik uit vleis- en melkveeboerdery, asook die teling van varke, bokke en hoenders. Landbougewasse is veral aartappels, groente, veevoer en vlas.

Die volgende deelgebiede val in die streek:




</doc>
<doc id="76427" url="https://af.wikipedia.org/wiki?curid=76427" title="Ekonomiese streek Noord-Kaukasus">
Ekonomiese streek Noord-Kaukasus

Die ekonomiese streek Noord-Kaukasus (Russies: Се́веро-Кавка́зский экономи́ческий райо́н, "Sewero-Kafkazski ekonomitsjeski rajon") is een van 12 ekonomiese streke van Rusland. Dit loop afwaarts in ’n noordelike rigting van die hoofreeks van die Kaukasusgebergte tot ’n gelyk vlak en is ryk aan olie, gas en steenkool.

Die streek is 355 100 km groot en die bevolking is 19 miljoen volgens die 2002-sensus. Sowat 56 persent van die mense woon in die stede. Die gemiddelde bevolkingsdigtheid is 53/km. Die grootste stede is Rostof aan die Don, Krasnodar, Grozni, Wladikafkaz en Noworossiisk. Sotsji is ’n gewilde oord.

Die belangrikste produkte van die streek is plaasmasjinerie, steenkool, petroleum en natuurlike gas. Die Koeban-rivierstreek, ’n vrugbare swartgrondgebied, verskaf ’n groot deel van Rusland se graan. Ook suikerbeet, tabak, rys en sonneblomme word geplant en daar word met beeste geboer. Ander riviere sluit in die Don, Koema en Terek, en die Wolga-Don-kanaal is ’n belangrike vervoerroete.

Die volgende deelgebiede val in die streek:



</doc>
<doc id="76428" url="https://af.wikipedia.org/wiki?curid=76428" title="Noordwestelike ekonomiese streek">
Noordwestelike ekonomiese streek

Die Noordwestelike ekonomiese streek (Russies: Се́веро-За́падный экономи́ческий райо́н, "Sewero-Zapadni ekonomitsjeski rajon") is een van 12 ekonomiese streke van Rusland. Met sy Oossee-hawe en nabyheid aan Finland was die streek en sy grootste stad, Sint Petersburg, nog altyd Rusland se "venster op die Weste". Sy geskiedenis verskil baie van dié van Moskou en ander dele van die land. Die stad is ook ’n magneet vir jong studente wat verder wil studeer.

Masjienbou en metaalverwerking is van die belangrikste nywerhede. Die kernkragsentrale Leningrad verskaf genoeg elektrisiteit om ook na Finland uit te voer.

Die streek is 196 500 km groot en die bevolking is 7,8 miljoen volgens die 2002-sensus. Sowat 87 persent van die mense woon in die stede. Die gemiddelde bevolkingsdigtheid is 40/km.

Die volgende deelgebiede val in die streek:
Die volgende deelgebiede val in die streek:



</doc>
<doc id="76429" url="https://af.wikipedia.org/wiki?curid=76429" title="Ekonomiese streek Wolga">
Ekonomiese streek Wolga

Die ekonomiese streek Wolga (Russies: Пово́лжский экономи́ческий райо́н, "Powolzjski ekonomitsjeski rajon") is een van 12 ekonomiese streke van Rusland. Masjienbou is die belangrikste ekonomiese sektor. Dit bestaan uit die motor- en lugvaartnywerheid, die vervaardiging van gereedskap, landbouwerktuie ens. Ander belangrike sektore is die petrochemiese en chemiese nywerheid, wat spesialiseer in die vervaardiging van bande, rubberdele, vesels en ander produkte. Dit hou nou verband met die olie- en gasnywerheid.

Daar is ’n paar groot waterkragsentrales, die kernkragsentrale Balakowo en termiese sentrales.

Die streek is 536 400 km groot en die bevolking is 16,5 miljoen volgens die 2002-sensus.Sowat 73 persent van die mense woon in die stede. Die gemiddelde bevolkingsdigtheid is 31/km.

Die volgende deelgebiede val in die streek:



</doc>
<doc id="76430" url="https://af.wikipedia.org/wiki?curid=76430" title="Ekonomiese streek Oeral">
Ekonomiese streek Oeral

Die ekonomiese streek Oeral (Russies: Ура́льский экономи́ческий райо́н, "Oeralski ekonomitsjeski rajon") is een van 12 ekonomiese streke van Rusland. Dit omvat die middel en suide van die Oeralgebergte, asook dele van die Russiese en die Wes-Siberiese Laagland.

Die streek is 824 000 km groot en dus effens groter as Turkye. Die bevolking is 20,2 miljoen volgens die 2012-sensus. Sowat 74 persent van die mense woon in die stede. Die gemiddelde bevolkingsdigtheid is 24,6/km.

Dit is naas die Sentrale ekonomiese streek die grootste ekonomiese streek in die land. In die Sowjetunie was dit ’n belangrike sentrum vir die vervaardiging van yster en staal. In Basjkortostan is die grootste sentrum vir olievervaardiging. In die 17de eeu het ’n groot mynbousektor ontstaan in die Suid-, Sentrale en Noord-Oerals.

Masjienbou is ook belangrik. Verder is daar ’n chemiese, petro-chemiese, olie-, gas- en houtverwerkingsnywerheid. Die grootste nywerheidstede is Magnitogorsk, Jekaterinburg, Tsjeljabinsk, Nizjni Tagil en Perm. Talle spoorweë loop deur die gebied en daar is ook riviervervoer op onder meer die Kama-, Belaja- en Oeral-rivier.

Landbou bestaan hoofsaaklik uit graan-, vleis- en melkproduksie.

Die volgende deelgebiede val in die streek:


</doc>
<doc id="76431" url="https://af.wikipedia.org/wiki?curid=76431" title="Ekonomiese streek Wolga-Wjatka">
Ekonomiese streek Wolga-Wjatka

Die ekonomiese streek Wolga-Wjatka (Russies: Во́лго-Вя́тский экономи́ческий райо́н, "Wolgo-Wjatski ekonomitsjeski rajon") is een van 12 ekonomiese streke van Rusland. Die middelpunt van die ekonomie is masjienbou, met motor-, skeepsbou-, lugvaart-, elektroniese en gereedskapsnywerhede. Die grootste stede is Nizjni Nowgorod, Kirof, Tsjeboksari, Saransk en Josjkar-Ola.

Die streek is 265 400 km groot en dus min of meer so groot soos die Verenigde Koninkryk. Die bevolking is net minder as 8 miljoen volgens die 2002-sensus. Sowat 70 persent van die mense woon in die stede en die gemiddelde bevolkingsdigtheid is 30/km.

Die volgende deelgebiede val in die streek:



</doc>
<doc id="76432" url="https://af.wikipedia.org/wiki?curid=76432" title="Wes-Siberiese ekonomiese streek">
Wes-Siberiese ekonomiese streek

Die Wes-Siberiese ekonomiese streek (Russies: За́падно-Сиби́рский экономи́ческий райо́н, "Zapadno-Sibirski ekonomitsjeski rajon") is een van 12 ekonomiese streke van Rusland. Die grootste stede is Nowosibirsk, Omsk, Barnaoel, Nowokoeznetsk, Tjoemen, Tomsk en Kemerowo.

Die streek is 2 427 200 km groot, wat ’n kwart van die grootte van Europa is. In die noorde bestaan dit uit ’n yl bevolkte moerasagtige laagland en in die suide uit ’n heuwelagtige gebied. Die bevolking is 14,8 miljoen volgens die 2002-sensus. Sowat 71 persent van die mense woon in die stede en die gemiddelde bevolkingsdigtheid is 6/km.

In Wes-Siberië word die grootste deel van die Russiese aardolie en aardgas herwin, asook groot voorrade steenkool. Die grootste aardolie- en aardgasvelde is in Chanto-Mansië en Jamalo-Nenetsië. Daar is ook ’n masjienbou- en chemiese nywerheid in die streek, en verbruikersartikels word vervaardig. Daar is verskeie groot damme met waterkragsentrales, waarvan die belangrikstes in Nowosibirsk en Kamen aan die Ob is.

Vir landbou is die swart grond ("tsjernozjom") van Altai belangrik. Die belangrikste landbouprodukte is graan, rys, hawer, suikerbeet en vee.

Die Ob-Irtisj-rivierstelsel loop deur die streek en in die suide die Transsiberiese Spoorlyn en die Suid-Siberiese spoorlyne, met Barnaoel as ’n groot spoorknooppunt.

Die volgende deelgebiede val in die streek:



</doc>
<doc id="76433" url="https://af.wikipedia.org/wiki?curid=76433" title="Bruinpylstormvoël">
Bruinpylstormvoël

Die Bruinpylstormvoël ("Puffinus carneipes") is 'n stormvoël wat skaars is en aan die ooskus van Suid-Afrika gesien word. Die voël is 45 – 50 cm groot en weeg 550 - 680 g met 'n vlerkspan van 98 - 108 sentimeter. In Engels staan die voël bekend as "Flesh-footed shearwater". Die voël broei op die gematigde eilande in die Indiese Oseaan en om Australië en Nieu-Seeland.




</doc>
<doc id="76435" url="https://af.wikipedia.org/wiki?curid=76435" title="Malbaartjie">
Malbaartjie

Die Malbaartjie ("Puffinus griseus") is 'n stormvoël wat algemeen is (volopste Mei tot September) aan die kus van Suid-Afrika. Die voël is 40 – 46 cm groot en weeg 700 - 950 g met 'n vlerkspan van 94 - 106 sentimeter. In Engels staan die voël bekend as "Sooty shearwater". Die voël broei op die subantarktiese eilande, meestal om Nieu-Seeland.




</doc>
<doc id="76438" url="https://af.wikipedia.org/wiki?curid=76438" title="Geelbekpylstormvoël">
Geelbekpylstormvoël

Die Geelbekpylstormvoël ("Calonectris diomedea") is 'n stormvoël wat voorkom aan die kus van Suid-Afrika. Die voël is 42 – 50 cm groot en weeg 480 - 750 g met 'n vlerkspan van 110 - 125 sentimeter. In Engels staan die voël bekend as "Cory's shearwater". Die voël broei op eilande in die noord Atlantiese Oseaan en Middellandse See.




</doc>
<doc id="76440" url="https://af.wikipedia.org/wiki?curid=76440" title="Gestreepte pylstormvoël">
Gestreepte pylstormvoël

Die Gestreepte pylstormvoël ("Calonectris leucomelas") is 'n stormvoël wat seldsaam is aan die kus van Suid-Afrika. Die voël is 45 – 48 cm groot en weeg 450 - 580 g met 'n vlerkspan van 108 - 124 sentimeter. In Engels staan die voël bekend as "Streaked shearwater". Die voël broei op eilande in die noordwestelike Stille Oseaan.




</doc>
<doc id="76442" url="https://af.wikipedia.org/wiki?curid=76442" title="Swartbekpylstormvoël">
Swartbekpylstormvoël

Die Swartbekpylstormvoël ("Puffinus puffinus") is 'n stormvoël wat seldsaam is aan die kus van Suid-Afrika. Die voël is 30 – 38 cm groot en weeg 250 - 520 g met 'n vlerkspan van 76 - 88 sentimeter. In Engels staan die voël bekend as "Manx shearwater". Die voël broei op eilande in matige noord Atlantiese Oseaan.




</doc>
<doc id="76444" url="https://af.wikipedia.org/wiki?curid=76444" title="Herbie en Spence">
Herbie en Spence

Herbie en Spence was 'n Suid-Afrikaanse musiekgroep wat uit die twee broers, Herbie en Spence van Zyl bestaan het. Hulle het in die jare sewentig bekendheid verwerf met treffers soos "Heidi", "Ella", "Die Wilgerboom daar by ou Potchefstroom" en "Marina, Marina, Marina". Hulle grootste treffer, "Heidi" was 'n Afrikaanse weergawe van die temaliejie van die gewilde TV-reeks wat ook op SAUK uitgesaai is.

Herbie en Spence is uit 'n musikale gesin van veertien kinders gebore. Hulle begin hulle sangloopbaan in 1969 toe hulle aan 'n talentkompetisie vir LM-radio in Pretoria deelneem. 'n Platekontrak met RPM-platemaatskappy het kort daarna gevolg. Hulle treffer, "Die Wilgerboom" het in 1972 'n roemryke loopbaan in die Afrikaanse musiek ingelei. In 1978 is hulle, na 'n landswye meningspeiling, as die gewildste sanggroep in SA aangewys.

Spence is op 5 Februarie 2002 op vyftigjarige ouderdom na 'n epileptiese aanval in die Helen Joseph-hospitaal in Johannesburg oorlede.





</doc>
<doc id="76446" url="https://af.wikipedia.org/wiki?curid=76446" title="Baleariese pylstormvoël">
Baleariese pylstormvoël

Die Baleariese pylstormvoël ("Puffinus mauretanicus") is 'n stormvoël wat seldsaam is aan die kus van Suid-Afrika. Die voël is 32 – 38 cm groot en weeg 480 - 550 g met 'n vlerkspan van 78 - 90 sentimeter. In Engels staan die voël bekend as "Balearic shearwater". Die voël se status is kritiek bedreig en daar is slegs 2 500 pare wat broei op die Baleariese Eilande by Spanje.




</doc>
<doc id="76449" url="https://af.wikipedia.org/wiki?curid=76449" title="Hadsund-Suid">
Hadsund-Suid

Hadsund-Suid is 'n buitewyk van Hadsund, in die Mariagerfjord Munisipaliteit van die Deense Jutlandstreek. Daar bly 471 inwoners (2013).


</doc>
<doc id="76451" url="https://af.wikipedia.org/wiki?curid=76451" title="Puffinus">
Puffinus

Puffinus is 'n genus van voëls in die familie van stormvoëls ("Procellariidae"). Die genus het 24 spesies.




</doc>
<doc id="76452" url="https://af.wikipedia.org/wiki?curid=76452" title="Calonectris">
Calonectris

Calonectris is 'n genus van voëls in die familie van stormvoëls ("Procellariidae"). Die genus omvat drie spesies. Spesies in die genus het 'n betreklik lang tarsus (40 cm) met 'n taamlik kort, gekromde snawel. Die vlerkbene is afgerond.


Twee prehistoriese spesies, "Calonectris krantzi" van die vroeë plioseen en "Calonectris wingatei" van die middel pleistoseen, is al vanaf fossiele beskryf.



</doc>
<doc id="76453" url="https://af.wikipedia.org/wiki?curid=76453" title="Tropiese kleinpylstormvoël">
Tropiese kleinpylstormvoël

Die Tropiese kleinpylstormvoël ("Puffinus bailloni") is 'n stormvoël wat seldsaam is aan die ooskus van Suid-Afrika. Die voël is 28 – 32 cm groot en weeg 140 – 200 g met 'n vlerkspan van 62 – 70 cm. In Engels staan die voël bekend as "Tropical shearwater". Daar is 100 000 pare wat op tropiese eilande in die Stille- en Atlantiese Oseane broei terwyl daar slegs 100 pare op Europa-eiland in die Mosambiekkanaal broei.




</doc>
<doc id="76455" url="https://af.wikipedia.org/wiki?curid=76455" title="Kleinpylstormvoël">
Kleinpylstormvoël

Die Kleinpylstormvoël ("Puffinus assimilis") is 'n stormvoël wat seldsaam is aan die suidkus van Suid-Afrika. Die voël is 25 – 30 cm groot en weeg 210 – 290 g met 'n vlerkspan van 56 – 66 sentimeter. In Engels staan die voël bekend as "Little shearwater".




</doc>
<doc id="76457" url="https://af.wikipedia.org/wiki?curid=76457" title="Kerguelense stormvoël">
Kerguelense stormvoël

Die Kerguelense stormvoël ("Lugensa brevirostris") is 'n stormvoël wat sporadies gesien woord aan die suidkus van Suid-Afrika. Die voël is 33 – 36 cm groot en weeg 220 - 400 g met 'n vlerkspan van 80 - 84 sentimeter. In Engels staan die voël bekend as "Kerguelen petrel".




</doc>
<doc id="76466" url="https://af.wikipedia.org/wiki?curid=76466" title="Langvlerkstormvoël">
Langvlerkstormvoël

Die Langvlerkstormvoël ("Pterodroma macroptera") is 'n stormvoël wat 'n algemene besoeker is aan die kus van Suid-Afrika. Die voël is 38 – 42 cm groot en weeg 460 - 700 g met 'n vlerkspan van 95 - 105 sentimeter. Die voël is donkerbruin met 'n kort, stomp swart snawel. In Engels staan die voël bekend as "Great-winged petrel".




</doc>
<doc id="76469" url="https://af.wikipedia.org/wiki?curid=76469" title="Witkopstormvoël">
Witkopstormvoël

Die Witkopstormvoël ("Pterodroma lessonii") is 'n stormvoël en seldsame besoeker aan die kus van Suid-Afrika. Die voël is 40 – 45 cm groot en weeg 500 - 800 g met 'n vlerkspan van 100 - 115 sentimeter. Die voël is groot en bonkig met 'n witterige kop en stert. In Engels staan die voël bekend as "White-headed petrel".




</doc>
<doc id="76473" url="https://af.wikipedia.org/wiki?curid=76473" title="Pterodroma">
Pterodroma

Pterodroma is 'n genus van voëls in die familie van stormvoëls ("Procellariidae"). Die genus het 33 spesies. Die genus bestaan uit middelgroot stormvoëls wat deur onreëlmatige, hoë en baie vinnige vliegaksie gekenmerk word. Die snawel is gewoonlik donker, korter en dieper as pylstormvoëls en "Procellaria"-stormvoëls s'n.




</doc>
<doc id="76484" url="https://af.wikipedia.org/wiki?curid=76484" title="Atlantiese stormvoël">
Atlantiese stormvoël

Die Atlantiese stormvoël ("Pterodroma incerta") is 'n stormvoël en seldsame besoeker aan die kus van Suid-Afrika. Die voël is 42 – 45 cm groot en weeg 450 - 700 g met 'n vlerkspan van 95 - 105 sentimeter. Die voël is groot en bruin met 'n wit onderbors en pens. In Engels staan die voël bekend as "Atlantic petrel".




</doc>
<doc id="76487" url="https://af.wikipedia.org/wiki?curid=76487" title="Donsveerstormvoël">
Donsveerstormvoël

Die Donsveerstormvoël ("Pterodroma mollis") is 'n stormvoël en seldsame besoeker aan die kus van Suid-Afrika maar meer volop oor die oseaanwaters. Die voël is 32 – 37 cm groot en weeg 220 - 350 g met 'n vlerkspan van 92 - 98 sentimeter. In Engels staan die voël bekend as "Soft-plumages petrel".




</doc>
<doc id="76495" url="https://af.wikipedia.org/wiki?curid=76495" title="Baraustormvoël">
Baraustormvoël

Die Baraustormvoël ("Pterodroma baraui") is 'n stormvoël en seldsame besoeker aan die ooskus van Suid-Afrika. Die voël is 38 – 40 cm groot en weeg 400 g met 'n vlerkspan van 92 - 98 sentimeter. In Engels staan die voël bekend as "Barau's petrel".




</doc>
<doc id="76500" url="https://af.wikipedia.org/wiki?curid=76500" title="Bittereinders">
Bittereinders

Die Bittereinders was 'n faksie van die Boere-guerrillavegters wat teen die magte van die Britse Ryk geveg het in die latere stadiums van die Tweede Vryheidsoorlog (1899-1902).

Teen September 1900 was die konvensionele magte van die Suid-Afrikaanse Republiek en die Oranje-Vrystaat grootliks verslaan deur die Britse leër. Die oorblywende Boere-regering besluit om verder te veg in 'n guerrilla-oorlog in 'n poging om die Britte te dwing om terug te trek. Namate dit duidelik geword het dat militêre oorwinning onwaarskynlik sal wees, het menings onder die guerrillas verdeel tussen diegene wat 'n onderhandelde vrede wou bewerkstellig en diegene wat verkies het om te veg tot en met "die bitter einde". Die besluit om voort te veg skep vir die Britte die geleentheid om konsentrasiekampe op te rig om die Boere-bevolking te paai.

Die woord is afgelei van Nederlands waaruit die Afrikaanse taal van die Boere (later bekend as Afrikaners) stam. Die woord bittereinder (enkelvoud, die finale "s" dui meervoud aan) beteken iemand wat "bereid is om te veg tot die bitter einde".

Meer algemeen kan die woord gebruik word as 'n ander naam vir 'n "oorlogsparty" ('n faksie binne 'n politieke of militêre groep ten gunste van die voer van oorlog) of vir 'n groep wat nie wil opgee nie en aanhou of deurdruk tot "die bitter einde".



</doc>
<doc id="76502" url="https://af.wikipedia.org/wiki?curid=76502" title="Hiberno-Engels">
Hiberno-Engels

Hiberno‐Engels (Engels: "Hiberno-English", soms ook Ierse Engels of Anglo-Iers genoem) is die Engelse dialek wat in Ierland (Latyns: "Hibernia") gebesig word. Dit word gewoonlik in twee hoofgroepe verdeel:


Taalkundiges gebruik die term "Hiberno-Engels" tans dikwels om spesifiek na dié variant van Engels te verwys wat deur Ierse sprekers met Gaeliese voorvaders gebesig word, terwyl "Anglo-Iers" in sy nouer betekenis slegs vir die gesproke en literêre taal van Engelse setlaars in Ierland en hul nakomelinge gebruik word.

Die Engelse taal is vir die eerste keer in die laat 12de eeu, die tydperk van die Normandiese inval, na Ierland gebring, veral deur soldate en setlaars, terwyl die destyds heersende Normandiese opperklas eerder Normandiese Frans as Engels gepraat het. Aanvanklik is Engels hoofsaaklik in 'n gebied rondom Dublin gebesig wat as 
die "Pale" bekend gestaan het, terwyl die res van die land steeds Ierssprekend was.

In die tyd van die Tudor-dinastie het die Ierse taal en kultuur die grootste deel van die gebied, wat aanvanklik aan die setlaars afgestaan moes word, herower, en selfs in die "Pale" het Iers sy oorspronklike status herwin. Saam met die Tudors se verowering van Ierland is die Engelse invloed en taal egter weer uitgebrei, veral in die tyd van die "plantations", die stelselmatige kolonisasie van dele van Ierland.

Teen die middel van die 19de eeu was Engels al die meerderheidstaal in Ierland, en die taal het hierdie status tot vandag bewaar. Selfs Ierssprekendes kan gewoonlik vlot Engels praat.

Moderne Engels, soos dit vandag in Ierland gebesig word, toon sekere invloede van Iers ten opsigte van sy woordeskat, segswyses, grammatikale struktuur en uitspraak.


</doc>
<doc id="76503" url="https://af.wikipedia.org/wiki?curid=76503" title="Pale">
Pale

Die Pale ("The Pale" in Engels, "An Pháil" in Iers) of die Engelse Pale ("An Pháil Shasanach") was 'n deel van Ierland wat in die laat middeleeue onder Engelse bewind gestaan het. Teen die laat 15de eeu was dié gebied beperk tot 'n streek langs die ooskus wat van Dalkey, suid van Dublin, tot die garnisoenstad Dundalk gestrek het. Die binnelandse grens het na Naas en Leixlip rondom die graafskap Kildare, na Trim in die graafskap Meath en in die noorde na Kells toe geloop. Oral in die gebied word plekname van Engelse of Franse oorsprong aangetref.


</doc>
<doc id="76504" url="https://af.wikipedia.org/wiki?curid=76504" title="Zaïre">
Zaïre

Die Republiek Zaïre (Frans: "République du Zaïre") is die voormalige naam vir die Demokratiese Republiek van die Kongo, 'n land in Afrika wat in 1960 van België onafhanklik geword het. Mobutu Sese Seko was sedert 'n staatsgreep in 1965 die president van die land gewees. Die land het in die periode van 27 Oktober 1971 tot 17 Mei 1997 as Zaïre bekend gestaan. Die naam "Zaïre" is die Franse spelling van die Portugese woord "zaire", wat weer ontleen is van die naam van die Kongorivier in Kikongo, een van die plaaslike tale. Die betekenis van die woord is "Groot rivier".

Toe Portugese seevaarders in 1482 die mond van die Kongorivier ontdek, was die gebied 'n los federasie van ses gebiede met 'n heerser bekend as die "manikongo." Hoewel die Portugese noue betrekkinge met die sogenaamde Kongoryk gehandhaaf het, het hulle die gebied nooit diep binnegedring nie. Ná die ontdekkingsreise van Stanley en ander in die 19de eeu het België in 1885 gesag oor die gebied verkry. België het hom toegelê op die ekonomiese ontwikkeling van die Kongo-gebied en sy mense, sonder om hulle veel politieke opleiding te gee.

Onder druk  van die wêreldmening het België die gebied op 30 Junie 1960 onafhanklik verklaar. Die bevolking was totaal onvoorbereid hiervoor, en binne 'n week het algehele chaos in die land geheers. Onder leiding van Moise Tshombe het die mineraalryke suidelike provinsie Katanga hom van die staat probeer afskei. Patrice Lumumba, die eerste premier, is vermoor, en wanorde en opstande het byna oral uitgebreek.

Nadat Katanga met die hulp van die destydse V.V.O.-troepe aan die sentrale regering onderwerp is, word Tshombe na 'n verbasende politieke omswaai in 1964 premier van die hele land. Onluste breek egter weer uit en Tshombe word deur die president, Joseph Kasavubu, afgedank en sterf in 1969 in ballingskap in Algerië.

Ná 'n staatsgreep in November 1965 kom Joseph (Sese Seko) Mobutu, die leërstafhoof, aan bewind. Hy vestig sy gesag op soms hardhandige wyse en skakel mettertyd alle politieke mededingers uit. Onder sy outoritêre bewind het 'n redelike mate van rus en orde  teruggekeer en het die landsekonomie ook geleidelik herstel. In 1971 verander hy die naam van sy land na Zaïre.

Mobutu het oor die jare die hulp van Westerse lande aanvaar en het hom sterk uitgespreek teen die Kommunistiese indringing van Afrika. Tydens die Angolese burgeroorlog het hy die FNLA gesteun. In 1977 en 1978 is die voormalige Katanga uit Angola binnegeval deur voormalige ondersteuners van Tshombe wat ná sy val na Angola uitgewyk het. Volgens Zaïre het die invallers onder Kubaans-Russiese leiding gestaan. Met die hulp van troepe uit lande soos Frankryk, België en Marokko en wapens van onder meer die V.S.A. slaag Mobutu daarin om die aanslag af te weer.

Die Demokratiese Republiek van die Kongo was naas Soedan en Algerië die grootste land in Afrika en die 11de grootste in die wêreld. Die suidooste (Shaba) is een van die mineraalrykste gebiede ter wêreld, en die land voer koper, diamante, kobalt, uraan en ander minerale uit. Tussen die hoofstad en rivierhawe Kinshasa (vroeër Leopoldville) en die hawestede nader aan die see, Matadi en Boma, stort die magtige Kongorivier met stroomversnellings na benede. Dié groot stroomversnellings en watervalle kan ingespan word om hidroëlektriese krag te lewer. Die land het ook groot bosbou- en landboupotensiaal, maar hoewel koffie, kakao en ander tropiese produkte uitgevoer word, is die landbou en die nywerheidswese nog



</doc>
<doc id="76506" url="https://af.wikipedia.org/wiki?curid=76506" title="Bloustormvoël">
Bloustormvoël

Die Bloustormvoël ("Halobaena caerulea") is 'n stormvoël wat seldsaam is aan die kus van Suid-Afrika. Die voël is 28 – 30 cm groot en weeg 160 - 240 g met 'n vlerkspan van 58 - 70 sentimeter. Die voël is klein, blougrys met 'n wit borskant. In Engels staan die voël bekend as "Blue petrel".




</doc>
<doc id="76508" url="https://af.wikipedia.org/wiki?curid=76508" title="Breëbekwalvisvoël">
Breëbekwalvisvoël

Die Breëbekwalvisvoël ("Pachyptila vittata") is 'n walvisvoël wat seldsaam is aan die kus van Suid-Afrika. Die voël is 27 – 30 cm groot en weeg 160 – 220 g met 'n vlerkspan van 56 – 66 sentimeter. Die voël is die grootste walvisvoël met die breedste en donkerste snawel. Die voël broei op Tristan da Cunha en Gougheiland (6 miljoen pare) en om Nieu-Seeland (1.5 miljoen pare). In Engels staan die voël bekend as "Broad-billed prion".




</doc>
<doc id="76510" url="https://af.wikipedia.org/wiki?curid=76510" title="Marionwalvisvoël">
Marionwalvisvoël

Die Marionwalvisvoël ("Pachyptila salvini") is 'n walvisvoël wat seldsaam is aan die kus van Suid-Afrika. Die voël is 26 – 29 cm groot en weeg 120 - 200 g met 'n vlerkspan van 54 - 64 sentimeter. Die voël is in grootte en kleur tussen die Breëbekwalvisvoël en Antarktiese walvisvoël. Daar is vyf miljoen pare wat broei op Prins Eduard-eiland en die Crozeteilande. In Engels staan die voël bekend as "Salvin's prion".




</doc>
<doc id="76513" url="https://af.wikipedia.org/wiki?curid=76513" title="Pachyptila">
Pachyptila

Pachyptila is 'n genus van voëls in die familie van stormvoëls ("Procellariidae"). Die genus omvat 6 spesies. Die genus is klein, blougrys en die voëls het 'n donker kenmerkende M-merk oor die bovlerk met 'n wit borskant.




</doc>
<doc id="76514" url="https://af.wikipedia.org/wiki?curid=76514" title="Antarktiese walvisvoël">
Antarktiese walvisvoël

Die Antarktiese walvisvoël ("Pachyptila desolata") is 'n walvisvoël en 'n algemene besoeker aan die kus van Suid-Afrika en by verre die volopste walvisvoël in die streek. Die voël is 25 – 28 cm groot en weeg 120 - 180 g met 'n vlerkspan van 52 - 62 sentimeter. Daar broei 20 miljoen pare in die somer op subantarktiese eilande en in Antarktika; die meeste in Suid-Georgië. In Engels staan die voël bekend as "Antarctic prion".




</doc>
<doc id="76516" url="https://af.wikipedia.org/wiki?curid=76516" title="Dunbekwalvisvoël">
Dunbekwalvisvoël

Die Dunbekwalvisvoël ("Pachyptila belcheri") is 'n walvisvoël en 'n seldsame besoeker aan die kus van Suid-Afrika. Die voël is 25 – 27 cm groot en weeg 120 - 170 g met 'n vlerkspan van 52 - 62 sentimeter. Daar broei 3 miljoen pare in die somer op subantarktiese eilande. In Engels staan die voël bekend as "Slender-billed prion".




</doc>
<doc id="76518" url="https://af.wikipedia.org/wiki?curid=76518" title="Swartstertwalvisvoël">
Swartstertwalvisvoël

Die Swartstertwalvisvoël ("Pachyptila turtur") is 'n walvisvoël en 'n seldsame swerwer aan die kus van Suid-Afrika. Die voël is 24 – 26 cm groot en weeg 110 - 170 g met 'n vlerkspan van 50 - 60 sentimeter. Daar broei 2 miljoen pare in die somer op subantarktiese eilande, Tasmanië en om Nieu-Seeland. In Engels staan die voël bekend as "Fairy prion".




</doc>
<doc id="76520" url="https://af.wikipedia.org/wiki?curid=76520" title="Bleekvlerkkeilstert">
Bleekvlerkkeilstert

Die Bleekvlerkkeilstert ("Bulweria bulwerii") is 'n stormvoël en 'n seldsame swerwer aan die weskus van Suid-Afrika. Die voël is 26 – 28 cm groot en weeg 80 - 120 g met 'n vlerkspan van 68 - 72 sentimeter. 100,000 pare broei op eilande in die Noord-Atlantiese en Stille Oseaan en klein getalle in die Indiese Oseaan. In Engels staan die voël bekend as "Bulwer's petrel".




</doc>
<doc id="76522" url="https://af.wikipedia.org/wiki?curid=76522" title="Bulweria">
Bulweria

Bulweria is 'n genus van voëls in die familie van stormvoëls ("Procellariidae"). Die genus het 2 spesies. Die genus is redelik klein en die voëls is donkerbruin met lang vlerke en stert. Daar is geen ouderdom- of geslagsverskille in die verekleed nie.




</doc>
<doc id="76523" url="https://af.wikipedia.org/wiki?curid=76523" title="Donkervlerkkeilstert">
Donkervlerkkeilstert

Die Donkervlerkkeilstert ("Bulweria fallax") is 'n stormvoël en 'n seldsame swerwer aan die Mosambiekkanaal. Die voël is 30 – 32 cm groot en weeg 150 - 180 g met 'n vlerkspan van 76 – 83 cm. Die voël broei op Sokotra aan die Horing van Afrika. In Engels staan die voël bekend as "Jouanin's petrel".




</doc>
<doc id="76525" url="https://af.wikipedia.org/wiki?curid=76525" title="Swaelstertstormswael">
Swaelstertstormswael

Die swaelstertstormswael ("Oceanodroma leucorhoa") is 'n stormswael en 'n algemene besoeker aan die kus van Suid-Afrika. Die voël is 19 – 22 cm groot en weeg 40 – 50 g met 'n vlerkspan van 45 – 50 sentimeter. Daar broei 8 mijoen pare in Noord-Atlantiese en Noord-Stille Oseaan. In Engels staan die voël bekend as "Leach's storm-petrel".




</doc>
<doc id="76528" url="https://af.wikipedia.org/wiki?curid=76528" title="Stormvoëltjies">
Stormvoëltjies

Stormvoëltjies ("Hydrobatidae") is 'n familie van voëls in die orde van stormvoëlagtiges ("Procellariiformes"). Die familie het 23 spesies.



</doc>
<doc id="76530" url="https://af.wikipedia.org/wiki?curid=76530" title="Hydrobatinae">
Hydrobatinae

Hydrobatinae is 'n subfamilie" van die familie van Stormvoëltjies (Hydrobatidae).




</doc>
<doc id="76531" url="https://af.wikipedia.org/wiki?curid=76531" title="Oceanodroma">
Oceanodroma

Oceanodroma is 'n genus van voëls in die familie van stormvoëltjies ("Hydrobatidae"). Die genus omvat 14 spesies.




</doc>
<doc id="76532" url="https://af.wikipedia.org/wiki?curid=76532" title="Gewone stormswael">
Gewone stormswael

Die Gewone stormswael ("Oceanites oceanicus") is 'n stormswael en 'n algemene besoeker aan die kus van Suid-Afrika. Die voël is 15 – 19 cm groot en weeg 30 - 40 g met 'n vlerkspan van 38 - 42 sentimeter. Daar broei 6 miljoen pare in subantarktiese eilande en Antarktika. In Engels staan die voël bekend as "Wilson's storm-petrel".




</doc>
<doc id="76534" url="https://af.wikipedia.org/wiki?curid=76534" title="Oceanitinae">
Oceanitinae

Oceanitinae is 'n subfamilie" van die familie van Stormvoëltjies (Hydrobatidae).




</doc>
<doc id="76535" url="https://af.wikipedia.org/wiki?curid=76535" title="Oceanites">
Oceanites

Oceanites is 'n genus van voëls in die familie van stormvoëltjies ("Hydrobatidae"). Die genus omvat 3 spesies.




</doc>
<doc id="76536" url="https://af.wikipedia.org/wiki?curid=76536" title="Swartpensstormswael">
Swartpensstormswael

Die Swartpensstormswael ("Fregetta tropica") is 'n stormswael en 'n algemene besoeker aan die kus van Suid-Afrika. Die voël is 19 – 21 cm groot en weeg 50 - 60 g met 'n vlerkspan van 44 - 48 sentimeter. Daar broei 150,000 pare in die somer op subantarktiese eilande. In Engels staan die voël bekend as "Black-bellied storm-petrel".




</doc>
<doc id="76538" url="https://af.wikipedia.org/wiki?curid=76538" title="Fregetta">
Fregetta

Oceanites is 'n genus van voëls in die familie van stormvoëltjies ("Hydrobatidae"). Die genus omvat 3 spesies.




</doc>
<doc id="76539" url="https://af.wikipedia.org/wiki?curid=76539" title="Witpensstormswael">
Witpensstormswael

Die Witpensstormswael ("Fregetta grallaria") is 'n stormswael en 'n algemene besoeker aan die kus van Suid-Afrika. Die voël is 19 – 21 cm groot en weeg 45 - 65 g met 'n vlerkspan van 46 - 50 sentimeter. Daar broei 100,000 pare op suidelike gematigde eilande. In Engels staan die voël bekend as "White-bellied storm-petrel".




</doc>
<doc id="76541" url="https://af.wikipedia.org/wiki?curid=76541" title="Oosterse stormswael">
Oosterse stormswael

Die Oosterse stormswael ("Oceanodroma matsudairae") is 'n stormswael en 'n seldsame besoeker aan die kus van Suid-Afrika. Die voël is 25 cm groot en weeg 60 - 65 g met 'n vlerkspan van 52 - 58 sentimeter. Die voël broei op noordwestelike Stille Oseaan-eilande. In Engels staan die voël bekend as "Matsudaira's storm-petrel". Die voël is nog net 2 keer opgeteken in Suid-Afrika.




</doc>
<doc id="76543" url="https://af.wikipedia.org/wiki?curid=76543" title="Swinhoestormswael">
Swinhoestormswael

Die Swinhoestormswael ("Oceanodroma monorhis") is 'n stormswael en 'n seldsame besoeker aan die kus van Suid-Afrika. Die voël is 20 cm groot en weeg 38 - 40 g met 'n vlerkspan van 44 - 48 sentimeter. Die voël broei op noordwestelike Stille Oseaan-eilande. In Engels staan die voël bekend as "Swinhoe's storm-petrel". Die voël is nog net 1 keer opgeteken in Suid-Afrika.




</doc>
<doc id="76545" url="https://af.wikipedia.org/wiki?curid=76545" title="Madeirastormswael">
Madeirastormswael

Die Madeirastormswael ("Oceanodroma castro") is 'n stormswael en 'n seldsame besoeker aan die kus van Suid-Afrika. Die voël is 20 cm groot en weeg 35 - 48 g met 'n vlerkspan van 44 - 47 sentimeter. Die voël broei op eilande in tropiese en matige Atlantiese- en Stille Oseaan. In Engels staan die voël bekend as "Band-rumped storm-petrel". Die voël is nog net 1 keer opgeteken op 'n eiland naby Lüderitz.




</doc>
<doc id="76548" url="https://af.wikipedia.org/wiki?curid=76548" title="Anas">
Anas

Anas is 'n genus van die familie van eendvoëls ("Anatidae").
Die genus omvat 47 spesies.




</doc>
<doc id="76550" url="https://af.wikipedia.org/wiki?curid=76550" title="Europese stormswael">
Europese stormswael

Die Europese stormswael ("Hydrobates pelagicus") is 'n stormswael en 'n algemene besoeker aan die kus van Suid-Afrika. Die voël is 14 – 18 cm groot en weeg 23 - 31 g met 'n vlerkspan van 36 - 39 sentimeter. Daar broei 500,000 pare in die noordoostelike Atlantiese Oseaan. In Engels staan die voël bekend as "European storm-petrel".

Die voël is die enigste spesie in die genus "Hydrobates".




</doc>
<doc id="76552" url="https://af.wikipedia.org/wiki?curid=76552" title="Grysrugstormswael">
Grysrugstormswael

Die Grysrugstormswael ("Garrodia nereis") is 'n stormswael en 'n seldsame besoeker aan die kus van Suid-Afrika. Die voël is 15 – 18 cm groot en weeg 26 - 34 g met 'n vlerkspan van 36 - 40 sentimeter. Daar broei 50,000 pare in die subantarktiese eilande. In Engels staan die voël bekend as "Grey-backed storm-petrel". Die voël is nog net twee keer in Suid-Afrika opgeteken.

Die voël is die enigste spesie in die genus "Garrodia‎".




</doc>
<doc id="76554" url="https://af.wikipedia.org/wiki?curid=76554" title="Witwangstormswael">
Witwangstormswael

Die Witwangstormswael ("Pelagodroma marina") is 'n stormswael en 'n seldsame besoeker aan die kus van Suid-Afrika. Die voël is 19 – 21 cm groot en weeg 45 - 60 g met 'n vlerkspan van 42 - 48 sentimeter. Daar broei 1 miljoen pare in die somer op gematigde eilande in die Noordoos- en Suid-Atlantiese Oseaan en om Australië. In Engels staan die voël bekend as "White-faced storm-petrel".

Die voël is die enigste spesie in die genus "Pelagodroma".




</doc>
<doc id="76561" url="https://af.wikipedia.org/wiki?curid=76561" title="Mount Logan">
Mount Logan

Mount Logan is 'n berg in Noord-Amerika wat in die Kanadese gebied Yukon geleë is. Met 'n hoogte van 5 956 meter is dit die tweede hoogste berg in die Rotsgebergte en Noord-Amerika ná die Mount McKinley en die hoogste berg van Kanada. Die Mount Logan is in 1890 ontdek en in 1891 ná die bekende geoloog William Edmond Logan vernoem.


</doc>
<doc id="76562" url="https://af.wikipedia.org/wiki?curid=76562" title="Berg Kenia">
Berg Kenia

Berg Kenia (Masai: "Kirinyaga" en "Kinyaa", "Swart-en-wit berg") is 'n prominente berg in Oos-Afrika. Dit is geleë in sentraal-Kenia, noordoos van die hoofstad Nairobi, en net suid van die ewenaar. Met 'n hoogte van 5 199 meter is dit die tweede hoogste berg in Afrika ná Kilimandjaro. Dit bestaan uit drie vulkane: Batian, Nelion en Punt Lenana. Die Berg Kenia Nasionale Park is in 1997 deur Unesco as wêrelderfenisgebied gelys. Brocherel, Mackinder en Ollier het die berg in 1899 vir die eerste keer bestyg.



</doc>
<doc id="76564" url="https://af.wikipedia.org/wiki?curid=76564" title="Jy’s lieflik vanaand">
Jy’s lieflik vanaand

Jy's Lieflik Vanaand is 'n Afrikaanse rolprent wat op 17 September 1962 vrygestel is. Die rolprent is in swart en wit verfilm, ongeag die feit dat die eerste Afrikaanse musiekrolprent in kleur, Nooi van my hart, drie jaar tevore verskyn het.

Die rolprent is 'n romantiese komedie en musiekblyspel. Dit het geen ouderdomsperk nie.


Anton Fourie, 'n teruggetrokke komponis, raak verlief op die stem wat sy liedjies sing. Hy wil dringend 'n foto van die sanger bekom, wat slegs bekend is as "die geheime stem". Ondertussen is mev. Venter, die sangeres, verlief op die persoon wat sulke mooi liedjies skryf en aan haar soveel vreugde verskaf. Sy reageer deur vir hom 'n foto van haar dogter te stuur en hy antwoord met 'n foto van sy seun. Wanneer hulle kinders mekaar per toeval ontmoet, beraam hulle planne om hulle bedeesde en skaam ouers te flous om mekaar te ontmoet.



</doc>
<doc id="76569" url="https://af.wikipedia.org/wiki?curid=76569" title="Ojos del Salado">
Ojos del Salado

Ojos del Salado (volle naam: "Nevado Ojos del Salado") is 'n berg in Suid-Amerika wat in die ooste van die Atacamawoestyn op die grens tussen Argentinië en Chili geleë is. Met 'n hoogte van 6 893 meter is dit die hoogste vulkaan ter wêreld, die tweede hoogste berg in die Andes, Suid-Amerika, die Amerikas, die Suidelike Halfrond en die Westelike halfrond ná die Aconcagua. Die Ojos del Salado is die tweede hoogste berg buite Asië en die 189ste hoogste berg ter wêreld.


</doc>
<doc id="76570" url="https://af.wikipedia.org/wiki?curid=76570" title="K2">
K2

K2 (Chinees: 乔戈里峰, "Qogir"; Oerdoe: کے ٹو, "Ke Tu") is 'n berg in die Karakoramberge wat op die grens tussen Pakistan en die Volksrepubliek China geleë is. Met 'n hoogte van 8 614 meter is dit die tweede hoogste berg van Asië en die wêreld ná Berg Everest.


</doc>
<doc id="76577" url="https://af.wikipedia.org/wiki?curid=76577" title="Rooibekpylstert">
Rooibekpylstert

Die Rooibekpylstert ("Phaethon aethereus") is 'n voël en 'n seldsame besoeker aan die kus van Suid-Afrika. Die voël is 60 – 65 cm groot (met 40 cm wimpel) en weeg 650 - 700 g met 'n vlerkspan van 100 - 108 sentimeter. Daar broei slegs 1 200 pare hoofsaaklik op Ascension-eiland. In Engels staan die voël bekend as "Red-billed tropicbird".




</doc>
<doc id="76579" url="https://af.wikipedia.org/wiki?curid=76579" title="Dufour-bergpiek">
Dufour-bergpiek

Dufour-bergpiek (Duits: "Dufourspitze", Italiaans: "Punta Dufour") is 'n berg in Europa wat aan die grens tussen Switserland en Italië geleë is. Met sy hoogte van 4 634 meter is dit die tweede hoogste berg in die Alpe en die hoogste berg van Switserland asook die Duitse taalgebied. Dit word gewoonlik as die tweede hoogste berg van Europa ná die Mont Blanc beskou. Volgens 'n ander definisie van die Eurasiese grens is die Dychtaoe in die Kaukasus met 5 204 meter die tweede hoogste berg van Europa. Die berg is in 1863 ná die Switserse generaal en kartograaf Guillaume-Henri Dufour genoem.


</doc>
<doc id="76580" url="https://af.wikipedia.org/wiki?curid=76580" title="Dychtaoe">
Dychtaoe

Dychtaoe (Russies: Дыхтау, Karatsjai-Balkaries: Дых тау) is 'n berg in Eurasië wat in die suidweste van Rusland net 5 kilometer noord van die grens ná Georgië geleë is. Met 'n hoogte van 5 205 meter is dit die tweede hoogste berg in die Kaukasus asook van Rusland en word soms as die tweede hoogste berg van Europa beskou. Volgens die algemene definisie van die grens tussen Europa en Asië is Dufour-bergpiek in die Alpe met 4 634 meter die tweede hoogste berg in Europa.


</doc>
<doc id="76581" url="https://af.wikipedia.org/wiki?curid=76581" title="Bokkie Gerber">
Bokkie Gerber

Bokkie JJ Gerber (1953-) is 'n Afrikaanse joernalis en redakteur. Gerber het op 1 Junie 1979 as lid van die Kaapse redaksie by die Afrikaanse Sondagkoerant, die Rapport begin werk. Hy was onder meer twaalf jaar lank Rapport se sportredakteur en was die senior adjunk-redakteur tussen 2007 en 2009. In 2009 het hy die stigtersredakteur van Sport24 geword toe Die Burger, Beeld, Volksblad en Rapport se sportafdelings saamgesmelt het. In 2011 word hy as die redakteur van Rapport aangestel (as opvolger van Liza Albrecht) en dien in die poise tot sy uittrede in Mei 2013. Waldimar Pelser het die leisels by hom oorgeneem.


</doc>
<doc id="76582" url="https://af.wikipedia.org/wiki?curid=76582" title="Rooipylstert">
Rooipylstert

Die Rooipylstert ("Phaethon rubricauda") is 'n voël en 'n gereelde besoeker aan die Mosambiekkanaal, maar seldsaam verder suid. Die voël is 60 – 70 cm groot (met 35 cm wimpel) en weeg 600 – 800 g met 'n vlerkspan van 104 – 120  cm. Daar broei 3 000 – 4 000 pare op Europa-eiland in die Mosambiekkanaal. In Engels staan die voël bekend as "Red-tailed tropicbird".




</doc>
<doc id="76584" url="https://af.wikipedia.org/wiki?curid=76584" title="Witpylstert">
Witpylstert

Die witpylstert ("Phaethon lepturus") is 'n voël en 'n gereelde besoeker aan die Mosambiekkanaal en swerwer verder suid. Die voël is 45 – 50 cm groot (met 40 cm wimpel) en weeg 280 – 400 g met 'n vlerkspan van 90 – 98 cm. Die voëls broei op tropiese eilande wêreldwyd, insluitend 2 200 pare op Ascension-eiland. In Engels staan die voël bekend as "White-tailed tropicbird".




</doc>
<doc id="76587" url="https://af.wikipedia.org/wiki?curid=76587" title="Grootfregatvoël">
Grootfregatvoël

Die Grootfregatvoël ("Fregata minor") is 'n seevoël en 'n gereelde besoeker aan die Mosambiekkanaal en 'n swerwer verder suid. Die voël is 86 – 104 cm groot en weeg 1.1 - 1.5 kg met 'n vlerkspan van 2 - 2.3 m. Daar broei slegs 1000 pare op Europa-eiland. In Engels staan die voël bekend as "Great frigatebird".




</doc>
<doc id="76589" url="https://af.wikipedia.org/wiki?curid=76589" title="Kleinfregatvoël">
Kleinfregatvoël

Die Kleinfregatvoël ("Fregata ariel") is 'n voël en 'n seldsame besoeker aan die ooskus van Suid-Afrika en word gewoonlik na somersiklone gesien. Die voël is 70 – 82 cm groot en weeg 700 - 900 g met 'n vlerkspan van 1.8 - 2.1 meter. Daar broei 'n 1000 pare op Europa-eiland. In Engels staan die voël bekend as "Lesser frigatebird".




</doc>
<doc id="76591" url="https://af.wikipedia.org/wiki?curid=76591" title="Anglo-Iere">
Anglo-Iere

Anglo-Iere (Iers: "Angla-Éireannach") is 'n term wat veral in die 19de en vroeë 20ste eeu gebruik is om na 'n bevoorregte maatskaplike klas in Ierland te verwys wat uit die nakomelinge van Protestantse Engelse setlaars bestaan het, die sogenaamde "Protestant Ascendancy". Hulle was merendeels lidmate van die Anglikaanse Kerk van Ierland, wat tot en met 1871 as staatskerk van Ierland gefungeer het, en, in mindere mate, aanhangers van "dissenter"-kerke soos byvoorbeeld Metodiste.

Lede van dié klas het ten opsigte van kultuur, wetenskap, regswese, landbou en politiek gewoonlik die Engelse voorbeeld gevolg. Baie van hulle het belangrike poste in die administrasie van die Britse Ryk en in die Britse Leër en Vloot beklee.

Die term word gewoonlik nie op Presbiterianers in Noord-Ierland toegepas nie wat merendeels nakomelinge van Skotse setlaars is en na wie as Ulster-Skotte verwys word.


</doc>
<doc id="76592" url="https://af.wikipedia.org/wiki?curid=76592" title="Bath">
Bath

Bath [ˈbɑːθ of ˈbæθ] is 'n stad in die seremoniële graafskap Somerset in Suidwes-Engeland, sowat 156 km wes van Londen en 21 km suid-oos van Bristol, met 'n bevolking van 83 992.

In 1590 het koningin Elizabeth I 'n koninklike oktrooi uitgereik waarvolgens stadstatus aan Bath verleen is. In 1889 het Bath as "county borough" in administratiewe opsig onafhanklik van die graafskap Somerset geword. Vanaf 1974 het die stad deel uitgemaak van die nie-metropolitaanse graafskap Avon. Nadat dié graafskap in 1996 ontbind is, het Bath die administratiewe sentrum van Bath en Noordoos-Somerset, 'n "unitary authority", geword.

Bath se oorsprong strek terug in die Romeinse tydperk. Dit is omstreeks 60 n.C., sowat twintig jaar ná die Romeinse verowering van Brittanje in 43, as ontspanningsoord naby 'n warmbron gestig, alhoewel die plek volgens mondelinge oorlewerings al vroeër bekend was. Die Latynse naam, "Aquae Sulis", beteken "Waters (of Warmbaddens) van Sulis". Die Romeine het by die warmbronne in die Avon-riviervallei badhuise en 'n tempel op die heuwels in die omgewing gebou.

In 973 is Edgar die Vreedsame in die Bath-abdy as koning van Engeland gekroon. Eeue later, in die Georgiaanse tydperk, het Bath as herstellingsoord gewild geraak. Die stad is uitgebrei en bewaar steeds 'n ryk erfenis van Georgiaanse boukuns, wat met plaaslike Bath-stene as materiaal geskep is.

In 1987 is Bath deur Unesco as wêrelderfenisgebied gelys. Die stad het 'n verskeidenheid teaters, musea en ander kulturele en sportgeriewe wat tot sy gewildheid as toeristebestemming bygedra het. Meer as 3,8 miljoen besoekers bring jaarliks 'n besoek aan die stad.

Naas twee universiteite, onder andere die Universiteit van Bath, is ook 'n aantal skole en kolleges in Bath geleë. Die plaaslike ekonomie steun veral op die dienstesektor, waaronder die vinnig groeiende inligtings- en tegnologiebedryf en ander toekomsgerigte sektore wat werkgeleenthede vir stadsbewoners en pendelaars uit die omgewing bied.



</doc>
<doc id="76594" url="https://af.wikipedia.org/wiki?curid=76594" title="Rooipootmalgas">
Rooipootmalgas

Die Rooipootmalgas ("Sula sula") is 'n voël en 'n gereelde besoeker aan die Mosambiekkanaal en word gewoonlik na somersiklone gesien. Verder suid is die voël skaars. Die voël is 66–77 cm groot en weeg 820–950 g met 'n vlerkspan van 0,9–1,1 m. Daar broei ongeveer 3 500 pare op Europa-eiland en 1 300 pare op Fernando de Noronha. In Engels staan die voël bekend as "Red-footed booby".




</doc>
<doc id="76598" url="https://af.wikipedia.org/wiki?curid=76598" title="Bruinmalgas">
Bruinmalgas

Die bruinmalgas ("Sula leucogaster") is 'n voël en 'n seldsame swerwer aan die ooskus van Suid-Afrika en Mosambiekkanaal en word gewoonlik na somersiklone gesien. Die voël is 64 – 74 cm groot en weeg 900 – 1 300 g met 'n vlerkspan van 1.3 – 1.5 m. In Engels staan die voël bekend as "Brown booby".

Die 4 subspesies wat erken word is:




</doc>
<doc id="76603" url="https://af.wikipedia.org/wiki?curid=76603" title="Brilmalgas">
Brilmalgas

Die brilmalgas ("Sula dactylatra") is 'n voël en 'n seldsame swerwer aan die kus van Suid-Afrika. Die voël is groot en wit met goue oë en 'n klein swart masker. Die voël is 80 – 90 cm groot en weeg 1,8 - 2,4 kg met 'n vlerkspan van 1,5 - 1,6 meter. 

Die voël is nog net tweekeer opgeteken in Suid-Afrika. Hulle broei gewoonlik op tropiese eilande van die Rooisee tot by Tanzanië. In Engels staan die voël bekend as die "Masked booby".




</doc>
<doc id="76605" url="https://af.wikipedia.org/wiki?curid=76605" title="Australiese malgas">
Australiese malgas

Die Australiese malgas ("Morus serrator") is 'n voël en 'n seldsame swerwer aan die kus van Suid-Afrika. Die voël is 83 – 92 cm groot en weeg 2 - 2,8 kg met 'n vlerkspan van 1,6 - 1,7 meter. Daar is ongeveer 20 voëls by 'n witmalgaskolonie in Suid-Afrika opgeteken. In Engels staan die voël bekend as die "Australasian gannet".




</doc>
<doc id="76607" url="https://af.wikipedia.org/wiki?curid=76607" title="Bankduiker">
Bankduiker

Die Bankduiker ("Phalacrocorax neglectus") is 'n endemiese voël wat aan die weskus van Suid-Afrika voorkom. Die voël is 74 – 76 cm groot en weeg 1.6 - 2.3 kg met 'n vlerkspan van 1.2 - 1.3 meter. Hulle broei koloniaal op rotse en eilande naby die kus en hulle gaan selde verder as 20 km van die kolonie af. Die status van die voël is bedreig; daar is slegs 3000 pare oor. In Engels staan die voël bekend as "Bank cormorant".




</doc>
<doc id="76609" url="https://af.wikipedia.org/wiki?curid=76609" title="Kuifkopduiker">
Kuifkopduiker

Die Kuifkopduiker ("Phalacrocorax coronatus") is 'n endemiese voël wat aan die weskus en suidkus van Suid-Afrika voorkom. Die voël is 54 – 58 cm groot en weeg 680 - 850 g met 'n vlerkspan van 88 - 98 sentimeter. Hulle broei koloniaal op kranse en eilande naby die kus. Die status van die voël is amper-bedreig; daar is slegs 3000 pare oor. Hulle kom in kuswater voor. In Engels staan die voël bekend as "Crowned cormorant".




</doc>
<doc id="76611" url="https://af.wikipedia.org/wiki?curid=76611" title="Rietduiker">
Rietduiker

Die Rietduiker ("Phalacrocorax africanus") is 'n endemiese voël wat in Suid-Afrika, Zimbabwe en noord Botswana voorkom. Die voël is 50 – 56 cm groot en weeg 450 - 650 g met 'n vlerkspan van 80 - 90 sentimeter. Hulle broei koloniaal in bome, bosse, riete, op kranse of op die grond van eilande. In Engels staan die voël bekend as "Reed cormorant".




</doc>
<doc id="76613" url="https://af.wikipedia.org/wiki?curid=76613" title="Slanghalsvoël">
Slanghalsvoël

Die Slanghalsvoël ("Anhinga rufa") is 'n voël wat in Suid-Afrika, Zimbabwe, sentrale Namibië en noord Botswana voorkom. Die voël is 80 – 92 cm groot en weeg 1 - 1.7 kg met 'n vlerkspan van 1.2 - 1.3 meter. Hulle broei koloniaal in bome, riete, dikwels saam met ander watervoëls. In Engels staan die voël bekend as "African darter".




</doc>
<doc id="76615" url="https://af.wikipedia.org/wiki?curid=76615" title="Kearney">
Kearney

Kearney is 'n klein kusdorp aan die suidpunt van die Ards-skiereiland in die Noord-Ierse graafskap Down, net oos van Portaferry.

Die dorp, wat tans deur die "National Trust" bestuur word, het in die 19de eeu 'n vissersgemeenskap gehuisves wat onder meer vir sy "she-cruiser" bekend gestaan het, 'n vissersboot wat slegs deur vroue beman is. Tans is Kearney 'n ontspanningsoord en toeristetrekpleister wat onder meer voëlkykers lok. Die dorp bied wandelroetes deur die kuslandskap met weivelde, sandstrande en rotse.


</doc>
<doc id="76618" url="https://af.wikipedia.org/wiki?curid=76618" title="Knorders">
Knorders

Die Knorders ("Pomadasys") is 'n genus van visse in die familie Haemulidae wat aan die orde van Baarsagtiges ("Perciformes") behoort. Die genus omvat 36 spesies.



</doc>
<doc id="76620" url="https://af.wikipedia.org/wiki?curid=76620" title="Suliformes">
Suliformes

Suliformes is 'n orde van voëls. Die orde omvat vier families met in totaal van 55 spesies.

Die orde is deur die Internasionale Ornitologiese Vereniging voorgestel. Dit het onlangs aan die lig gekom dat die tradisionele "Pelecaniformes" polifileties is (lyk verwant, maar deel nie dieselfde voorouers nie), en dus opgedeel moet word om hul ware evolusionêre verwantskappe te weerspieël.

Christidis & Boles (2008) verwys na die orde as ""Phalacrocoraciformes"".




</doc>
<doc id="76621" url="https://af.wikipedia.org/wiki?curid=76621" title="Fregatvoël">
Fregatvoël

Fregatvoëls ("Fregatidae") is 'n familie van voëls in die orde "Suliformes". Die familie het net een genus, "Fregata" en omvat 5 spesies




</doc>
<doc id="76624" url="https://af.wikipedia.org/wiki?curid=76624" title="Slanghalsvoëls">
Slanghalsvoëls

Slanghalsvoëls ("Anhingidae") is 'n familie van voëls in die orde "Suliformes". Die familie het net een genus, "Anhinga" en omvat 4 spesies




</doc>
<doc id="76627" url="https://af.wikipedia.org/wiki?curid=76627" title="Borneo">
Borneo

Borneo (Indonesies: "Kalimantan", Maleis: "Borneo"), die wêreld se derde grootste eiland, ná Groenland en Nieu-Guinee, beslaan 'n oppervlakte van 743 330 km² en word begrens deur die Suid-Chinese See in die noordweste, die Sulusee in die noordooste, die Celebessee in die ooste en die Javasee in die suide. Borneo is die grootste en mees noordelike van die vier Groot Soenda-eilande asook die grootste eiland van Asië. Dit is in die noorde van Java, in die noordooste van Sumatra, in die ooste van die Maleise Skiereiland, in die suidweste van die Filippyne en in die noordweste van Sulawesi langs die ewenaar geleë. In die suidweste verbind die Karimata-straat die Javasee met die Suid-Chinese See en in die suidooste verbind die Makassar-straat die Celebessee met die Javasee.
Die grootste deel van Borneo se kus langs die Suid-Chinese See vorm die oostelike deel van Maleisië met die klein eksklawe Broenei tussenin, terwyl die oorblywende deel van dié eiland tot die eilandnasie Indonesië behoort. Dié eiland is op die aardbol net teenoor die Amasonerivier se reënwoud geleë en vorm dus die antipode. Borneo is veral bekend vir een van die wêreld se oudste reënwoude. Dié eiland se langste rivier is die Kapuas wat in Sentraal-Borneo net suid van die grens tot Maleisië in die provinsie Wes-Kalimantan ontspring, in 'n suidwestelike rigting vloei en by Pontianak in die Karimata-straat uitmond.

Borneo se naam is afgelei van Broenei en Broenei se naam is moontlik afgelei van die Sanskrit-woord "váruṇa" (वरुण) vir "water", of Varuna, die Hindoegod van reën. Inheemse Indonesiërs noem dié eiland "Kalimantan", wat afgelei is van die Sanskrit-woord "Kalamanthana", wat "brandende weer-eiland" beteken en ná dié eiland se warm en vogtige tropiese weer verwys.




</doc>
<doc id="76630" url="https://af.wikipedia.org/wiki?curid=76630" title="Ards-skiereiland">
Ards-skiereiland

Die Ards-skiereiland (afgelei van Iers: "nAird Uladh", "skiereiland van die Ulstermanne") is 'n skiereiland in die graafskap Down, Noord-Ierland wat die Strangford Lough van die Noordkanaal (Engels: "North Channel"), die seestraat tussen Noord-Ierland en Skotland, skei.

Die skiereiland bestaan uit laagliggende terrein. Van Ierland se vrugbaarste landboustreke word in die noorde van die Ards-skiereiland aangetref waar hoofsaaklik koring en gars verbou word. Die landskap in die suide word oorheers deur weivelde, witgekalkte kothuise en nou, kronkelende paaie. Die oostelike kuslyn lok besoekers met uitgestrekte sandstrande.

'n Aantal nedersettings is op die skiereiland geleë, waaronder kusdorpe soos Donaghadee, Greyabbey en Kearney. Newtownards in die noorde van die skiereiland is die grootste nedersetting in die gebied met 'n bevolking van 28 000.

Die skiereiland het vroeër as "The Ards" bekend gestaan (Iers: "an Aird", Ulster-Skots: "Tha Airds"). Dit is in die 12de eeu deur die Noormanne verower, en die Normandiese Savage-gesin het 'n aantal kastele en priorye op die skiereiland laat bou.

Gedurende die Tweede Wêreldoorlog het militêre vliegvelde op Ards ontstaan, soos RAF Ballyhalbert en sy satelliet-vliegveld RAF Kirkistown. Albei vliegvelde is intussen gesluit. Kirkistown word tans vir motor- en motorfietswedrenne gebruik.


</doc>
<doc id="76634" url="https://af.wikipedia.org/wiki?curid=76634" title="Kormorante">
Kormorante

Kormorante ("Phalacrocoracidae") is 'n familie van voëls in die orde van Suliformes. Die familie omvat drie genera met 36 spesies.
Kormorante is swart of swart-en-wit watervoëls wat langs die kus of by binnelandse waters aangetref word. Kenmerkend vir die voëls is dat die bosnawel in 'n haakvormige punt eindig en dat al vier tone van elke poot geweb is. Daar is sowat 30 spesies wat min van mekaar verskil en baie wydverspreid voorkom. In Suider-Afrika word vyf spesies langs die kus en in die binneland aangetref. Al die kormorante is baie goeie swemmers en duikers wat hoofsaaklik vis, kreefagtige diertjies en paddas vreet.

Hulle broei in groot kolonies en is van ekonomiese belang omdat hulle 'n bydrae tot die ghwanobedryf lewer. Die voëls staan ook dikwels as duikers bekend, maar die naam kormoraan word gebruik om hulle te onderskei van egte duikers van die familie "Podicepedidae".

Kormorante is skraal watervoëls met lang nekke, lang vlerke en betreklik lang sterte, wat meestal uit 12 penne bestaan. Hul snawels is dun en die bosnawel eindig in 'n haakvormige punt. Die kort pote is ver na agter geplaas, wat meebring dat die voëls baie orent en onbeholpe loop. AI 4 tone is geweb, 'n verskynsel wat net voorkom by voëls van die orde "Pelecaniformes", waartoe kormorante behoort. Die algemene kleur is swart, of swart en- wit, maar die kaal vel om die oë en aan die keel is by sommige spesies helderkleurig.

Die sowat 30 spesies kormorante verskil so min van mekaar dat die meeste wetenskaplikes almal in een genus, "Phalacrocorax", klassifiseer. Kormorante het 'n baie wye verspreidingsgebied en word by sout sowel as varswater aangetref. In Suider-Afrika kom 5 spesies voor, waarvan die witborskormoraan ("Phalacrocorax carbo") en die Kaapse kormoraan of trekkormoraan ("Phalacrocorax capensis") die bekendstes is. Die witborskormoraan het die wydste verspreidingsgebied van alle kormorante en is in Suider-Afrika ’n algemene standvoël langs die kus en by groot binnelandse damme.

Sy bors is wit en die res van die vere bruinswart. Tydens die broeityd kry die vere 'n groenswart skynsel. Die Kaapse kormoraan kom net langs die kus voor en onderskei hom van ander kormorante deur ’n betreklik kort stert en geel vlekke om die oë en aan die keel. Buite die broeiseisoen is sy keel en bors bruinerig. In die binneland is die rietkormoraan ("Phalacrocorax africanus") bekend omdat hy reg deur die land by water aangetref word. Hy het 'n kuif en 'n baie lang stert.

Die bankkormoraan ("Phalacrocorax neglectus") en die kuifkopkormoraan ("Phalacrocorax coronatus") word net in die suidwestelike kusgebiede aangetref. Eersgenoemde is heeltemal swart, terwyl laasgenoemde hom deur sy kuif en rooi vlek om die oog onderskei. In die Suidpool en in gematigder streke met koue seestrome word agt spesies aangetref wat as witpenskormorante bekend staan. Egter net een daarvan, die blouoogkormoraan ("Phalacrocorax atriceps"), broei in Antarktika. 'n Spesie soortgelyk aan die rietkormoraan, die dwergkormoraan ("Phalacrocorax pygmaeus"), word in Suidoos-Europa en Suidwes-Asië aangetref. Op twee van die Galapagos-eilande kom 'n kormoraan, "Phalacrocorax harrisi" voor wat die vermoë verloor het om te vlieg. 'n Ander spesie wat nie kan vlieg nie, is in 1741 ontdek, maar is reeds voor 1850 uitgeroei.

Kormorante is baie goeie swemmers en duikers wat hul voedsel, hoofsaaklik visse, kreefagtiges en paddas, onder die water agtervolg en vang en aan die oppervlak heel insluk. Hoewel hulle ook normaal kan duik, lig hulle hulle gewoonlik effens uit die water en duik dan met 'n sprongetjie na onder. Eienaardig is dat die vere van kormorante nie so waterafwerend is soos die van ander watervoëls nie. Die oorsaak hiervan lê in die struktuur van die vere en veral in die rangskikking van die weerhakies.

Die weerhakies is baie nader aan mekaar gerangskik as byvoorbeeld by eende en dit bring mee dat ’n waterlagie ontstaan. Kormorante moet dus van tyd tot tyd uit die water kom en met hul vlerke gesprei hul vere in die son droogmaak. Kormorante is sosiale voëls wat in kolonies broei en ook andersins selde alleen gesien word. Veral die kusbewoners broei in besonder groot kolonies, gewoonlik op rotse en vlak eilandjies, terwyl die in die binneland hul neste in bome of tussen riete maak.

Die neste bestaan gewoonlik uit twygies, seewiere en riet, maar die ghwanokormoraan ("Phalacrocorax bougainvillei") van die Suid-Amerikaanse weskus maak sy nes van ghwano. Die wyfie lê twee tot vier groenerige eiers en die mannetjie help haar om dit uit te broei. Die kleintjies wat na drie tot vyf weke uitkom, is naak en kry later donkerbruin donsvere. Hulle eet deur hul snawels in die ouers se kroppe in te steek. Na sowat twee maande kan die kleintjies vlieg en verlaat hulle die nes.

Aangesien kormorante groot hoeveelhede vis vreet, word hulle in verskeie lande vervolg omdat hulle mededingers vir die visserybedryf sou wees. In Nederland, waar daar in die vorige eeu nog duisende witborskormorante voorgekom het, is daar vandag byvoorbeeld nog net twee kolonies, terwyl die kormorante sedert 1965 glad nie meer in België broei nie.

In Japan word kormorante egter juis in die visserybedryf gebruik. Hulle word daar geleer om die vis wat hulle gevang het, na hul eienaar se boot te bring. 'n Kormoraan wat goed afgerig is, sal nooit 'n vis sonder toestemming van sy baas insluk nie. Kormoraanvisvangs is ook in die 16de en 17de eeu deur die Europese adel as sport beoefen. Van groter ekonomiese belang is egter kormorante se mis wat, net soos die mis van ander seevoëls, as ghwano bekend staan en baie goeie bemesting vir groentetuine is.

Die belangrikste bydrae word deur die ghwanokormoraan gelewer. Hierdie spesie leef in die koue Humboldtstroom langs die Suid-Amerikaanse weskus, en aangesien dit nooit in hierdie kolonies reën nie, word die mis nie weggespoel nie. Dit hoop op tot ghwanoberge wat jaarliks sowat 8 cm hoër word.

Reeds die Inkas en later ook die Spanjaarde het dit as bemesting gebruik, maar dit is eers teen die 19de eeu na Europa uitgevoer. Aan die begin van die 20ste eeu het die voorrade afgeneem totdat die voëls "net" 20 000 ton per jaar gelewer het onder meer omdat die voëls se getalle weens aanhoudende rusversteuring verminder het. As gevolg van 'n beter ontginningsbeleid het die ghwanohope later aansienlik groter geword. Tans word die voëls egter weer bedreig, die keer deur vissery, waardeur te veel van die kormorante se voedsel na die mens gaan.






</doc>
<doc id="76636" url="https://af.wikipedia.org/wiki?curid=76636" title="Sneeuwitreier">
Sneeuwitreier

Die Sneeuwitreier ("Egretta thula") is 'n voël en swerwer wat selde in Suid-Afrika voorkom. Die voël is 56 – 60 cm groot en weeg 350 - 450 g. Hulle kom natuurlik voor in Amerika.

Sneeuwitreiers is al twee keer gevind in Kaapstad. Die eerste keer dat dié mediumgrootte reier in Suid-Afrika gesien is, was in 2002 by Zandvlei in Muizenberg. Die tweede Sneeuwitreier is op die 8ste Junie 2015 opgemerk in die Swartrivier by die afrit na Berkeley-weg op die M5.

In Engels staan die voël bekend as "Snowy egret".




</doc>
<doc id="76638" url="https://af.wikipedia.org/wiki?curid=76638" title="Westelike kusreier">
Westelike kusreier

c
Die Westelike kusreier ("Egretta gularis") is 'n voël en swerwer wat selde in Suid-Afrika voorkom. Die voël is 56 – 66 cm groot en weeg 350 - 500 g. Hulle kom natuurlik voor in aan die tropiese kuste van Wes- en Oos-Afrika. Een voël is opgeteken in Kaapstad. In Engels staan die voël bekend as "Western reef heron".




</doc>
<doc id="76639" url="https://af.wikipedia.org/wiki?curid=76639" title="Skilpoppe">
Skilpoppe

Skilpoppe is 'n Afrikaanse storieboek en 'n rolprent wat op die storie gebaseer is.

Die boek is deur Barrie Hough geskryf en deur Tafelberg uitgegee. Dit is die storie van Anna, Elise, Julian en Ching-Kung in Suid-Afrika. Dit is 'n boek vir tieners en volg Anna se lewe en die ongelukke in haar lewe. Sy is die dogter van 'n doktor, Marius, en 'n huismoeder. Elise is Anna se sussie.

Die boek het die Sanlam-prys vir Jeuglektuur en die MER-prys vir Jeuglektuur gewen en is ’n voorgeskrewe boek vir verskillende grade. Dit is ook al opgevoer onder regie van Lizz Meiring.

'n TV-film gebaseer op die boek is op 27 September 2004 met Sandra Prinsloo en Marius Weyers vrygestel.


</doc>
<doc id="76642" url="https://af.wikipedia.org/wiki?curid=76642" title="Sulawesi">
Sulawesi

Sulawesi (vroeër bekend as "Celebes"), die wêreld se elfde grootste eiland, beslaan 'n oppervlakte van 180 680,7 km² en word begrens deur die Floressee in die suide, die Celebessee in die noorde, die Molukkesee in die noordooste en die Bandasee in die suidooste. Sulawesi is die derde grootste en mees oostelike van die vier Groot Soenda-eilande asook die vierde grootste eiland van die eilandnasie Indonesië. Dit is in die ooste van Borneo, in die suide van die Filippyne, in die weste van die Molukke en in die noorde van die Klein Soenda-eilande langs die ewenaar geleë. Die Javasee word in die weste deur die Makassar-straat met die Celebessee verbind. Sulawesi het 'n bevolking van 18 455 058 in 2014 gehad.



</doc>
<doc id="76644" url="https://af.wikipedia.org/wiki?curid=76644" title="Grootswartooievaar">
Grootswartooievaar

Die Grootswartooievaar ("Ciconia nigra") is 'n skaars standvoël wat by mere, riviere, riviermondings en strandmere in Suid-Afrika, Zimbabwe en Namibië voorkom. Die voël is 95 – 110 cm groot en weeg 2.5 - 3.2 kg. Daar is slegs 'n 1000 broei pare. In Engels staan die voël bekend as "Black Stork".




</doc>
<doc id="76646" url="https://af.wikipedia.org/wiki?curid=76646" title="Kleinswartooievaar">
Kleinswartooievaar

Die Kleinswartooievaar ("Ciconia abdimii") is 'n algemene trekvoël wat in die Sahel broei. Die voël is 76–81 cm groot en weeg 1,1–1,6 kg. Hulle kom in oop grasvelde en landerye voor en vergader in groot getalle waar vlieënde termiete verskyn. In Engels staan die voël bekend as "Abdim's Stork".




</doc>
<doc id="76648" url="https://af.wikipedia.org/wiki?curid=76648" title="Wolnekooievaar">
Wolnekooievaar

Die Wolnekooievaar ("Ciconia episcopus") is 'n skaars standvoël wat voorkom in KwaZulu-Natal, Mosambiek, Zimbabwe en noord Botswana. Die voël is 80 – 90 cm groot en weeg 1.6 - 1.9 kg. Hulle kom dikwels voor by watermassas en langs riviere en strome. In Engels staan die voël bekend as "Woolly-necked Stork".




</doc>
<doc id="76649" url="https://af.wikipedia.org/wiki?curid=76649" title="Witooievaar">
Witooievaar

Die Witooievaar ("Ciconia ciconia") is 'n algemene trekvoël wat voorkom in Suider-Afrika. Die voël is 100 – 120 cm groot en weeg 2.4 – 4 kg. In Engels staan die voël bekend as "White Stork".

Dit is waarskynlik die beroemdste lid van die orde en staan in Suid-Afrika ook bekend as die groot wit sprinkaanvoël. Hulle broei in Europa, maar wanneer die Europese winter aanbreek, verhuis hulle in swerms van 300 of meer na Afrika. In die somermaande kom hulle in groot getalle voor oor die hele Suid-Afrika van die Kaap tot aan die Limpopo, en gevalle is selfs bekend van Witooievaars wat in Suid-Afrika broei.

Aangesien hulle sprinkane, wurms en verskeie insekte vreet, is hulle baie gewild by die boer. In Europa maak hulle nes op die dakke van woonhuise, kerke en ander geboue. In veral Nederland en Duitsland beskou die mense die Witooievaar as 'n gelukbringer. Die voëls was volop in Europa maar het al hoe skaarser in die stede en dorpe geword. 

In vlug kan mens hulle onderskei van Reiers omdat hulle met die kop en nek vorentoe gestrek vlieg. Die Reiers ("Ardeidae") vlieg met die kop en nek in die vorm van 'n S.





</doc>
<doc id="76653" url="https://af.wikipedia.org/wiki?curid=76653" title="Parkour">
Parkour

Parkour is 'n moderne, nie-kompeterende sport wat fokus op elegante en effektiewe beweging in 'n stedelike omgewing. Die doel is om so vinnig moontlik te beweeg oor struikelblokke en daarom word die sport gekenmerk deur bewegings soos om te spring, om te duik en om te klouter. Puriste glo dat "parkour" gaan oor die beweging van punt A na punt B op die mees effektiewe manier en dus is die ideaal om in 'n reguit lyn te beweeg. Die naam "parkour" is immers afkomstig van die Franse woord "parcours" wat pad beteken. Daar word deesdae egter flambojante en waaghalsige beweginge in die sport ingesluit om die gevoel van vryheid wat die sport bied uit te beeld.


</doc>
<doc id="76659" url="https://af.wikipedia.org/wiki?curid=76659" title="Timor">
Timor

Timor (Indonesies: "Pulau Timor") is die grootste en mees oostelike van die Klein Soenda-eilande. Dié eiland word begrens deur die oop Indiese Oseaan in die suidweste, die Floressee in die noordweste, die Bandasee in die noordooste en die Timorsee in die suidooste. Dit is sedert 2002 tussen die Indonesiese provinsie Oos-Nusa Tenggara in die weste met die hoofstad Koepang en die onafhanklike republiek Oos-Timor met die hoofstad Dili opgedeel. In die noorde van die Indonesiese Wes-Timor is die eksklawe Oecusse van Oos-Timor geleë.

Timor is in die noordweste van Australië, in die suidweste van Nieu-Guinee, in die suide van die Molukke, in die suidooste van Sulawesi en in die ooste van Java geleë. Timor het 'n bevolking van 3 182 693 in 2014 gehad en het 'n oppervlakte van 33 777 km².

Timor se naam is afgelei van die Maleise woord "timur" vir "ooste", omdat dié eiland aan die oostelike einde van die Maleise argipel geleë is. In teenstelling met die voormalige Nederlandse kolonie Indonesië (sien Nederlands-Indië), was die oostelike deel van Timor tussen 1586 en 1975 'n Portugese kolonie. Ná die uitbreek van die rewolusie in Portugal sou Oos-Timor van Portugal onafhanklik word, maar is deur sy buurland Indonesië beset. Ná die Verenigde Nasies se intervensie en bemiddeling kon Oos-Timor op 20 Mei 2002 onafhanklik word.

Timor se geologie is gekenmerk deur baie aktiewe vulkane wat dié eiland van suidwes na noordoos gevorm het. Timor se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.


</doc>
<doc id="76660" url="https://af.wikipedia.org/wiki?curid=76660" title="Le Sacre du printemps">
Le Sacre du printemps

Le Sacre du Printemps ("Die Lentewyding", Russies: «Весна священная», Wesna swiasjtsjennaja) is 'n tweeledige ballet- en orkesstuk wat deur die Russiese komponis Igor Strawinski vir die Paryse 1913-seisoen van Sergei Diaghilef se balletgeselskap "Ballets Russes" geskryf is. Vaslav Nijinsky was verantwoordelik vir die oorspronklike choreografie, terwyl die toneelontwerp en kostuums deur Nicholas Roerich geskep is.

Die eerste opvoering van "Le Sacre du printemps" op 29 Mei 1913 in die "Théâtre des Champs-Élysées" het vanweë die avantgardistiese karakter van musiek en choreografie woedende reaksies by 'n deel van die gehoor uitgelok. Dit was veral die ongewone ritmiese klankstrukture en danspatrone wat deur die destydse publiek as ongewoon of selfs aanstootlik ervaar is.

Die stuk is as 'n toneelwerk gekomponeer, waarby enkele passasies as musikale begeleiding vir dansende karakters en handeling geskryf is, maar die musiek het dieselfde en moontlik meer erkenning as konsertstuk gekry en word algemeen as een van die invloedrykste musikale werke van die 20ste eeu beskou.

Strawinski was 'n jong en feitlik onbekende komponis toe hy deur Diaghilef aangestel is om werke vir die "Ballets Russes" te skep. "Le Sacre du printemps" was die vierde in dié reeks projekte, ná die befaamde "L'Oiseau de feu" ("Die Vuurvoël", 1910) en "Pétrouchka" ("Petroesjka", 1911). Die konsep agter die "Lentewyding", wat deur Roerich volgens Strawinski se skets ontwikkel is, word deur sy ondertitel verduidelik: "Beelde van Heidense Rusland in Twee Dele".

In die scenario word, ná 'n reeks primitiewe rituele waarmee die begin van lente gevier word, 'n jong meisie as offerande vir die natuurgod gekies. Sy dans totdat sy dood in mekaar sak.

Kritici was oneens oor die première en enkele opvoerings in Londen, en die balletstuk is daarna eers weer in die 1920's opgevoer nadat Léonide Massine se choreografie Nijinsky se oorspronklike werk vervang het. Massine was die voorloper van 'n groot verskeidenheid innovatiewe bewerkings wat onder die regie van die wêreld se leidende balletmeesters opgevoer is. Nijinsky se oorspronklike choreografie, wat dekades lank as verlore beskou is, is in die 1980's deur die Los Angeles-gebaseerde "Joffrey Ballet" gerekonstrueer.

"Le Sacre du printemps" is een van die musiekstukke wat vir "The Sounds of Earth" gekies is, 'n goue grammofoonplaat met tekeninge en geluide van die Aarde wat tans deur die ruimtetuig "Voyager 1" na die buitenste ruimte geneem word.


</doc>
<doc id="76662" url="https://af.wikipedia.org/wiki?curid=76662" title="Nimmersat">
Nimmersat

Die Nimmersat ("Mycteria ibis") is 'n algemene standvoël wat voorkom in Suider-Afrika. Die voël is 95 – 105 cm groot en weeg 1.2 – 2.4 kg. Die voël broei koloniaal saam met ander ooievaars, reiers, witreiers, ibisse en duikers. In Engels staan die voël bekend as "Yellow-billed Stork".




</doc>
<doc id="76664" url="https://af.wikipedia.org/wiki?curid=76664" title="Oopbekooievaar">
Oopbekooievaar

Die Oopbekooievaar ("Anastomus lamelligerus") is 'n gelokaliseerde algemene standvoël wat inheems is aan groot dele van Afrika suid van die Sahara. Die voël is 74 – 90 cm groot en weeg 700 - 1200 g. Die voël broei koloniaal soms saam tot 100 pare. In Engels staan dit bekend as "African openbill".




</doc>
<doc id="76669" url="https://af.wikipedia.org/wiki?curid=76669" title="Wildemakou">
Wildemakou

Die Wildemakou ("Plectropterus gambensis") is 'n algemene standvoël wat in Suider-Afrika voorkom. Die voël is 75 – 100 cm groot en weeg 2,5 – 7 kg. Hulle kom dikwels in groot swerms of saam met Kolganse voor. In Engels staan die voël bekend as "Spur-winged Goose".

Dit is 'n groot, swart en wit gans met 'n spoor op sy vlerke. 

Die groot nes is meestal op die grond, maar soms neem die wildermakouwyfie haar intrek in 'n ou hamerkopnes. Dis iets wat kolganse ook soms doen. 

Die wildemakou soek sy kos snags en rus bedags. Die dieet bestaan hoofsaaklik uit gras, lusern, graan en jong aartappels.

Die wildemakou kom oral in Afrika en op Madagaskar voor, meestal in groot swerms op groot watervlakke met grasagtige oewers.




</doc>
<doc id="76671" url="https://af.wikipedia.org/wiki?curid=76671" title="Ballets Russes">
Ballets Russes

Die Ballets Russes [balɛ'ʁys] was 'n reisende balletgeselskap wat tussen 1909 en 1929 op toere dwarsoor Europa asook Noord- en Suid-Amerika opgetree het. Die groep, wat in 1909 deur die Russiese impresario Sergei Diaghilev gestig is en as een van die belangrikste en invloedrykste balletgeselskappe van die 20ste eeu beskou word, het vir die eerste keer op 19 Mei 1909 in Parys opgetree waar dit entoesiasties deur die gehoor en kritici ontvang is. Naas Parys het die groep hulle later ook in Monte Carlo gevestig.

Die "Ballets Russes" het hul sukses onder meer aan die baanbrekende samewerking van eersterangse choreograwe soos Michel Fokine, Léonide Massine en George Balanchine, komponiste, ontwerpers, en dansers te danke gehad. Balletdansers soos Vaslav Nijinsky en Anna Pavlovna Pavlova het as lede van die "Ballets Russes" wêreldfaam geniet.

Diaghilev se doelwit was om Russiese kuns orals in Europa bekend te maak. Sy beginsel en leidraad was "L'art pour l'art" ("kuns ter wille van kuns"), sodat sy kuns geen betrekking tot die politieke realiteit van sy tyd gehad het nie. Die opvoerings van "Ballets Russes" was opspraakwekkend vanweë hul verfrissende nuwe toenadering tot danskuns en die manier waarmee hulle die werk van visuele kunstenaars tot die publiek se aandag gebring het.

Van die mees vooraanstaande kunstenaarspersoonlikhede uit verskeie velde het saamgespan om dans, musiek, kostuums en toneelontwerp tot 'n omvattende kunswerk saam te smelt. "Ballets Russes" het weggedoen met oorgelewerde tradisies en 'n nuwe beeldspraak in hul danskuns ingevoer wat onder meer as inspirasie vir Art Déco-kunstenaars gedien het.

Daarnaas het hulle musikale komposisies in 'n nuwe rigting gestuur. Hul balletopvoerings is deur klassieke, neo-klassieke, romantiese, neo-romantiese, avantgardistiese, ekspressionistiese, abstrakte en oosterse invloede gekenmerk.

Die balletgeselskap is ná Diaghilev se afsterwe in 1929 ontbind, maar laat sy invloed op moderne danskuns steeds geld.

Sergei Diaghilev, die balletgeselskap se impresario (of artistieke direkteur in moderne taalgebruik), was die man agter "Ballets Russes" se sukses, en hy was deeglik voorberei vir dié taak. Aangesien hy in 'n welgestelde familie van wodkadistilleerders gebore is, het hy – alhoewel sy gesin bankrot moes speel toe hy 18 jaar oud was – het hy in die boonste kringe van die samelewing beweeg. Dit was juis hierdie hoë kringe van welgesteldes wat later as beskermhere en weldoeners van "Ballets Russes" sou optree.

In 1890 het hy sy studies by die Fakulteit Regte van die Universiteit van Sint Petersburg begin om, soos baie jong Russiese mans uit die hoër klas, later 'n loopbaan in die staatsdiens te volg. Hier het hy danksy neef Dmitri Filosofof kennis gemaak met 'n groep studentekunstenaars en intellektueles wat hulself "Nefski Pickwickiërs" genoem het – afgelei van die Nefski-prospekt, 'n bekende straat in die middestad van Sint Petersburg. Die groep se leier was die twintigjarige Alexandre Benois, die seun van 'n welgestelde en invloedryke Sint Petersburgse argitek. Ander lede van die groep, wat hulself as Petersburgse kosmopoliete beskou het, was Léon Bakst (skuilnaam van Leo Rozenberg), Walter Nouvel en Konstantin Somof.

"Die Pickwickiërs" het, soos Benois dit later gestel het, die "idee van 'n soort verenigde mensheid" gekoester. Dit was hul groot droom om Russiese kuns op eendag uit sy dop van ingeslotenheid en kulturele isolasie te bevry en aan Europese gehore bekend te stel. En dit was Sergei Diaghilef wat vol energie en selfbewus genoeg was om dié droom te verwesenlik.

Reeds in sy kinderjare het Diaghilev 'n passievolle belangstelling in musiek getoon, maar sy ambisies om homself as komponis te bekwaam is 'n nekslag toegedien toe Nikolai Rimski-Korsakof sy musikale talent in 1894 in twyfel getrek het.

In 1898 het verskeie lede van "Die Pickwickiërs" die tydskrif "Mir iskoesstwa" ("Die Wêreld van kuns") onder redaksie van Diaghilev in die lewe geroep. Vier jaar later het die tydskrif al resensies van konserte, operastukke en balletopvoerings in Rusland bevat, waarby die laasgenoemdes hoofsaaklik deur Alexandre Benois geskryf is en betreklike invloed op Diaghilev se denke gehad het.

"Mir iskoesstwa" het daarnaas ook uitstallings van Russiese kuns in Sint Petersburg geborg wat hul hoogtepunt in 1905 met Diaghilev se belangrike uitstalling van portretkuns in die Tauride-paleis bereik het.

Die uiters behoudende sienings, waardeur die destydse Russiese kunswêreld gekenmerk is, het Diaghilev van al sy illusies ontneem, en so het hy besluit om sy baanbrekende "Uitstalling van Russiese Kuns" in 1905 in die Paryse "Pétit Palais" te organiseer. Dit was die eerste omvattende uitstalling van Russiese kuns in die weste en het oorweldigende sukses behaal. Parysenaars was só gefassineerd deur Russiese kuns, musiek en leefstyl dat Diaghilev twee jaar later 'n hele seisoen van Russiese musiek by die Paryse Operateater georganiseer het.

In 1908 het Diaghilev met ses opvoerings van Mussorgski se "Boris Godoenof" na die Paryse Opera teruggekeer. Fyodor Chaliapin het met sy basstem die hoofrol vertolk in die opvoerings van die operastuk wat in dieselfde jaar deur Nikolai Rimski-Korsakof bewerk is. So is tonele verkort of geherrangskik. Gehore was weer eens opgewonde oor die opvoerings, alhoewel die koste vir hierdie groot operawerk ontsaglik hoog was.

In 1909 het Diaghilef in die Paryse "Théâtre du Châtelet" sy eerste "Saison Russe" aangebied wat uitsluitlik aan balletkuns gewy was. Die naam "Ballets Russes" is egter eers vanaf die volgende jaar gebruik. Die meeste lede van die oorspronklike balletgeselskap, waaronder Russiese balletsterre soos Tamara Karsawina, Vaslav Nijinsky und Anna Pavlova, was vas aangestel by die Mariinskiteater se Keiserlike Ballet in Sint Petersburg en is deur Diaghilev aangestel om gedurende die Ballet se somervakansie in Parys op te tree.
Gedurende die eerste seisoen is 'n repertoire van werke opgevoer waar die choreografie hoofsaaklik deur Michel Fokine behartig is, waaronder "Le Pavillon d'Armide" (musiek deur Tsjerepnin), die "Polowetsiese Danse" uit "Prins Igor" (musiek deur Borodin), "Les Sylphides" (musiek deur Chopin) en "Cléopâtre" (musiek deur Arenski). Daarnaas het ook "Le Festin" deel uitgemaak van die eerste seisoen se program, 'n pastiche met musiek van verskeie Russiese komponiste onder choreografie van Fokine en andere.

In 1910 het Diaghilev saam met dansers uit Sint Petersburg en Moskou 'n vaste balletgeselskap gestig wat tot 1914 in Sint Petersburg gesetel was. Die nuwe balletstyl, wat met "Ballets Russes" in hierdie eerste artistieke periode tussen 1909 en 1912 verbind is, het grotendeels op Michel Fokine se naturalistiese choreografie, maar ook op Igor Strawinski se betowerende musiek gebaseer. In dieselfde jaar het "Ballets Russes" vir 'n nuwe dansseisoen na Parys teruggekeer.

Op 25 Junie 1910 is die première van "L'oiseau de feu" in die "Théâtre National d'Opéra" gehou. Fokine se choreografie en Igor Strawinski se musiek het 'n diep indruk by Paryse gehore gelaat, net soos die kleurryke toneeldekor en kostuums wat deur Alexander Golowin en Léon Bakst ontwerp is.

Die storie het op twee tradisionele Russiese sprokies gebaseer, die "Vuurvoël" met Iwan Tsarewitsj as held en hoofkarakter (vertolk deur Michel Fokine), vergesel deur prinses Tsarewna (vertolk deur Vera Fokina), en "Die towenaar Kosjtsjei" waarin Kosjtsjei die Onsterflike, 'n mitologiese figuur en bose persoon (vertolk deur Enrico Cecchetti), 'n sentrale rol speel.

Dit was die verbinding van Russiese sprokieswêreld met opspraakwekkende toneeldekor en wonderlike figure soos die glansende Vuurvoël (vertolk deur Tamara Karsawina), die Wonderboom, die Reuse-eier en die Tweehoofdige Monster wat gehore gefassineer het. Kritici het die opvoering as 'n "skitterende en betowerende toneel" beskryf, met "pragtige en kleurryke kostuums en dekor" en die musiek geprys wat "alle klankkleure" ontgin het.

Die "kulturele ontdekking" van Europa was 'n belangrike aspek in die laat Edwardiaanse kunslewe, alhoewel Britse gehore hul aandag slegs op sekere dele van die vasteland gevestig het. So het Franse en Russiese kunstenaars wél belangstelling gewek aangesien dié twee lande politieke bondgenote was, terwyl Duitse kuns 'n mindere plek ingeneem het. Kunstenaars is volgens die beleid van hul land van herkoms geklassifiseer en kon sodoende "goed" of "kwaad" wees. So is ter geleentheid van die tweede Post-impressionistiese kunsuitstalling werke van Engelse, Franse en Russiese kunstenaars vertoon, alhoewel die laasgenoemdes onbekend en onbeduidend was, maar geen enkele skildery van Duitse kunstenaars soos Kandinsky of Kokoschka ingesluit nie. Teen die begin van die eeu is Duitse drama's nog gereeld gedurende Londense teaterseisoene opgevoer, maar ná 1906 het hierdie toneelproduksies ongewild geraak.

Die skeptiese en bevooroordeelde gesindheid teenoor alles wat Duits was het sterk gekontrasteer met die groot bewondering wat Edwardiane vir Rusland gekoester het. Russiese literatuur, kleremodes, drama, opera en ballet het tussen 1910 en 1914 skielik ongekende sukses behaal. Russiese invloede was op byna alle vlakke van die Engelse lewe waarneembaar: intellektueles het Dostojefski ontdek, gehore in musiekteaters was gaande oor die sterballerina Anna Pavlova, en Léon Bakst se kostuumontwerpe het hulle invloed op die mode vir welgestelde dames laat geld.

Terwyl Franse Post-impressionisme en Russiese literatuur hoog aangeslaan is in Britse intellektuele kringe, is toegang tot 'n ander Europese kunsvorm onder 'n breë en diverse gehoor in 1910 juis deur die mees demokratiese van alle Edwardiaanse kultuurinstellings bevorder – die varietéteater. Die jare voor die Eerste Wêreldoorlog was die bloeitydperk van varietés, en groot sterre wat in hierdie soort teaters opgetree het – soos byvoorbeeld Marie Lloyd en Little Tich – was net so bekend en gewild soos lede van die koningshuis. Varietéteaters is oorspronklik as populêre vermaak beskou, maar het in die vroeë 20ste eeu aanklank by 'n wyer gehoor gevind. In die varietéwêreld is alle Edwardiaanse klasverskille uitgewis en kon "Gaiety Girls", verhoogsterre uit die "Gaiety Theatre"-varieté, met hertoë trou. Selfs koning Edward VII het liewer 'n aand by die "Gaiety"- of "Empire"-varieté deurgebring as 'n opvoering van 'n George Bernard Shaw-stuk in die "Royal Court" by te woon.




</doc>
<doc id="76676" url="https://af.wikipedia.org/wiki?curid=76676" title="Groenkopeend">
Groenkopeend

Die groenkopeend ("Anas platyrhynchos") is 'n voël wat uit Europa na Suid-Afrika ingevoer is. Die voël is 50 – 64 cm groot en weeg 850 - 1 400 g. Hulle verbaster gereeld met die geelbekeend, af en toe met die swarteend en Kaapse slopeend. In Engels staan die voël bekend as "Mallard".




</doc>
<doc id="76678" url="https://af.wikipedia.org/wiki?curid=76678" title="Kuifeend">
Kuifeend

Die Kuifeend ("Aythya fuligula") is 'n trekvoël wat Kenia en Nigerië bereik en soms swerf na Suid-Afrika. Die voël is 40 – 47 cm groot en weeg 1 - 1.4 kg. In Engels staan die voël bekend as "Tufted Duck".




</doc>
<doc id="76680" url="https://af.wikipedia.org/wiki?curid=76680" title="Ooievaaragtiges">
Ooievaaragtiges

Ooievaaragtiges (orde "Ciconiiformes") is 'n orde van voëls. Die orde omvat een familie, 6 genusse en 19 spesies. Tradisioneel het verskeie families tot hierdie orde behoort, onder andere die reiers. Dit het egter verander en die orde bestaan deesdae uit slegs een familie.

Hulle is nou verwant aan ibisse en reiers en kom veral in die gematigde streke van die Ou Wêreld in moerasse en op grasvlaktes voor. Die bekendste spesie is die witooievaar ("Ciconia ciconia"), wat in die Noordelike Halfrond broei en in Afrika, ook in Suid-Afrika, oorwinter. 

Vroeër is daar aan kinders vertel dat die voël die mens se kinders aan hom besorg. Ooievaars (familie "Ciconiidae") behoort net soos reiers en ibisse tot die orde van die reieragtiges ("Ciconiiformes"). Die 18 spesies is feitlik oor die hele wêreld versprei, maar die meeste kom in die warmer streke van die Ou Wêreld voor. Ooievaars hou by voorkeur in oop terrein, veral in uitgestrekte moerasse, maar ook op grasvlaktes. 

Die meeste spesies is sosiale diere wat in kolonies broei en ook buite die broeityd in groepe leef. Die nes is 'n groot, slordige maar stewige konstruksie van takke wat in bome of op die dakke van geboue geplaas word. Dieselfde nes word dikwels jare na mekaar gebruik en tel kens hernieu. Ooievaars is uitsluitlik vleiseters wat naas soetwaterdiere en insekte ook klein knaagdiere, akkedisse en ander voëls vang. 

Kenmerkend vir ooievaars is die geklap van hul snawels wanneer hulle hul maat groet en waartydens die kop so ver teruggebuig word dat die nek teen die rug raak. Die meeste spesies maak geen geluid nie. Ooievaars vlieg net soos ibisse met uitgestrekte nekke (reiers se nekke is tydens die vlug krom). 

Die bekendste ooievaarspesie in Suid-Afrika en Wes-Europa is die witooievaar ("Ciconia ciconia"), wat met uitsondering van die swart slagpenne heeltemal wit is. Sy snawel en pote is rooi. Van oudsher wit 'n volksgeloof uit die Nederduitse gebied dat die ooievaar vir die mens sy kinders bring. 

Vroeër was die witooievaar, wat onder meer in Suid-Afrika oorwinter, 'n baie algemene voëlspesie. Sy broeigebied het van Nederland en Denemarke ooswaarts tot in die Sowjetunie en Griekeland en suidwaarts tot in Spanje, Portugal, Noord-Afrika en Klein-Asië gestrek. Die aantal broeipare het egter in die laaste dekades drasties verminder en in Swede en Switserland broei hulle byvoorbeeld glad nie meer nie. 

Die vermindering in getalle kan nie aan die verdwyning van broeiplekke toegeskryf word nie aangesien ooievaars graag en dikwels in die omgewing van menslike nedersettings op dakke, torings en in bome broei. Dit is eerder die gevolg van die ontwatering van moerasse en die ontginning van grasvlaktes. Bykomende oorsake is die jag, die gebruik van insektedoders en hoëspanningsdrade waarmee die voëls doodgeskok word. 

In sommige lande word pogings aangewend om die voëls weer in te voer. So is daar byvoorbeeld 'n " ooievaarsdorp" in die Elsas in Frankryk gestig met 220 ooie vaars wat uit Noord-Afrika gebring is in die hoop dat hulle hulle sal vestig. Die Europese ooievaars oorwinter in Afrika. Tydens die trek maak hulle gebruik van die warm, opstygende lugstrome en vlieg altyd langs dieselfde roetes. 

Die uit die noorde en noordooste trek oor die Bosporus, oor Turkye en al langs die Jordaanvallei af na Egipte en die Soedan en verder suidwaarts tot in Suider-Afrika. Die ooievaars wat in Wes-Europa en Suid-Nederland broei, vlieg oor die Straat van Gibraltar en oor die Sahara tot so ver suid as die Kaapprovinsie. In Suid-Afrika wei die voëls in groepe op grasvlaktes, langs vleie en soms ook in landerye. 

Hulle vreet dan hoofsaaklik insekte, veral sprinkane, en word daarom soms ook sprinkaanvoëls genoem. Teen die einde van Maart vorm hulle weer groot swerms van 300 tot 400 voëls om langs dieselfde roetes na Europa terug te vlieg. In die laaste aantal jare gebeur dit ook dikwels dat witooievaars in Suid-Afrika agterbly om te broei. Jong voëls wat nog nie geslagsryp is nie, bly ook dikwels agter. 

In Europa soek die pare gewoonlik hul ou neste op en herstel dit. Die wyfie lê 6 tot 8 wit eiers wat om die beurt deur albei ouers uitgebroei word. Hulle begin broei sodra 2 eiers gelê is en die eerste kuikens kom na sowat 'n maand uit die dop. Aangesien daar 'n ouderdomsverskil van sowat 6 dae tussen die eerste en die laaste kuikens is, word die jongeres deur die oueres verdring wanneer hulle gevoer word en dit gebeur selde dat meer as 3 kuikens oorleef. Na 8 tot 9 weke verlaat die kuikens die nes en hulle is na 3 tot 4 jaar geslagsryp. Ooievaars kan tot 20 jaar oud word. 

Die groot swartooievaar ("Ciconia nigra") broei ook in die Noordelike Halfrond en oorwinter in Afrika, ook in Suid-Afrika, waar hy in moerasagtige gebiede of langs oop water aangetref word. Die voel word in Pole beskerm, maar elders verminder sy getalle geleidelik. Die klein swartooievaar ("Ciconia abdimi") is egter in die tropiese streke van Afrika, waar hy broei, nog baie volop. In die herfs trek die voëls na Suid-Afrika, waar hulle dikwels saam met die witooievaar aangetref word. 

Die Japanse ooievaar ("Ciconia boyeiana"), wat op die Asiatiese vasteland broei, is in Japan uitgeroei. Die voel is vroeër deur die mens geëet en die Chinese het eetstokkies van die pote gemaak. Daar is slegs 2 spesies oopbekooievaars (genus "Anastomus"), waarvan een spesie, "Anastomus lamelligerus", ook in Suid-Afrika aangetref word. Die bruinswart voël kom egter hoofsaaklik in die tropiese streke van Afrika en op Madagaskar voor. Die ander oopbekooievaar, "Anastomus oscitans", word in Indië aangetref. Oopbekooievaars se bo- en ondersnawels sluit net aan die basis en aan die punt op mekaar. 

Hulle vreet veral paddas en kraak mossels en slakke oop. Die nimmersatte (genus "Ibis") is ondanks hul wetenskaplike naam geen ibisse nie maar ooievaars. Die Suid-Afrikaanse nimmersat of geelbekooievaar ("Ibis ibis") het 'n geel, effens gekromde snawel en 'n kaal rooi vel om die oë. Die Indiese nimmersat ("Ibis leucocephalus") lyk dieselfde maar het 'n swart band op die bors. Ander ooievaars van die Ou Wêreld is wolnekooievaars (genus "Dissoura"), wat so genoem word omdat hul nekke met wit donsvere bedek is. 

Die wolnekooievaar van Suid-Afrika, "Dissoura" "episcopus", word hoofsaaklik langs die Ooskus aangetref, maar kom onder meer ook in die Kgalakgadi natuurreservaat. voor. 'n Ander spesie, "Dissoura stormi", word van Indië af tot op Soelawesi aangetref. In die VSA kom 2 tropiese ooievaarspesies voor, naamlik die jabiroe ("Jabiru mycteria") en die magoeari ("Euxenura maguari"). Eersgenoemde kan sy nek opblaas wanneer hy aggressief of opgewonde is. 

In Florida, Sentraal- en Suid-Amerika en op Kuba broei die skimmelkopooievaar ("Mycteria americana"), wat 'n horingagtige plaat op die kop het. Hy maak sy nes in hoë bome in moerasse. Die enigste ooievaar wat ook in Australië broei, is die swartnekooievaar ("Xenorhynchus asiaticus"), wie se broeigebied tot in Asië en Afrika strek. Dit is 'n bale groot spesie wat tot 1,5 m hoog word. Die maraboe ("Leptoptilos crumeniferus") is die enigste ooievaar wat aas vreet. 

Die opvallendste kenmerk van die voël is die lang keelsak waarin 'n aantal lugsakkies voorkom wat opgeblaas kan word. Dit dien nie as bergplek vir voedsel nie, maar waarskynlik as steun vir die snawel. Net soos by aasvoëls is die kop kaal. Die groot snawel word gebruik om karkasse mee oop te skeur. Vroeër was dit mode om vrouehoedens met die sagte, wit onderstertvere van maraboes te versier, en dit het meegebring dat die voëls baie gejag is. Maraboes is taamlik algemeen in die trope van Afrika, maar word ook in Suider-Afrika aangetref.




</doc>
<doc id="76685" url="https://af.wikipedia.org/wiki?curid=76685" title="Woordverwerker">
Woordverwerker

'n Woordverwerker is 'n program op 'n rekenaar waarmee dokumente (soos briewe) mee geskryf word. Hierdie dokumente kan dan met 'n drukker uitgedruk word of elektronies gestoor en versend word. 

Woordverwerkers bied nuttige hulpmiddels om dit makliker te maak om goeie dokumente te lewer. So het meeste woordverwerkers 'n ingeboude grammatika- en speltoetser. Foto's en ander beelde kan ingevoeg word en teks kan met verskillende kleure, groottes en skriftipes opgemaak word.

Die bekendste woordverwerker is Microsoft Word. Van die ander bekende woordverwerkers sluit in: "OpenOffice.org Writer" en KWord (vir Linux KDE).


</doc>
<doc id="76687" url="https://af.wikipedia.org/wiki?curid=76687" title="Rooiborsjakkalsvoël">
Rooiborsjakkalsvoël

Die Rooiborsjakkalsvoël (Wetenskaplike naam: "Buteo rufofuscus", Engels: "Jackal buzzard") is 'n endemiese gelokaliseerde algemene standvoël wat in heuwelagtige gebiede in Suid-Afrika voorkom. 

Die voël word 55 – 62 cm groot, weeg 900 - 1 700 g en vang meestal soogdiertjies en reptiele. Dit is heeltemal donkerbruin, buiten sy kastaiingkleur bors en stert, asook die ondervlerk wat donkerbruin en wit is.




</doc>
<doc id="76689" url="https://af.wikipedia.org/wiki?curid=76689" title="Teledrukker">
Teledrukker

'n Teledrukker (Engels: teletypewriter, teletype of TTY: TeleTYpe/TeleTYpewriter) is 'n verouderde elektro-meganiese tikmasjien. Teks wat daarop ingesleutel word, word elders op 'n papierband uitgedruk. Sedert die 1920's het die teledrukker geleidelik Morsekode vervang. Teledrukkers is algemeen deur regerings en tydens militêre operasies gebruik om boodskappe en opdragte oor 'n afstand te versend. Kommunikasie tussen punte is op verskeie maniere bewerkstellig, onder andere deur elektriese verbindings oor telegraafpale, mikrogolfkommunikasie, ens. Die teledrukker is in die 1980's gerekenariseer (sien rekenaarterminaal en rekenaardrukker). Dit is egter gou deur die faksmasjien vervang.



</doc>
<doc id="76691" url="https://af.wikipedia.org/wiki?curid=76691" title="Witborsjakkalsvoël">
Witborsjakkalsvoël

Die witborsjakkalsvoël ("Buteo augur") is 'n redelike algemene standvoël wat hoofsaaklik in Zimbabwe en Namibië voorkom. Die voël is 55 – 60 cm groot en weeg 900 – 1 300 g en vang meestal soogdiertjies, reptiele en voëls. In Engels staan die voël bekend as "Augur Buzzard".




</doc>
<doc id="76693" url="https://af.wikipedia.org/wiki?curid=76693" title="Bruinjakkalsvoël">
Bruinjakkalsvoël

Die Bruinjakkalsvoël ("Buteo vulpinus") is 'n somertrekvoël wat in Suider-Afrika voorkom. Die voël is 46 – 52 cm groot, weeg 540 - 920 g met 'n vlerkspan van 1,1 - 1.3 meter. Die voël vang meestal insekte, reptiele en knaagdiere. In Engels staan die voël bekend as "Steppe Buzzard".




</doc>
<doc id="76696" url="https://af.wikipedia.org/wiki?curid=76696" title="Imperator-klas">
Imperator-klas

Die term Imperator-klas verwys na die grootste Duitse passasierskepe wat vir die "HAPAG"-redery in Hamburg gebou is. Om weekliks een skip uit Europa na Noord-Amerika te laat vertrek, het Albert Ballin, die besturende direkteur van "HAPAG", 'n vloot van vinnige stoomskepe laat bou. Die naamgewende "Imperator" is deur die "A.G. Vulcan"-skeepsbouwerf vervaardig, die twee susterskepe "Vaterland" en "Bismarck" is deur "Blohm & Voss" gebou, waarby die lengte en grootte met elke nuwe skip toegeneem het. Die bou van hierdie skepe was daarnaas die antwoord op die Britse "Olympic"-klas van luukse passasierskepe wat in opdrag van die "White Star Line"-redery ontstaan en onder meer die "RMS Titanic" ingesluit het.

Die "Vaterland", wat in 1913 van stapel geloop het en in die volgende jaar deur "HAPAG" op die Noord-Atlantiese roete gebruik is, was die grootste passasierskip wat ooit onder die Duitse vlag gevaar het.


</doc>
<doc id="76697" url="https://af.wikipedia.org/wiki?curid=76697" title="Universiteit Maastricht">
Universiteit Maastricht

Die Universiteit Maastricht (amptelik, "Maastricht University") is ’n Nederlandse universiteit in Maastricht in die provinsie Limburg. 



</doc>
<doc id="76698" url="https://af.wikipedia.org/wiki?curid=76698" title="Oka Nikolov">
Oka Nikolov

Orhej "Oka" Nikolov (Macedonies: Орхеј "Ока" Николов; gebore 25 Mei 1974 in Erbach im Odenwald, Duitsland) is 'n Masedoniese sokkerspeler. Hy het vir die Masedoniese nasionale sokkerspan uitgedraf.


</doc>
<doc id="76699" url="https://af.wikipedia.org/wiki?curid=76699" title="Matthew Rusike">
Matthew Rusike

Matthew Tyrell Rusike (gebore 28 Junie 1990 in Harare) is 'n Zimbabwiese sokkerspeler. Hy het vir die Zimbabwiese nasionale sokkerspan uitgedraf.


</doc>
<doc id="76700" url="https://af.wikipedia.org/wiki?curid=76700" title="Felix Obada">
Felix Obada

Oghenemine Felix Obada (gebore 3 November 1989 in Warri) is 'n Nigeriese sokkerspeler. Hy het vir die Nigeriese nasionale sokkerspan uitgedraf.


</doc>
<doc id="76701" url="https://af.wikipedia.org/wiki?curid=76701" title="Pakse">
Pakse

Pakse (Frans: "Paksé", Laosiaans: ປາກຊັນ, Thai: ปากเซ) is 'n stad in die suide van Laos met sowat 78 000 inwoners.


</doc>
<doc id="76705" url="https://af.wikipedia.org/wiki?curid=76705" title="Bosjakkalsvoël">
Bosjakkalsvoël

Die Bosjakkalsvoël ("Buteo trizonatus", sin. "Buteo oreophilus trizonatus") is 'n endemiese, gelokaliseerde standvoël wat in woude en plantasies in streke in Suid-Afrika voorkom. Die voël is 45 – 50 cm groot, weeg 510 - 700 g met 'n vlerkspan van 1,0 - 1.2 meter. Die voël vang meestal knaagdiere, reptiele en voëls. In Engels staan die voël bekend as "Forest buzzard".




</doc>
<doc id="76711" url="https://af.wikipedia.org/wiki?curid=76711" title="Langbeenjakkalsvoël">
Langbeenjakkalsvoël

Die Langbeenjakkalsvoël ("Buteo rufinus") is 'n somertrekvoël na Noord-Afrika en swerwers dwaal af en toe na Suid-Afrika. Die voël is 52 – 65 cm groot, weeg 600 - 1 700 g met 'n vlerkspan van 1,3 - 1.6 meter. In Engels staan die voël bekend as "Long-legged Buzzard".




</doc>
<doc id="76713" url="https://af.wikipedia.org/wiki?curid=76713" title="Vlag van die Gefedereerde State van Mikronesië">
Vlag van die Gefedereerde State van Mikronesië

Die nasionale vlag van die Gefedereerde State van Mikronesië is op 10 November 1979 in gebruik geneem. Die vlag vertoon ’n ligblou baan met vier vyfpuntige sterre in die middel.

In navolging van die Amerikaanse voorbeeld stel die vier sterre van die Mikronesiese vlag die vier eilande van die land voor. Die ligblou stel die Stille Oseaan voor.

’n Ontwerp soortgelyk aan die huidige is van 1965 gebruik vir die vlag van die Trustgebied van die Pasifiese Eilande. Destyds was Kosrae deel van Pohnpei en is die twee dus deur een ster voorgestel. Die drie ander sterre het Palau, die Marshall-eilande en die Noordelike Mariana-eilande, wat nie deel wou uitmaak van die federasie nie, voorgestel. Die vlag wat in 1978 aanvaar is, is in die kleure van die vlag van die Verenigde Nasies.



</doc>
<doc id="76716" url="https://af.wikipedia.org/wiki?curid=76716" title="Afrikaanse vleivalk">
Afrikaanse vleivalk

Die Afrikaanse vleivalk ("Circus ranivorus") - ook bekend as die Afrikaanse paddavreter - is 'n gelokaliseerde algemene standvoël wat voorkom aan die suid- en ooskus van Suid-Afrika, die kus van Mosambiek, noord Botswana en sentraal Zimbabwe. Die voël is 44 – 50 cm groot, weeg 360 - 680 g met 'n vlerkspan van 1.0 - 1.2 meter. In Engels staan die voël bekend as "African marsh harrier".





</doc>
<doc id="76718" url="https://af.wikipedia.org/wiki?curid=76718" title="Europese vleivalk">
Europese vleivalk

Die Europese vleivalk ("Circus aeruginosus") is 'n voël en skaars somer besoeker aan die binneland van Suid-Afrika. Die voël is 45 – 52 cm groot, weeg 410 - 780 g met 'n vlerkspan van 1.1 - 1.3 meter. In Engels staan die voël bekend as "Western marsh harrier".




</doc>
<doc id="76720" url="https://af.wikipedia.org/wiki?curid=76720" title="Witborsvleivalk">
Witborsvleivalk

Die Witborsvleivalk ("Circus macrourus") is 'n voël en skaars somer besoeker aan die binneland van Suid-Afrika. Die voël is 40 – 48 cm groot, weeg 310 - 450 g met 'n vlerkspan van 95 - 115 sentimeter. Die voël se status is amper-bedreig. In Engels staan die voël bekend as "Palid harrier".




</doc>
<doc id="76722" url="https://af.wikipedia.org/wiki?curid=76722" title="Blouvleivalk">
Blouvleivalk

Die Blouvleivalk ("Circus pygargus") - ook bekend as die Bloupaddavreter - is 'n voël en skaars somer besoeker aan die binneland van Suid-Afrika. Die voël is 40 – 46 cm groot, weeg 230 - 440 g met 'n vlerkspan van 95 - 115 sentimeter. In Engels staan die voël as die "Montagu's harrier" bekend.




</doc>
<doc id="76724" url="https://af.wikipedia.org/wiki?curid=76724" title="Koekoekvalk">
Koekoekvalk

Die Koekoekvalk ("Aviceda cuculoides") is 'n skaars standvoël wat voorkom in die ooste en noorde van Suid-Afrika asook Zimbabwe en Mosambiek. Die voël is 40 cm groot, weeg 220 - 350 g met 'n vlerkspan van 90 sentimeter. In Engels staan die voël bekend as "African cuckoo-hawk".





</doc>
<doc id="76726" url="https://af.wikipedia.org/wiki?curid=76726" title="Bleeksingvalk">
Bleeksingvalk

Die Bleeksingvalk ("Melierax canorus") is 'n algemene standvoël wat voorkom aan die weste van Suid-Afrika, Namibië en Botswana. Die voël is 48 – 62 cm groot, weeg 620 - 1 400 g met 'n vlerkspan van 1.1 meter. Die voël is 'n veelsydige jagter. In Engels staan die voël bekend as "Pale chanting goshawk".





</doc>
<doc id="76729" url="https://af.wikipedia.org/wiki?curid=76729" title="Vlag van Kiribati">
Vlag van Kiribati

Die nasionale vlag van Kiribati is op 12 Julie 1979 in gebruik geneem. Die vlag vertoon ’n horisontale tweekleur in rooi met ’n geel fregatvoël oor ’n opkomende son met 19 reguit en golwende strale; en blou met drie horisontale golwende wit bane.

Die blou in die onderste helfte stel die Stille Oseaan voor en die drie wit golwende bane stel die drie eilangdroepe (die Gilbert-, Phoenix- en Line-eilande) voor. Die sewentien strale van die son stel die sestien Gilberteilande en Banaba (voorheen Oseaaneiland) voor. Die fregatvoël stel beheer oor die see, mag, vryheid en kulturele danspatrone van Kiribati voor. Die son verwys na Kiribati se ligging wydsbeen oor die ewenaar.

Die wapen is in 1932 deur sir Arthur Grimble ontwerp vir die Britse Kolonie van Gilbert- en Ellice-eilande. In Mei 1937 is die skild aan die Gilbert- en Ellice-eilande, soos Kiribati en Tuvalu destyds bekendgestaan het, toegeken. Die skild is geïnkorporeer in die middel van die wapperkant van ’n blou Britse vaandel en is gebruik as die staatsvaandel van die kolonie.

Kort voordat onafhanklikheid in 1979 verkry is, is ’n plaaslike kompetisie gehou vir ’n nuwe nasionale vlag. ’n Ontwerp wat gebaseer is op die koloniale wapen is by die "College of Arms" ingedien. Daar is besluit om die ontwerp aan te pas deur die goue fregatvoël en die son te vergroot sodat dit ’n groter deel van die boonste helfte van die vlag opneem terwyl die hoogte van die blou en wit golwende bane verminder is. Die plaaslike inwoners het egter aangedring op die oorspronklike ontwerp waarin die boonste en onderste helftes van die vlag ewe wyd was, die voël en son kleiner en die onderskeie elemente met swart omlyn was. Die nuwe vlag is op 12 Julie 1979 in die hoofstad Tarawa gehys gedurende die vieringe van onafhanklikheidsdag.



</doc>
<doc id="76735" url="https://af.wikipedia.org/wiki?curid=76735" title="Donkersingvalk">
Donkersingvalk

Die donkersingvalk ("Melierax metabates") is 'n skaars tot gelokaliseerde algemene standvoël wat in die noorde van Suid-Afrika en Botswana, Zimbabwe en Mosambiek voorkom. Die voël word 43 – 50 cm groot, weeg 480 - 880 g met 'n vlerkspan van 1 meter. Die voël vang gewoonlik lewendige prooi. In Engels staan die voël bekend as "Dark chanting goshawk".




</doc>
<doc id="76737" url="https://af.wikipedia.org/wiki?curid=76737" title="Kleinsingvalk">
Kleinsingvalk

Die kleinsingvalk ("Melierax gabar") – ook bekend as die witkruissperwer – is 'n gelokaliseerde algemene standvoël wat in Suider-Afrika voorkom. Die voël word 28 – 36 cm groot, en weeg 110 - 220 g met 'n vlerkspan van 60 cm. Die voël is 'n veelsydige roofvoël. In Engels staan die voël bekend as "Gabar goshawk".




</doc>
<doc id="76738" url="https://af.wikipedia.org/wiki?curid=76738" title="Douw Venter">
Douw Venter

Ds. Douw Gerbrand Venter (Burgersdorp, 19 Februarie 1891 - Koster, 27 Augustus 1968) was ’n predikant in die Gereformeerde Kerk, skrywer en kultuurleier.

Douw Venter was die oudste van die drie kinders van Johannes Petrus Venter en sy vrou, Hester Alida Maria Coetzee. Hy is aan die Vrije Christelijke School op Burgersdorp as onderwyser opgelei en het daarna ’n tyd lank aan ’n plaasskool skool gegee. In 1911 het hy die Matrikulasie-eksamen afgelê en hom van 1912 tot 1917 aan die Teologiese Skool op Potchefstroom onder leiding van prof. Ferdinand Postma, J.D. du Toit en ander as predikant bekwaam. In hierdie tydperk is daar onder meer by hom ’n intense belangstelling vir die teologie van dr. A. Kuyper gewek.

Ná sy legitimasie het hy die Geref. kerke Lichtenburg (1918-’20), Lindley (1920-’24), Steynsburg (1924-’47) en Krugersdorp (1947-’53) bedien, waarna hy die eerste heeltydse redakteur (1953-’58) van "Die Kerkblad" in Potchefstroom geword het. Op Steynsburg het ds. Venter ’n merkwaardige rol in die kerk en in die samelewing, veral ten opsigte van die Afrikaanse nasionale kultuurontwaking, gespeel. Hy was intiem betrokke by die bestuur van die Gereformeerde Gimnasium en die Normaalskool aldaar en dit was onder sy leiding dat die Normaal in 1926 en die Gimnasium se laerskoolafdeling in 1936 deur die Kaapse provinsiale administrasie oorgeneem is.

Sy betrokkenheid by die jeug het hom ’n inspirerende en leidinggewende rol laat speel in die Gereformeerde Jongeliedevereniging in Kaapland en die Bond van Suid-Afrika. Hy was stigter en redakteur van verskillende tydskrifte van die Bond van Jongeliedeverenigings op Gereformeerde Grondslag, onder meer van "Die Môreskof" (Kaapland, 1936), die Kwartaalblad van die Bond van Jongeliedeverenigings op Gereformeerde Grondslag in die Kaapkolonie wat in 1937 "Die Bondsblad" geword het, en het gedien in die redaksie van "Die Bondsbode", die landswye orgaan van die Bond.

Verder was hy medestigter en lank kommandant van die Voortrekkerbeweging en het opdragte van die Sinode ten opsigte van kategese en jeugleiding ontvang.

Ds. Venter het in die sentrum gestaan van die polemiek en bewysvoering dat Bulhoek, die plaas van Douw Gerbrand Steyn in die Steynsburgse distrik, die geboorteplek van pres. S.J.P. Kruger was. Hy het oudhede versamel en ’n museum in die huis op Bulhoek ingerig. Hy het ook versamelstukke aan die Voortrekkermonument-museum in Pretoria en die Nasionale Museum in Bloemfontein geskenk.

Hy was letterkundig en musikaal begaafd en het ’n sangkoor op Steynsburg gelei. Sy geskrifte sluit onder meer die volgende populêre teologiese werke in: " ’n Kort kerkgeskiedenis van Suid-Afrika vir katkisasie gebruik" (Bloemfontein, 1923), "Handleiding vir die Jongeliedevereniging op Gereformeerde grondslag" (Potchefstroom, 1942) en "Die vrou in die openbare lewe" (Bloemfontein, s.j.).

Verder het "Liefde dien", ’n Christelike roman (Stellenbosch, 1947) van hom verskyn, ’n werk wat getuig van sy digterlike aanvoeling, sy opregte, vriendelike, openhartige en gelowige instelling teenoor sy medemens en die natuur as skepping van God. Sy genealogiese werk, "Die Venterfamilie" (Pretoria, 1957), is deur dr. Cor Pama as belangrik beskou. Hy was deputaat van die Geref. Kerk by die keuring van die Psalmberyming en Nuwe Testamentiese kerkliedere van Totius en het gedien in die redaksie van die "Almanak" van die Gereformeerde Kerk in Suid-Afrika.

Verder was hy deputaat vir die Calvyn Jubileum Boekefonds en voorsitter van die deputate vir sending in Vendaland.

Gedurende 1926, aan die vooraand van die repatriasie na Suidwes-Afrika, het hy die Afrikaners in Angola besoek en hom ook beywer vir die terugkeer van Afrikaners — onder wie talle oud-Steynsburgers — uit Argentinië. Gedurende die laaste 30 jaar van sy lewe is ds. Venter deur ’n gehoorgebrek gestrem. Hy is op Potchefstroom begrawe.

Ds. Venter was getroud met Johanna Margaretha, dogter van Barend Rudolf Kruger en sy vrou, Christina Maria van Tonder. Uit die huwelik is drie seuns en ’n dogter, Christina, gebore, wie se foto tydens die simboliese ossewatrek van 1938 die vroueprofiel in die groep op die wakis van die dikwels gebruikte afbeelding uitmaak. Die manuskrip van ds. Venter se "Dagboek: reis na Angola", asook ’n portretalbum en foto’s, berus in die Argief van die Geref. Kerk in Potchefstroom. 'n Seun, Barend Rudolf (gebore 10 Februarie 1923 op Steynsburg) was die eerste tandarts op Carletonville. Hy was getroud met mej. E. Krause van Johannesburg.


Gereformeerde Kerke in Suid-Afrika


</doc>
<doc id="76739" url="https://af.wikipedia.org/wiki?curid=76739" title="George Whitehead">
George Whitehead

George Whitehead (gebore in Bloemfontein op 17 Maart 1989) is 'n rugbyspeler wat op losskakel vir die in Superrugby en die Tafel Lager Griekwas in Curriebeker speel.



</doc>
<doc id="76740" url="https://af.wikipedia.org/wiki?curid=76740" title="Irma Stern">
Irma Stern

Irma Stern (Schweizer-Reneke, Z.A.R., 21 Oktober 1894 — Kaapstad, 23 Augustus 1966) was 'n Suid-Afrikaanse kunsskilder. Vroeg in die 21ste eeu het sy die Suid-Afrikaanse skilder geword wie se werk die hoogste pryse behaal.

Stern was die dogter van Samuel en Henny Stern. Haar ouers wat van Duits-Joodse afkoms was het hulle in Wes-Transvaal gevestig. Met die uitbreek van die Tweede Anglo-Boereoorlog (1899) is Stern en haar gesin eers na Kaapstad en toe na Europa, waar sy drie jaar lank in Berlyn skoolgegaan het. Op negejarige leeftyd het sy na Suid-Afrika teruggekeer en toe reeds belangstelling in tekenwerk getoon. In die daaropvolgende jare het sy haar ouers dikwels op hul besoeke na Europa vergesel.

Met die uitbreek van die Eerste Wêreldoorlog (1914–18) was hulle verplig om daar te bly totdat vyandelikhede gestaak is. Gedurende die periode het Irma haar met erns op die skilderkuns toegelê en in 1913 by die Weimar-akademie ingeskryf waar sy onder Gari Melchers (Melcheris) studeer het. Die jaar daarop is sy na die Ateljee Levin-Funcke in Berlyn, waar sy onder die leiding van Martin Brandenburg gewerk het. Daarna het sy na Weimar teruggekeer waar sy 'n kort tydjie aan Das Bauhaus studeer het.

Ná haar terugkeer in Suid-Afrika het sy in 1920 haar eerste tentoonstelling in die Ashbey-kunsgalery gehou. Haar werk, wat baie afgewyk het van die skilderkuns wat destyds in Kaapstad aanvaar is, het hewige reaksie uitgelok, ofskoon enkele kunskritici, onder wie H.S. Caldecott, Leon Levson en Hilda Purnitzsky gunstig daarop gereageer het. 

Briljante blomstukke was veral opvallend by hierdie tentoonstelling, maar met verloop van tyd het Stern ook ander voorwerpe betrek en het haar stillewes gewen aan subtiliteit en was die kleure hoewel baie ryk, meer gedemp.

Die mate van erkenning wat sy reeds in 1927 in Duitsland geniet het, blyk uit die monografie "Irma Stern" van Max Osborn wat in daardie jaar in die reeks Junge Kunst verskyn het. In 1929 is haar werk op die jaarlikse tentoonstelling van die Imperiale Instituut, Londen, en ook op die Internasionale Joodse Tentoonstelling in Zürich verteenwoordig. 

Stern het 'n groot voorliefde vir reis gehad en het na 1934 Suid-Afrika, die Kongo, Zanzibar, Madeira en Suid-Europese lande soos Turkye, Spanje en Italië deurreis. Twee boeke wat deur haar geskryf en geïllustreer is, het hieruit ontstaan, naamlik "Congo" (1943) en "Zanzibar" (1948), terwyl 'n vroeëre publikasie, "Visionen", reeds in 1920 verskyn het.

Mettertyd het Stern ook erkenning in haar geboorteland verkry. In 1942 het J. Sachs se monografie "Irma Stern and the spirit of Africa" in Pretoria verskyn, terwyl 'n film oor haar kuns in 1947 gemaak is. 

Sy het verskeie pryse ontvang, naamlik die Prix d'honneur by die Internasionale Tentoonstelling in Bordeaux (1927), die Cape Tercentenary Grant (1952), die Suid-Afrikaanse toekenning van die Peggy Guggenheim-Internasionale Kunsprys (1960), die Oppenheimer-Trusttoekenning vir die beste skildery tydens die tentoonstelling van Hedendaagse Suid-Afrikaanse Kuns (1963) en die erepenning vir Suid-Afrikaanse kuns van die Suid-Afrikaanse Akademie vir Wetenskap en Kuns (1965).

Stern was een van die eerste moderne skilders in Suid-Afrika wat in die idioom van die kontemporêre Europese kunsrigtings, waaronder die Duitse ekspressionisme, geskilder het. Ofskoon haar styl 'n sterk persoonlike stempel gedra het, was dit nooit staties nie en het dit onder meer invloed van die Kubisme en Fauvisme geopenbaar. 

Aanvanklik het haar werk sterk onder die invloed van Pechstein gestaan; later het haar besondere lyngebruik sterk herinner aan die van H.E.B. Matisse en M. Chagall. Sy het ook veel van R. Dufy geleer, terwyl Van Gogh 'n onmiskenbare aantrekkingskrag vir haar gehad het.

Van die begin af het haar werk egter 'n eie vaste karakter vertoon en het dit van hoogstaande tegniese vaardigheid getuig. Dit was veral haar kleurgebruik wat aanvanklik vreemd voorgekom het — die helderheid en warmte daarvan, die lewenskragtigheid en skreeuende kontraste. Die lewe self en die wêreld rondom haar, was vir Stern boeiend en opwindend. 

Sy het dit skerp en met groot bewondering waargeneem. Ofskoon die uitbeelding van haar onderwerpe dikwels sterk dramaties vertoon het, was sy selde tragies en nooit soetlik nie. Die eksotiese was eie aan haar. Mense, nie idees nie, het haar geboei — mense in allerlei omstandighede en by alle optredes. Sy was een van die eerste kunstenaars wat die swart mens as 'n selfstandige, gevoelvolle persoon benader het.

In 1927 is 'n Prix d'Honneur op die internasionale uitstalling by Bordeaux aan haar toegeken. Nog 'n belangrike mylpaal wat Irma Stern in Europa bereik het, was ŉ monografie oor haar wat in die reeks "Junge Kunst" verskyn het. 

Vorige reekse het werk behandel van kunstenaars soos Pablo Picasso, Max Pechstein, Marc Chagall, Paul Cézanne, Henri Matisse, Paul Gauguin en Wassily Kandinsky. Die welslae en erkenning wat sy in Europa behaal het, het meegebring dat Stern se werk in haar geboorteland weer in oënskou geneem is. Hoewel Irma Stern 'n groot bydrae tot die ontwikkeling van moderne strominge in die Suid-Afrikaanse kuns gelewer het, het sy tot aan die einde van haar loopbaan met haar oorspronklike styl volgehou. 

Sy het met strominge soos die Kubisme en Fauvisme geëksperimenteer en haar styl dikwels aangepas, maar sy was uitgesproke teen abstrakte kuns en die navolgers van Picasso gekant. Irma Stern se skilderkuns het oor die lewe met al sy fasette gehandel. Haar werke was lewendig, sensueel en sensitief, met 'n mistieke element. Sommige van haar skilderye spreek so van energie dat dit lyk of dit uit die raam wil bars. 

Sy het van ryk, helder en soms "skokkende" kleure gebruik gemaak, wat sy met 'n sekere aggressiewe impasto aangewend het. Later het haar verfaanwending dunner en minder kru geword. 

Die straatjies van Zanzibar, die eksotiese trope van Sentraal-Afrika, Swazilandse taferele, stadsgesigte, bote, werkers in die veld, Arabiese figure en inboorlingvroue, word oorweldigend weergegee, vol ritme en verbeeldingskrag. Ook haar stillewes van vrugte en blomme openbaar dieselfde eienskappe. Stern was 'n kunstenares met groot skeppingskrag.

Sy het ongeveer 2 000 olieverfskilderye gemaak, maar ook in ander media gewerk, onder meer in waterverf, gouache, gekleurde inkte, conté en tempera. Daarbenewens het sy ook litografieë, monotipes, houtskool- en potloodtekeninge sowel as keramiek gemaak. Verder het sy ook beeldhouwerk gedoen. Teen 1965 was daar reeds meer as honderd tentoonstellings van haar werk in die vernaamste Europese stede soos Londen, Parys, Brussel, Amsterdam, Berlyn, Breslau en Wene gehou.

Haar eerste uitstalling in Kaapstad in 1920 was, net soos die van haar tydgenoot en kennis Maggie Laubser, 'n fiasko. Kritici het haar daarvan beskuldig dat sy nie kon skilder nie en dat sy doelbewus daarop uit was om die publiek te skok. Die polisie het na klagtes van openbare onsedelikheid selfs haar werke ondersoek. Van 1922 tot 1926 het sy reise na Duitsland en Frankryk onderneem, waar sy aan uitstallings deelgeneem het. 

Irma Stern het uitgebreide uitstallings in sowel Suid-Afrika as die buiteland gehou. Sy het in 1952 die Molteno-toekenning vir haar werk ontvang.  

Van 1923 af het sy meer as sestig keer in Suid-Afrika ten toon gestel, terwyl sy na 1948 aan verskeie uitstallings van Suid-Afrikaanse kuns oorsee deelgeneem het. In 1962 het 'n oorsigtelike uitstalling van haar werk in Grosvenor Galery, Londen, plaasgevind en na haar dood is gedurende 1968 gedenkuitstallings in Kaapstad, Johannesburg en Pretoria gehou.

Voorbeelde van haar werk is te sien in al die vernaamste kunsmuseums in Suid-Afrika en in die Suid-Afrikaanse ambassades in Parys, Londen, Washington, Den Haag en Madrid, sowel as in die Museum vir Moderne Kuns in Parys. Haar huis in Rosebank, Kaapstad, met die groot kunsversameling wat dit huisves, is na haar dood as die Irma Stern-museum ingerig.

Stern was een van die belangrikste en mees dinamiese Suid-Afrikaanse kunstenaars en ofskoon haar kuns nie aanleiding gegee het tot die ontstaan van 'n bepaalde skool of 'n groot aantal navolgers nie, is haar invloed wel te bespeur, veral in die vroeëre werk van Alexis Preller. Sy was 'n stimulerende invloed in die ontwikkeling van die skilderkuns en kunswaardering in Suid-Afrika en die grootste eksponent van die ekspressionisme in hierdie land.

Sy was getroud met prof. Johannes Prinz. Die huwelik is later ontbind.





</doc>
<doc id="76741" url="https://af.wikipedia.org/wiki?curid=76741" title="Sergeal Petersen">
Sergeal Petersen

Sergeal Petersen (*1 Augustus 1994, Humansdorp) is ’n rugbyspeler wat vir die Cheetahs in Superrugby speel.

Hy maak sy eersterangse debuut in die Southern Kings se nooienswedstryd in Superrugby teen die Western Force op 23 Februarie 2013, waartydens hy twee drieë druk en as "Speler-van-die-wedstryd" aangewys word.

Petersen is op 22 Oktober 2016 vir die eerste keer ingesluit in die Springbokke se toerspan na Europa.



</doc>
<doc id="76742" url="https://af.wikipedia.org/wiki?curid=76742" title="Gabriël Gideon Cillié">
Gabriël Gideon Cillié

Dr. Gabriël Gideon Cillié (Rhebokskloof, Blaauwvlei, Wellington, 10 September 1870 – Stellenbosch, 1 April 1958) was 'n Suid-Afrikaanse opvoedkundige.

Cillié, was die sewende van tien kinders van Charl Daniel Cillié en sy vrou, Martha Helena Marais. Hy het 'n streng godsdienstige opvoeding ontvang en moes ook van jongs af help met tuinwerk en die versorging van die diere op die plaas. Dit het gelei tot 'n liefde vir die grond wat hy tot sy dood behou het. Sy eerste onderwys het hy van Junie 1878 tot Desember 1885 ontvang aan die skool van M.J. Stucki op Blaauwvlei. Na sy vader se dood in 1886 het hy ses jaar lank geboer maar in 1891 na die skool van Stucki teruggekeer en sowel die "School Elementary" as die "School Higher"-eksamen in Junie 1892 afgelê.

In Julie van dieselfde jaar het hy hom by die Normaalkollege in Kaapstad ingeskryf, waar hy in Junie 1894 die matrikulasie-eksamen met welslae afgelê, die sesde plek op die ranglys verower en ook die Middle Class Teachers' Diploma verwerf het. Hierna het hy van Julie 1894 af aan die Victoria-kollege, Stellenbosch, studeer en in Junie van die volgende jaar die eerste plek in die "Intermediate"-eksamen behaal, waarna hy die B.A.-graad in 1897 met onderskeiding verwerf het.

Hierna het hy ongeveer twee jaar onderwys gegee aan die Normaalkollege in Kaapstad, waarna hy sy studie aan die Universiteit van Edinburg, Skotland, voortgesit en die M.A.-graad in Engels, wysbegeerte en opvoedkunde in April 1900 behaal het. Hierop het hy na die Universiteit van Straatsburg vertrek waar hy die graad Ph.D. met Grieks, Latyn, Ekonomie en Antieke Geskiedenis in Julie 1904 magna cum laude behaal het.

Ná sy terugkeer uit die buiteland het hy andermaal onderwys gegee aan die Normaalkollege, Kaapstad, voordat hy in April 1905 hoof van die Hoër Jongenskool op Cradock geword het en van die volgende jaar af tot 1908 as hoofonderwyser van die hoërskool op Franschhoek werksaam was.

In 1908 het hy 'n betrekking as hoogleraar in klassieke tale aan die Victoria-kollege aanvaar. Vyf jaar later het hy die eerste hoogleraar in opvoedkunde geword en hoof van die Pedagogiese Instituut, soos dit destyds genoem is.

Met die totstandkoming van die Universiteit van Stellenbosch in 1918 het hy die eerste dekaan van die fakulteit opvoedkunde geword, 'n amp wat hy tot met sy aftrede in Junie 1948 behou het. Van 1919 tot 1925 het hy as die eerste rektor van die Universiteit van Stellenbosch gedien.

Cillié het 'n belangrike bydrae tot die onderwys gelewer. Hy was een van die stigters van die Zuid-Afrikaanse Onderwijzers-Unie, later bekend as die Suid-Afrikaanse Onderwysersunie (SAOU) op 4 April 1905 en het as voorsitter opgetree in 1907 en daarna weer tydens die jubileum-jaar in 1955. In 1935 het hy sekretaris-tesourier geword. Van 1909 af het hy in die redaksie gedien van "Die Unie", die amptelike orgaan van die SAOU, en van 1918 tot November 1957 as hoofredakteur van die blad, waarin veel van sy opvoedkundige denke tot uiting gekom het. Op kongresse en vergaderings van die SAOU is belangrike besluite onder sy leiding geneem.

As opvoedkundige het Cillié in 'n groot aantal kommissies oor onderwyssake gedien, onder meer in die Taalordonnansiekommissie (1915), die Salariskommissies (1919–1920, 1943 en 1946), as voorsitter van die Adviserende Komitee van die Kaaplandse Provinsiale Raad se Uitvoerende Komitee (1926), die Kommissie in verband met Moedertaalonderwys (1927) en as voorsitter in die Kommissie van Ondersoek in verband met Skoolvoeding (1950). Van 1911 tot 1947 was hy lid van die skoolraad van Stellenbosch, van 1926 af as voorsitter.

Cillié het ook gedien in verenigings wat hulle vir die kultuur van die Afrikanervolk beywer. Van 1906 af was hy in die hoofbestuur van die Suid-Afrikaanse Taalbond en in 1942 het hy senator F.S. Malan as vierde voorsitter van die liggaam opgevolg, 'n amp wat hy tot 1957 beklee het. As verteenwoordiger van die Suid-Afrikaanse Taalbond was hy ook een van die stigterslede van De Zuid-Afrikaanse Akademie voor Kunst en Letteren (die latere Suid-Afrikaanse Akademie vir Wetenskap en Kuns) in 1909. Hy was ook vanaf die stigting van die FAK in 1929 lid van die organisasie en het later in die uitvoerende komitee daarvan gedien.

Op kerklike en godsdienstige gebied het Cillié ook sy invloed laat geld. In 1896 was hy behulpsaam met die samestelling van die eerste grondwet van die Christen Studentevereniging (CSV), hy was 'n tyd lank lid van die beheerkomitee van "Die Kerkbode" en het oor 'n lang tydperk as diaken en daarna as ouderling van sy kerk gedien. Hy het hom onvermoeid beywer vir die onderwys en opvoeding op Christelik-nasionale grondslag. Hy was 'n verbete kampvegter vir moedertaalonderwys en vir beter diensvoorwaardes en 'n verhoogde status vir die onderwyser. Aldus het hy aan die onderwys en opvoeding van die kind, veral die Afrikanerkind, en aan die onderwysberoep 'n groot diens gelewer.

Hy is tydens sy lewe as onderwysman meermale gehuldig en het ook dankbare erkenning ontvang. Verskeie huldigingsuitgawes van "Die Unie" is aan hom gewy, waarvan die laaste op sy sterfdag verskyn het. In 1937 is die erelidmaatskap van die South African Teachers' Association (SATA) aan hom toegeken, gevolg deur die van die Transvaalse Onderwysersvereniging (TO) in 1946. In 1941 is die graad LL.D. (honoris causa) van die Universiteit van Kaapstad aan hom toegeken, gevolg deur 'n eredoktorsgraad in opvoedkunde van die Universiteit van Stellenbosch in 1956. In 1951 het hy lid geword van die Maatschappij der Nederlandse Letterkunde te Leiden.

Toe 'n nuwe gebou vir opvoedkunde in 1970 op Stellenbosch in gebruik geneem is, is dit paslik die G.G. Cillié-gebou vir Opvoedkunde genoem.

Cillié is in 1905 getroud met Maria Elizabeth van Niekerk en ná haar dood met Maria Susanna Barbara Uys in 1931. Uit die eerste huwelik is vyf seuns en twee dogters gebore. Een seun, Gabriel Gideon (bekend as Gawie Cillié), was hoogleraar in die departement wiskunde aan die Universiteit van Stellenbosch, terwyl 'n ander, Petrus Johannes, hoofredakteur van "Die Burger" was. Cillié se eerste vrou het 'n leidende rol in die Afrikaanse Christelike Vrouevereniging gespeel en was algemene tesourier van 1913 tot haar dood.



</doc>
<doc id="76743" url="https://af.wikipedia.org/wiki?curid=76743" title="Accipitriformes">
Accipitriformes

Accipitriformes is 'n orde van voëls. Die orde omvat 4 families met in totaal van 260 spesies.




</doc>
<doc id="76744" url="https://af.wikipedia.org/wiki?curid=76744" title="Wicus du Plessis">
Wicus du Plessis

Prof. Lodewicus (Wicus) Johannes du Plessis (Burgersdorp, 10 Februarie 1897 — Potchefstroom, 19 Februarie 1968) was 'n Suid-Afrikaanse akademikus, regsgeleerde, ekonoom en politieke denker. Du Plessis was bekend vir sy "soepel" Calvinisme, met ander woord ’n Calvinisme wat oop is vir die intellektuele bydrae van nie-Christelike denkers soos Karl Marx en Charles Darwin. Hy is in 'n stadium beskou as die logiese opvolger van dr. D.F. Malan, maar sy destyds verligte politieke denke het hom in stryd gebring met adv. Hans Strijdom en dr. Hendrik Verwoerd, en hy is mettertyd gemarginaliseer. Na hom is dikwels verwys as "die profeet van Potchefstroom", want sy sienings was sy tyd vooruit.

Du Plessis was die oudste seun van prof. Jacobus Albertus du Plessis van die Teologiese Skool van die Geref. Kerk op Burgersdorp en sy eerste vrou, Laurika Postma, die derde jongste van prof. Dirk Postma, die stigter van die Kerk in Suid-Afrika, se ses kinders by sy vyfde en laaste vrou, Johanna van Biljon. Sy broer Hugo was ook Gereformeerde leraar en later hoogleraar. Hy is genoem na sy oupa aan vaderskant, ds. L.J. du Plessis.

Du Plessis was 'n briljante student. Hy het sy skoolloopbaan aan die Vrije Christelijke School op Burgersdorp begin en in 1912 in die matrikulasie-eksamen op Potchefstroom geslaag. Vier jaar later het hy die B.A.-graad verwerf, die honneursgraad in klassieke tale in 1917 en in 1923 die M.A.-graad in die klassieke aan die Transvaalse Universiteitskollege (tans die Universiteit van Pretoria) met 'n verhandeling oor Sokrates. Teen hierdie tyd het sy belangstelling begin wegbeweeg van die klassieke na die ekonomie en die staatkunde. In 1931 het hy dan ook die graad M.Econ. in die staatsleer en in 1934 die LL.B.-graad verwerf.

Du Plessis het sy akademiese loopbaan begin toe hy in 1918 as lektor in die klassieke aan die literariese departement van die Teologiese Skool van die Geref. Kerk op Potchefstroom aangestel is. Spoedig is sy doseeropdrag uitgebrei om ook die ekonomie, staatsleer en etiek in te sluit. Op 1 April 1933 is hy benoem tot hoogleraar in die staatsleer en regsgeleerdheid aan die Potchefstroomse Universiteitskollege vir Christelike Hoër Onderwys, 'n inrigting wat gegroei het uit die Literariese Departement van die Teologiese Skool. Hierdie leerstoel het hy tot aan die einde van 1946 beklee, toe hy na Johannesburg verhuis om 'n sakeloopbaan te volg.

Ses jaar later het hy sy akademiese loopbaan aan die Potchefstroomse Universiteit hervat en hom veral op die regsgeleerdheid toegespits. Du Plessis se hele opvoeding en wetenskaplike vorming het in die klimaat van die Calvinisme plaasgevind. Sowel sy vader as sy grootvader was predikante van die Geref. Kerk en vroeg in sy lewe het hy reeds 'n studie van Johannes Calvyn gemaak en later van die Nederlandse geleerdes dr. Abraham Kuyper en Herman Dooyeweerd. Hy het met laasgenoemde 'n lewendige korrespondensie gevoer oor aspekte van die regsfilosofie.

Hy het sy lewe gewy aan die uitbouing van die Calvinisme in Suid-Afrika, op akademiese gebied sowel as in die konkrete lewenspraktyk. Dogmatiese Calvinis was hy egter nooit. Hy was sterk gekant teen die opvatting dat slegs die Calvinisme die waarheid gevind het en teen die sterk antitetiese houding van sekere Calviniste. Hy was daarvan oortuig dat indien die Calvinisme sy aktualiteit vir die twintigste eeu wou behou, indien die Calvinisme "op die voorpunt van die tye" wou wees, dit die waarheidsmomente van ander denkrigtings, soos byvoorbeeld die evolusionisme en die Marxisme sou moet inkorporeer. Hy het dus 'n vorm van Calvinisme in die oog gehad wat soepel genoeg was om die problematiek van die "nuwe tyd" te hanteer. Slegs 'n klein gedeelte van Du Plessis se skryfwerk is in boekvorm gepubliseer, naamlik "Die staatsteorie van Jean Calvin in verband met die wetenskap en staatspraktyk van sy tyd" (1932); "Die moderne staat" (1941); "Inleiding tot die algemene regsleer of jurisprudensie" (1943) en "Apartheid; ja of nee of ja-nee" (1957). Feitlik al sy ander publikasies het verskyn as artikels in tydskrifte, veral in die Potchefstroomse blad "Koers", waarvan hy ook 'n tyd lank redaksielid was. Sy politieke standpunte is vervat in 'n groot aantal artikels en briewe in tydskrifte en koerante.

Ofskoon hy in die eerste plek akademikus was, het Du Plessis ook belangrike werk in buite-universitêre verband verrig. Hy was onder andere sekretaris van die Bybelvertalingskommissie vir wie hy vanweë sy kennis van die klassieke meer as net sekretariële dienste gelewer het. Hy was ook taaladviseur vir Totius en het in 'n groot aantal kerklike kommissies gedien, waar sy advies hoë waardering geniet het. Hy het egter veral bekendheid verwerf vir die aandeel wat hy in die politieke lewe van die veertiger- tot sestigerjare geneem het. Na hom is dikwels verwys as die profeet van Potchefstroom. Hy het aktief deelgeneem aan en dikwels 'n leidende rol gespeel in die Afrikanerpolitiek. Reeds ná die Balfour-verklaring in 1926 was Du Plessis onder diegene wat met genl. J.B.M. Hertzog verskil het omdat laasgenoemde se grondwetlike beskouings oor Suid-Afrika nie meer vir 'n soewerein onafhanklike republiek voorsiening gemaak het nie.

Van 1930 tot 1932 was hy voorsitter van die Afrikaner Broederbond. Hy was stigtersdirekteur van Volkskas (op 3 April 1934) en het ’n leidende aandeel gehad in die oprigting van etlike ander Afrikaner-sakeondernemings. In 1933, ná koalisie, is hy verkies tot eerste voorsitter van die Transvaalse (Gesuiwerde) Nasionale Party en het etlike jare lank 'n leidende aandeel gehad in die uitbouing van die party in Transvaal. Hy was ook Grootraadslid en beleidstudiehoof van die Ossewabrandwag en in 1941 voorsitter van die Volkseenheidskomitee wat hom dit ten doel gestel het om die breuk tussen die OB en die Nasionale Party te herstel. Hoewel Du Plessis ten gunste van 'n hereniging van al die nasionaal-sosialisties georiënteerde groepe met die Nasionale Party was, het daar van die poging niks tereg gekom nie. Met verloop van tyd het hy ook met dr. D.F. Malan en adv. Hans Strijdom verskil oor sake soos republiekwording, die voorgestelde republikeinse grondwet en die ideologiese grondslag van die Afrikanervolk.

Dit was egter sy botsings met dr. H.F. Verwoerd wat hom 'n erg omstrede figuur in die politiek gemaak het en wat uiteindelik daartoe gelei het dat hy in 1959 uit die Nasionale Party geskors is. Twee hoofsake kan uitgesonder word as die kern van die konflik tussen Du Plessis en dr. Verwoerd. Die eerste was dr. Verwoerd se rassebeleid en die tweede sy en ander Afrikanerleiers se opvatting van Afrikanerskap. Du Plessis het Verwoerd se rassebeleid as 'n beleid van Blanke baasskap beskou en dit op prinsipiële en praktiese gronde verwerp. Vir hom was dit niks anders as imperialisme nie en daarom die hoofrede vir Suid-Afrika se wêreldverstotenheid. Hierdie "imperialistiese verhouding" tot gekleurde Suid-Afrikaners wou hy vervang met 'n "multi-nasionale federalisme", dit wil sê volle nasionale onafhanklikheid vir die swart volke, wat saam met Suidwes-Afrika en die Britse Protektorate op 'n federale grondslag by die destydse Unie ingeskakel moes word.

Die Kleurlinge en Indiërs wat nie so selfbeskikking kon kry nie, moes op 'n basis van gelykheid by die Suid-Afrikaanse nasie ingeskakel word. Volgens hom was die destydse politieke leiers nie bereid om hierdie veranderinge aan te bring nie omdat hulle 'n te eng Afrikaner-uitkyk op die Suid-Afrikaanse politiek gehad het. Teenoor 'n eksklusiewe Afrikanerdom wat sy greep op Suid-Afrika probeer behou het deur die ander bevolkingsgroepe, veral wat die landsbestuur betref, uit te sluit, was Du Plessis ten gunste van 'n "verruiming van die nasiebesef" deur die insluiting van sowel die Engelssprekendes as die gekleurde bevolkingsgroepe wat 'n Suid-Afrikaanse patriotisme aanvaar het. Hy het gevolglik die destydse Nasionale Party-bewind as te seksioneel en te eksklusief Afrikaans beskou om die bestuursfunksie in daardie bepaalde omstandighede behoorlik te kon vervul.

Hy het gepleit vir die instelling van 'n "ware nasionale regering", dit wil sê 'n regering waarin al die rassegroepe verteenwoordig sou wees en het selfs die struktuur vir so 'n regering, wat uit die aard van die saak federaal sou wees, voorgestel. Dat Du Plessis oor buitengewone verstandelike gawes beskik het, val nie te betwyfel nie. Sy politieke denke van die vyftiger- en sestigerjare was sy tyd ver vooruit. Dit was nie aan 'n partypolitieke denkpatroon gebonde nie, maar het berus op sy eie vertolking van die geskiedenis en van die beginsels van die Calvinisme. Vir die politieke en kultuurleiers van sy tyd was hierdie denkbeelde egter onaanneemlik.

Uit sy huwelik op 12 Januarie 1926 met Engela Susanna van der Merwe is een seun en twee dogters gebore.





</doc>
<doc id="76745" url="https://af.wikipedia.org/wiki?curid=76745" title="Ouwêreldse aasvoël">
Ouwêreldse aasvoël

Die Ouwêreldse aasvoëls of Sperweragtiges ("Accipitridae") word gevind in Afrika, Asië en Europa en behoort aan die familie Accipitridae, wat ook insluit arende, woue, jakkalsvoëls en hawikke. Ouwêrelse aasvoëls vind karkasse uitsluitlik deur goeie sig.

Die familie word in die volgende subfamilies onderverdeel:




</doc>
<doc id="76747" url="https://af.wikipedia.org/wiki?curid=76747" title="Nuwewêreldse aasvoëls">
Nuwewêreldse aasvoëls

Die Nuwewêreldse aasvoëls en Kondors ("Cathartidae") word in warm en gematigde streke van die Amerikas aangetref en anders as die skynverwante "Accipitridae", behoort hulle tot die familie "Cathartidae", wat beskou word as afstammelinge van die Ooievaars. Onlangse DNS-getuienis dui egter wel op 'n insluiting by die "Accipitriformes", newens ander roofvoëls. Dié siening sou hulle egter steeds plaas buite 'n direkte verwantskap met ander aasvoëls. Verskeie van hierdie spesies het 'n goeie reuksin, 'n ongewone eienskap onder die Roofvoëls. Hulle is in staat om die doodsreuk van karkasse uit hoë hoogtes te ruik.



</doc>
<doc id="76750" url="https://af.wikipedia.org/wiki?curid=76750" title="Erdwurmreaktor">
Erdwurmreaktor

'n Erdwurmreaktor (beter bekend onder die handelsmerk as "Can-O-Worms"), ook wurmboerdery, wurmplaas of vermikultuur, is 'n houer met komposwurms wat kompos maak van groente-, vrugte-, tuin- en kombuisafval. 'n Heel geskikte (epigeïese) erdwurmsoort daarvoor is die "Eisenia fetida". Die gewone erdwurm kan nie vir die doel gebruik word nie. In die houer moet 'n goeie habitat vir die wurms geskep word: vogtig, donker en nie te warm of te koud nie.

Om die gevormde kompos van die wurms te skei kan die grond gesif word, maar dit is beter om met (ten minste) twee geperforeerde houers te werk; in die een houer word vars kombuisafval ingegooi wat na 'n tydjie die wurms deur die groot voedselporsie aantrek; die wurms verlaat die ander houer en daar bly erdwurmmis/vermikompos agter. Ook kompostee word onderin die houer versamel.

'n Erdwurmreaktor is 'n goeie alternatief vir 'n komposhoop as slegs 'n enkele balkon of terras tuis beskikbaar is. Die konsep kom egter nie sonder probleme nie: die proses moet gereeld deur die mens nagegaan en gereguleer word. Die humiditeit, temperatuur, belugting en die pH-vlak moet binne bepaalde grense bly, slegs sekere afval kan toegedien word, ander nie, en die wurms mag nie oorvoer word nie ('n algemene fout).


</doc>
<doc id="76755" url="https://af.wikipedia.org/wiki?curid=76755" title="Sekretarisvoëls">
Sekretarisvoëls

Seketarisvoëls ("Sagittariidae") is 'n familie van die Accipitriformes. Die enigste lewende lid van die familie is die sekretarisvoël ("Sagittarius serpentarius") uit Afrika. Die uitgestorwe genus "Pelargopappus" behoort moontlik ook tot die familie. Die genus is bekend vanuit die Oligoseen en Mioseen van Frankryk.





</doc>
<doc id="76759" url="https://af.wikipedia.org/wiki?curid=76759" title="Gewerweldes">
Gewerweldes

Gewerwelde diere of werweldiere (Vertebrata) is 'n groep diere wat 'n werwelkolom ontwikkel het. Alle diere wat nie gewerwelde diere is nie, word onder die versamelnaam ongewerwelde diere geken.

Die hoofgroepe van die moderne gewerweldes is:

Gewerweldes is 'n deel van die rugstringdiere (Chordata). Hierdie diere het 'n rugmurgstring. Dit is 'n buigsame, staafvormig orgaan waaruit daar in die verloop van evolusie 'n werwelkolom ontwikkel het. 'n Belangrike onderverdeling ná Chordata is diere sonder, en diere met 'n skedel. Die gewerwelde diere is saam met die slymprikke diere met 'n skedel ("Craniata"). 

Die eerste gewerweldes het geen kake gehad nie. Hulle het in die Siluur geleef, maar het moontlik al in die begin van die Paleosoïkum bestaan. Vandag is die lampreie die enigste verteenwoordigers. Daar word nogtans reeds in die Kambrium baie fossiele vorme gevind soos die Conodonta wat dalk hulle verwante was. Hulle het 'n mond met 'n unieke en ingewikkelde kou-apparaat gehad.

In die Ordovisium het reeds visagtige diere met kake verskyn, die Gnathostomata. Vandag bestaan daar nog twee groot groepe van hulle nasate: die kraakbeenvisse, soos die haaie, en die beenvisse soos die karp of die salm. 

Onder die beenvisse was daar 'n groep, die Sarcopterygii, wat nou baie min vorme het, die longvisse en selakante, maar wat die voorouers van die viervoetige landdiere die Tetrapoda is. Die eerste Tetrapoda is nog afhanklik van water vir hulle voortplanting. Die oudste vorme daarvan word in die Devoon aangetref. Vandag is daar nog die paddas van oor. Omtrent 312 miljoen jaar gelede, in die Karboon verskyn die Reptiliomorpha wat die eerste Amniota was, diere wat 'n amnionvlies om hulle eiers het. 'n Ander aanpassing aan die lewe op die land is 'n geskubde huid. 

Net 'n rukkie later ontstaan 'n groep wat die Synapsida genoem word en wat in die Perm die dominante landdiere word. Aan die einde van die Perm vind 'n groot uitwissing plaas en verdwyn hulle, behalwe 'n groep taamlik klein diere, die terapside wat haar ontwikkel en warmbloedig word. Twee beentjies van hulle onderkaak word deel van hulle oor en dit is die begin van die soogdiere. 

Die uitwissing aan die einde van die Perm beteken egter ook die begin van die oorheersing van 'n ander groep onder die Amniota, die Sauropsida. Hulle nasate vandag is die skilpaaie en die akkedisse en slange, maar hulle is ook die voorouers van die Archosauria waartoe die Dinosauria behoort. Hierdie groep oorheers in die land in Jura en Kryt en van die vorme ontwikkel vere en warmbloedigheid. Die voëls, wat in die Jura verskyn, is hulle nasate. Aan die einde van die Kryt sterf die meeste Archosauria uit. Vandag is naas die voëls net die krokodille hulle nasate. Ná die Kryt se uitwissing word opnuut die Synapsida in die vorm van hulle nasate, die soogdiere, die oorheersende landdiere.



</doc>
<doc id="76760" url="https://af.wikipedia.org/wiki?curid=76760" title="Tetrapoda">
Tetrapoda

Die Tetrapoda, of Vierpotiges, is 'n superklas van gewerwelde diere wat op land woon. Tetrapoda het vier bene en vier pote. Amfibieë, reptiele, dinosourusse, voëls en soogdiere is almal Tetrapoda. Selfs al het slange nie ledemate het, is hulle ook Tetrapoda, want hulle het van diere met vier ledemate ontwikkel.

Die vroegste Tetrapoda se fossiele word in die Devoon aangetref. Daar is van hulle in Groenland ontdek, maar ook sedert 2018 in Suid-Afrika – "Tutusius umlambo" is naby Grahamstad gevind.

Die huidige Tetrapoda word tradisioneel as volg onderverdeel:

'n Strenger kladistiese klassifikasie op die basis van filogenie is:


</doc>
<doc id="76768" url="https://af.wikipedia.org/wiki?curid=76768" title="Swartsperwer">
Swartsperwer

Die Swartsperwer ("Accipiter melanoleucus") is 'n gelokaliseerde algemene standvoël wat voorkom in woude en plantasies in Suider-Afrika. Die voël is 46 – 58 cm groot, weeg 510 - 1000 g met 'n vlerkspan van 90 – 95 cm. In Engels staan die voël bekend as "Black Sparrowhawk".




</doc>
<doc id="76769" url="https://af.wikipedia.org/wiki?curid=76769" title="Accipiter">
Accipiter

Accipiter is die wetenskaplike naam vir die genus waartoe die hawikke en sperwers behoort. Die Engelse gebruik soms die versamelnaam 'hawks' (valke) vir die genus. Die genus omvat 51 spesies.




</doc>
<doc id="76777" url="https://af.wikipedia.org/wiki?curid=76777" title="Falconiformes">
Falconiformes

Falconiformes is 'n orde van voëls. Die orde het slegs een familie, die Falconidae met 11 genusse, waaraan sowat 290 spesies behoort. Hierdie voëls is aktief gedurende die dag (van vroegoggend en laatmiddag). Kuikens bly vir 'n geruime tyd in die nes nadat dit uitgebroei het en word deur beide die ouers versorg.

Bron: tolweb.org



</doc>
<doc id="76786" url="https://af.wikipedia.org/wiki?curid=76786" title="Werner Kruger">
Werner Kruger

Werner Kruger (gebore op Kempton Park op 23 Januarie 1985) is 'n rugbyspeler wat vir die Blou Bulle in die Curriebeker en die Bulls in Superrugby op stut speel. 



</doc>
<doc id="76788" url="https://af.wikipedia.org/wiki?curid=76788" title="Rooiborssperwer">
Rooiborssperwer

Die Rooiborssperwer ("Accipiter rufiventris") is 'n algemene standvoël wat voorkom in woude en plantasies in Suider-Afrika veral in die Wes-Kaap, Oos-Kaap en die Drakensberg. Die voël is 30 – 38 cm groot, weeg 105 - 210 g met 'n vlerkspan van 65 – 70 cm. In Engels staan die voël bekend as "Rufous-breasted Sparrowhawk".




</doc>
<doc id="76790" url="https://af.wikipedia.org/wiki?curid=76790" title="Gebande sperwer">
Gebande sperwer

Die Gebande sperwer ("Accipiter badius") is 'n algemene standvoël wat voorkom in savanne en hoëboomveld in Namibië, Botswana, Mosambiek, Noord-Wes, Limpopo, Mpumalanga en noord KwaZulu-Natal. Die voël is 28 – 30 cm groot, weeg 80 – 170 g met 'n vlerkspan van 55 – 60 cm. In Engels staan die voël bekend as "Shikra".




</doc>
<doc id="76792" url="https://af.wikipedia.org/wiki?curid=76792" title="Bhojpuri">
Bhojpuri

Bhojpuri (भोजपुरी, "bhōjapurī", بھوجپوري, [ˈbʱoːdʒpʊriː], ) is 'n Indo-Ariese taal wat deur sowat 40 miljoen mense in Noord-Indië, Mauritius en Nepal gepraat word. Dit word hoofsaaklik in die Indiese deelstate Uttar Pradesh, Bihar en Jharkhand asook in Guyana, Suriname en Fidji gepraat. Bhojpuri word in Kaithi en Tirhuta geskryf, twee Brahmi-skrifte uit die Indiese skriffamilie, asook in Nastaliq, 'n Perso-Arabiese skrif. Terwyl Bhojpuri tot die Bihari-tale behoort, is dit nader verwant aan Awadhi, Braj Bhakha en Hindi as aan ander Bihari-tale soos Magahi of Maithili. Verder verskil dit heeltemal van Maithili.

Bhojpuri word ook in Pakistan, Jamaika, Belize, dele van die Karibiese gebied en Suid-Afrika gepraat.


</doc>
<doc id="76793" url="https://af.wikipedia.org/wiki?curid=76793" title="Sindhi">
Sindhi

Sindhi (سنڌي, सिन्धी, , ਸਿੰਧੀ, سندھی, સિન્ધી) is 'n Indo-Ariese taal wat deur sowat 24,6 miljoen mense, veral Sindhi's, in Wes-Indië en Pakistan gepraat word.

Sindhi is een van die amptelike tale van Indië naas Engels en Hindi en van die Pakistanse provinsie Sindh saam met Oerdoe. In Indië is Sindhi 'n amptelike taal op federale vlag, maar nie in een van die Indiese deelstate nie. Dit is die naaste verwant aan Dogri en Pandjabi.

In Pakistan word Sindhi veral in die Arabiese alfabet geskryf, terwyl Hindoes die Devanagari-alfabet gebruik. Van die historiese alfabete sluit in Khudabadi, Laṇḍā en Gurmukhi.



</doc>
<doc id="76794" url="https://af.wikipedia.org/wiki?curid=76794" title="Nepalees">
Nepalees

Nepalees of Nepali (नेपाली) is 'n Indo-Ariese taal wat deur sowat 16 miljoen mense in Noord-Indië, Nepal en Bhoetan gepraat word. Nepalees is die amptelike taal van Nepal en van die Indiese deelstaat Sikkim. Nepalees word in Devanagari geskryf. Dit is nie verwant aan Newari nie wat tot die Tibeto-Birmaanse tale behoort.



</doc>
<doc id="76795" url="https://af.wikipedia.org/wiki?curid=76795" title="Antille">
Antille

Die Antille (Engels: "Antilles", Frans: "Antilles", Spaans: "Antillas", Nederlands: "Antillen", Portugees: "Antilhas") is 'n argipel in die Karibik, wat uit die Groot Antille en die Klein Antille bestaan. Saam met die Bahamas vorm dit Wes-Indië.

Die eilandboog word verdeel in die volgende eilandgroepe:


</doc>
<doc id="76796" url="https://af.wikipedia.org/wiki?curid=76796" title="Karibiese gebied">
Karibiese gebied

Die Karibiese gebied (Engels: "Caribbean", Frans: "Caraïbe" of "Antilles", Nederlands: "Caraïben", Spaans: "Caribe") is 'n streek in die westelike tropiese deel van die Atlantiese Oseaan, noord van die ewenaar. Dit bestaan uit die Karibiese See en die Wes-Indiese Eilande. Die Karibiese gebied is vernoem ná die volk van die Karibe, wat die Spaanse conquistadores op die Klein Antille ontdek het. Die gebied het 'n totale oppervlakte van 2 754 000 km² en 'n bevolking van 39 169 962.


</doc>
<doc id="76798" url="https://af.wikipedia.org/wiki?curid=76798" title="Deon Fourie">
Deon Fourie

Deon Fourie (gebore in Pretoria op 25 September 1986) is 'n rugbyspeler wat vir die Westelike Provinsie in die Curriebeker en die Stormers in Superrugby as losvoorspeler of op haker speel. Hy is ook die kaptein van die Westelike Provinsiespan.



</doc>
<doc id="76799" url="https://af.wikipedia.org/wiki?curid=76799" title="Indiese subkontinent">
Indiese subkontinent

Die Indiese subkontinent is die landmassa suidelik van die Himalaja en maak deel uit van Suid-Asië. Die grootste deel van die subkontinent word deur Indië beslaan, ander lande sluit in Bangladesj, Bhoetan, Nepal, Pakistan en Sri Lanka. Die belangrikste riviere op die subkontinent sluit in Ganges, Godavari, Indus, Krisjna, Narmada en Yamuna. Die gebied word subkontinent genoem, omdat dit nie deel uitmaak van die Asiatiese plaat nie.

Tot en met 1947 het Brits-Indië die hele Indiese subkontinent beheer, maar in hierdie jaar is die Britse kolonies in die lande Indië en Pakistan (saam met Bangladesj) verdeel en in 1971 het Bangladesj onafhanklik geword.


</doc>
<doc id="76800" url="https://af.wikipedia.org/wiki?curid=76800" title="Duane Vermeulen">
Duane Vermeulen

Duane Vermeulen (gebore op 3 Julie 1986 in Nelspruit) is 'n rugbyspeler wat vir die in Superrugby speel. Sy gewone posisie is op agsteman, maar hy kan ook enige kant as flank in die skrum sak. Hy was ook deel van Suid-Afrika se span tydens die Rugbywêreldbeker 2015 en die Rugbywêreldbeker 2019.

Hy maak sy toetsdebuut vir die Springbokke op 8 September 2012 teen Australië in Perth, op die ouderdom van 26. In die 2019-Rugbykampioenskapreeks is hy die Springbokkaptein terwyl Siya Kolisi beseer is.



</doc>
<doc id="76801" url="https://af.wikipedia.org/wiki?curid=76801" title="Maleise argipel">
Maleise argipel

Die Maleise argipel (Indonesies en Maleis: "Kepulauan Melayu", Tagalog: "Kapuluang Malay") is 'n groot argipel in Suidoos-Asië tussen die Indiese en Stille Oseane wat vanaf die Maleise Skiereiland tot die kontinent Australië langs die ewenaar streek. Dit word as grootste argipel ter wêreld beskou. Nieu-Guinee word soms ook by die Maleise argipel ingesluit, hoewel dit op die vastelandsplat van die kontinent Australië geleë is. Nieu-Guinee word algemeen as deel van Oseanië en Melanesië beskou, wat van Indonesië 'n transkontinentale land maak. Saam met Australië, Nieu-Seeland, Melanesië en Nieu-Guinee is die Maleise argipel vroeër tot Australasië saamgevat. In die grootste deel van die argipel word die Maleis-Polinesiese tale gepraat en met die uitsondering van Oos-Timor is al die lande lede van die ASEAN.
Die Maleise argipel word begrens deur die oop Indiese Oseaan in die suide en weste, die Suid-Chinese See in die noordweste, die oop Stille Oseaan in die noordooste, die Molukke- en Bandaseë in die ooste asook die Arafura- en die Timorseë in die suidooste. Belangrike seë binne die argipel sluit in die Java- en Floresseë in die suide asook die Sulu- en Celebesseë in die noorde.

Die grootste deel van die Maleise argipel word deur die eilandnasies Indonesië en Filippyne beslaan. Die grootste deel van Borneo se kus langs die Suid-Sjinese See vorm die oostelike deel van Maleisië met die klein eksklawe Broenei tussenin, terwyl die oorblywende deel van dié eiland tot Indonesië behoort. Aan die suidoostelike einde van die Straat van Malakka is die stadstaat Singapoer geleë. Die oostelike deel van die klein eiland Timor word deur Oos-Timor beslaan, terwyl die westelike deel tot die Indonesiese provinsie Oos-Nusa Tenggara behoort.

Die argipel bestaan uit die volgende eilandgroepe:

In die WWF-indeling maak die Groot Soenda-eilande en die Filippyne deel uit van die Indo-Maleise ekosone. Nieu-Guinea is deel van die Australasiatiese gebied. Die oorgangsone wat Sulawesi, die Klein Soenda-eilande en die Molukke bevat, word "Wallacea" genoem. Die flora en fauna op hierdie eilande bevat sowel Australiese as Asiatiese elemente. Die WWF sluit dit by die Australasiatiese gebied in, maar daar is ander indelings.


</doc>
<doc id="76802" url="https://af.wikipedia.org/wiki?curid=76802" title="Soenda-eilande">
Soenda-eilande

Die Soenda-eilande (Indonesies en Maleis: "Kepulauan Sunda") is 'n argipel in Suidoos-Asië wat vanaf die Maleise Skiereiland in die noordweste tot die kontinent Australië in die suidooste en Nieu-Guinee in die ooste langs die ewenaar streek. Die argipel bestaan uit vier groot en duisende kleiner eilande. Saam met die Filippynse eilande en die Molukke vorm die Soenda-eilande die Maleise argipel. Die grootste van die Soenda-eilande is Borneo met 'n oppervlakte van 743 330 km², terwyl Java die mees bevolkte eiland met 'n bevolking van 145 miljoen is.

Die Soenda-eilande word begrens deur die oop Indiese Oseaan in die suide en weste, die Suid-Chinese See in die noorde, die Sulu- en Celebesseë in die noordooste, die Molukke- en Bandaseë in die ooste asook die Timorsee in die suidooste. Belangrike seë binne die argipel sluit in die Java- en Floresseë in die suide.

Die grootste deel van die Soenda-eilande word deur die eilandnasie Indonesië beslaan. Die grootste deel van Borneo se kus langs die Suid-Sjinese See vorm die oostelike deel van Maleisië met die klein eksklawe Broenei tussenin, terwyl die oorblywende deel van dié eiland tot Indonesië behoort. Aan die suidoostelike einde van die Straat van Malakka is die stadstaat Singapoer geleë. Die oostelike deel van die klein eiland Timor word deur Oos-Timor beslaan, terwyl die westelike deel tot die Indonesiese provinsie Oos-Nusa Tenggara behoort.

Die argipel bestaan uit die volgende eilandgroepe:


</doc>
<doc id="76803" url="https://af.wikipedia.org/wiki?curid=76803" title="Groot Soenda-eilande">
Groot Soenda-eilande

Die Groot Soenda-eilande (Indonesies en Maleis: "Kepulauan Sunda Besar") is 'n argipel van vier groot eilande binne die Maleise argipel langs die ewenaar wat saam met die Klein Soenda-eilande die Soenda-eilande vorm. Die vier eilande is Borneo, Java, Sulawesi en Sumatra, wat tot die grootste eilande ter wêreld behoort. Die vier eilande is geleë tussen die Maleise Skiereiland in die noordweste, die Filippyne in die noorde, die Molukke in die ooste en die Klein Soenda-eilande in die suidooste. Die grootste van die Groot Soenda-eilande is Borneo met 'n oppervlakte van 743 330 km², terwyl Java die mees bevolkte eiland met 'n bevolking van 145 miljoen is.

Die Groot Soenda-eilande word begrens deur die oop Indiese Oseaan in die suide en weste, die Suid-Chinese See in die noorde, die Sulu- en Celebesseë in die noordooste, die Molukkesee en Bandaseë in die ooste asook die Floressee in die suidooste. Die Javasee is die belangrikste see binne die argipel.

Die grootste deel van die Groot Soenda-eilande word deur die eilandnasie Indonesië beslaan. Die grootste deel van Borneo se kus langs die Suid-Sjinese See vorm die oostelike deel van Maleisië met die klein eksklawe Broenei tussenin, terwyl die oorblywende deel van dié eiland tot Indonesië behoort. Aan die suidoostelike einde van die Straat van Malakka is die stadstaat Singapoer geleë.


</doc>
<doc id="76804" url="https://af.wikipedia.org/wiki?curid=76804" title="Klein Soenda-eilande">
Klein Soenda-eilande

Die Klein Soenda-eilande (Indonesies en Maleis: "Kepulauan Sunda Kecil" of "Kepulauan Nusa Tenggara") is 'n argipel van ses groter en baie kleiner eilande binne die Maleise argipel wat saam met die Groot Soenda-eilande die Soenda-eilande vorm. Die ses groter eilande is Bali, Lombok, Sumbawa, Flores, Atauro en Timor. Die Klein Soenda-eilande is geleë tussen Java in die weste, Borneo, Sulawesi en die Molukke in die noorde, Nieu-Guinee in die ooste en die kontinent Australië in die suidooste.
Die Klein Soenda-eilande word begrens deur die oop Indiese Oseaan in die suidweste, die Javasee in die noordweste, die Floressee in die noorde, die Bandasee in die noordooste en die Timorsee in die suidooste.

Die grootste deel van die Klein Soenda-eilande word deur die eilandnasie Indonesië beslaan. Die oostelike deel van die eiland Timor word deur Oos-Timor beslaan, terwyl die westelike deel tot die Indonesiese provinsie Oos-Nusa Tenggara behoort.


</doc>
<doc id="76805" url="https://af.wikipedia.org/wiki?curid=76805" title="Eleonoravalk">
Eleonoravalk

Die Eleonoravalk ("Falco eleonorae") is 'n baie seldsame trekvoël aan Suid-Afrika wat gewoonlik in Madagaskar oorwinter. Word ook aangetref in Mosambiek. Die voël is 36 – 42 cm groot, weeg 340 - 450 gram. In Engels staan die voël bekend as "Eleonora's Falcon".





</doc>
<doc id="76807" url="https://af.wikipedia.org/wiki?curid=76807" title="Europese boomvalk">
Europese boomvalk

Die Europese boomvalk ("Falco subbuteo") is 'n voël en 'n redelik algemene somerbesoeker aan Suid-Afrika. Hulle leef gewoonlik in savanne en boomveld. Die voël is 28 – 36 cm groot, weeg 135 – 320 gram. In Engels staan die voël bekend as "Eurasian Hobby".





</doc>
<doc id="76808" url="https://af.wikipedia.org/wiki?curid=76808" title="Molukke">
Molukke

Die Molukke (Indonesies: "Kepulauan Maluku") is 'n argipel in Suidoos-Asië en Melanesië wat vanaf Sulawesi in die weste tot Nieu-Guinee in die ooste en die Filippyne in die noorde tot die Klein Soenda-eilande in die suidweste asook die kontinent Australië in die suidooste langs die ewenaar streek. Die argipel bestaan uit duisende eilande. Saam met die Filippynse eilande en die Soenda-eilande vorm die Molukke die Maleise argipel.
Die Molukke word begrens deur die Bandasee in die suidweste, die Molukkesee in die noordweste, die oop Stille Oseaan in die noordooste, die Halmahera- en Ceramseë in die ooste, die Arafurasee in die suidooste en die Timorsee in die suide.

Die Molukke staan ook bekend as die Spesery-eilande, omdat daar verskeie speserye soos Naeltjies, Neutmuskaat en Syzygium gevind is, wat in Europa baie gewild en duur was. Die Portugese, Nederlandse, Britse en Spaanse ryke het mekaar beveg vir beheer oor die Spesery-eilande wat maklik deur die Molukkesee bereik kan word.


</doc>
<doc id="76811" url="https://af.wikipedia.org/wiki?curid=76811" title="Afrikaanse boomvalk">
Afrikaanse boomvalk

Die Afrikaanse boomvalk ("Falco cuvierii") is 'n skaars inter-Afrika somertrekvoël. Hulle leef gewoonlik in boomveld, woude en die aangrensende oop wêreld. Die voël is 28–30 cm groot en weeg 15–220 gram. In Engels staan die voël bekend as "African hobby".





</doc>
<doc id="76813" url="https://af.wikipedia.org/wiki?curid=76813" title="Taitavalk">
Taitavalk

Die Taitavalk ("Falco fasciinucha") is 'n seldsame en gelokaliseerde standvoël. Hulle leef gewoonlik by kranse en klowe in boomveld. Die voël is 25 – 30 cm groot, weeg 195 - 340 gram. In Engels staan die voël bekend as "Taita Falcon".





</doc>
<doc id="76815" url="https://af.wikipedia.org/wiki?curid=76815" title="Falco">
Falco

"Hierdie artikel handel oor roofvoëls. Vir ander gebruike, sien gerus Falco (dubbelsinnig)."

Falco is 'n genus in die familie Falconidae in die orde van roofvoëls waaraan die grootste deel van die valkagtiges (Falconidae) behoort. Die genus omvat 39 spesies.

Voëls in die genus het 'n donker grys of bruin rug, maar is wit onder. Hulle het gepunte vlerke met lang sterte. Hulle eet klein soogdiertjies waarop hulle jag deur van hulle sig gebruik te maak, hoewel sommige spesies ander voëls jag, wat hulle in vlug vang.




</doc>
<doc id="76817" url="https://af.wikipedia.org/wiki?curid=76817" title="Maleise Skiereiland">
Maleise Skiereiland

Die Maleise Skiereiland of Malakka-skiereiland (Maleis: "Semenanjung Tanah Melayu", سمننجوڠ تانه ملايو; Thai: คาบสมุทรมลายู, "Khapsamut Malayu") is 'n skiereiland in Suidoos-Asië tussen die Andamanse See/Golf van Bengale in die weste en die Golf van Thailand/Suid-Chinese See in die ooste. Op dié skiereiland is dele van Mianmar, Thailand, Maleisië en die stadstaat Singapoer geleë. In die suide daarvan is die suidelikste punt van die vasteland van Asië geleë.


</doc>
<doc id="76818" url="https://af.wikipedia.org/wiki?curid=76818" title="Rooinekvalk">
Rooinekvalk

Die Rooinekvalk ("Falco chicquera") is 'n gelokaliseerde algemene standvoël. Hulle leef gewoonlik in dorre savana en boomveld, dikwels naby "Borassus"-palms. Die voël is 30 – 36 cm groot, weeg 150 - 265 gram. In Engels staan die voël bekend as "Red-necked Falcon".





</doc>
<doc id="76820" url="https://af.wikipedia.org/wiki?curid=76820" title="Donkergrysvalk">
Donkergrysvalk

Die Donkergrysvalk ("Falco ardosiaceus") is 'n skaars standvoël wat voorkom om die Kunenerivier in Namibië en Angola. Hulle leef gewoonlik in oop boomveld, dikwels naby palms. Die voël is 30 – 35 cm groot, weeg 190 - 300 gram. In Engels staan die voël bekend as "Grey Kestrel".





</doc>
<doc id="76822" url="https://af.wikipedia.org/wiki?curid=76822" title="Dickinsonse grysvalk">
Dickinsonse grysvalk

Die Dickinsonse grysvalk ("Falco dickinsoni") is 'n skaars standvoël wat voorkom in noordelike Suider-Afrika. Hulle leef gewoonlik in lae geleë tropiese savanne, veral waar Kremetarte en hoë palms volop is. Die voël is 28 – 30 cm groot en weeg 170 - 240 gram. In Engels staan die voël bekend as "Dickinson's Kestrel".





</doc>
<doc id="76825" url="https://af.wikipedia.org/wiki?curid=76825" title="Oakham">
Oakham

Oakham is die hoofdorp van die Engelse graafskap Rutland. Met 9 975 inwoners is dit ook die grootste nedersetting in die graafskap. Die dorp is padlangs ongeveer 45 km vanaf Nottingham geleë.


</doc>
<doc id="76828" url="https://af.wikipedia.org/wiki?curid=76828" title="Kleinrooivalk">
Kleinrooivalk

Die Kleinrooivalk ("Falco naumanni") is 'n gelokaliseerde somertrekvoël wat voorkom in die grootste gedeelte van Suider-Afrika. Die voël is 26 – 32 cm groot en weeg 110 - 180 gram. In Engels staan die voël bekend as "Lesser Kestrel".





</doc>
<doc id="76836" url="https://af.wikipedia.org/wiki?curid=76836" title="Belle Époque">
Belle Époque

Die Belle Époque of La Belle Époque [bɛlepɔk], letterlik die "Mooi Tydperk", was 'n periode in die Franse en Belgiese geskiedenis wat volgens konvensie in 1871 begin en met die Groot Oorlog in 1914 geëindig het.

Die "Belle Époque", wat in politieke en historiese opsig grotendeels met die Derde Franse Republiek (vanaf 1870) saamval, is deur optimisme, vrede tuis en in Europa, nuwe tegnologieë en wetenskaplike ontdekkings gekenmerk. Vrede en ekonomiese welvaart het kuns en kultuur in Parys laat floreer, en talle meesterwerke in die literatuur, musiek, toneelkuns en beeldende kunste het in die tydperk ontstaan. Die elektrifisering van groot metropole soos Parys het die verskil tussen dag en nag opgehef sodat mense 'n opwindende naglewe in koffiehuise, kroeë, restaurante, teaters, maar ook bordele kon geniet. Teenoor die gruwele van die Groot Oorlog is die dekades voor 1914 retrospektief as 'n "goue tydperk" beskou, van daar die naam "Belle Époque".

In die Verenigde State, wat ná die "Paniek van 1873" 'n periode van ekonomiese stabiliteit, grootskaalse uitbreiding van die nywerheidsektor en groeiende welvaart beleef het, word na die vergelykbare tydperk as "Gilded Age" verwys, terwyl die "Belle Époque" in die Verenigde Koninkryk met die laat Victoriaanse en die Edwardiaanse tydperk dek. Duitsland het in dieselfde periode tydens die heerskappy van keiser Wilhelm II tot die tweede belangrikste en modernste nywerheidsland ná die Verenigde State ontwikkel, terwyl Rusland onder die bewind van die tsare Alexander III en Nikolaas II 'n fase van vinnige ekonomiese groei, maar vanweë sosiale ongelykhede ook 'n tydperk van voor-rewolusionêre spanninge binnegetree het.


</doc>
<doc id="76840" url="https://af.wikipedia.org/wiki?curid=76840" title="Kransvalk">
Kransvalk

Die Kransvalk ("Falco tinnunculus ssp. rupicolus") is 'n algemene standvoël wat voorkom in die grootste gedeelte van Suider-Afrika. Die voël is 30 – 34 cm groot en weeg 185 - 275 gram. Afrikaanse sinonieme is Rooivalk, Toringvalk en Aandvalk. In Engels staan die voël bekend as "Rock Kestrel".





</doc>
<doc id="76841" url="https://af.wikipedia.org/wiki?curid=76841" title="Charles Rennie Mackintosh">
Charles Rennie Mackintosh

Charles Rennie Mackintosh (* 7 Junie 1868 in Glasgow; † 10 Desember 1928 in Londen) was 'n Skotse argitek, binnenshuise ontwerper, kunshandwerker, ontwerper, grafiese kunstenaar en skilder. Saam met sy vrou Margaret McDonald Mackintosh, haar suster Frances MacDonald McNair en James Herbert McNair het hy die kunsgroep "The Four" gestig wat onder meer beslissende invloed op die "Glasgow School" uitgeoefen het.
In Glasgow en Skotland het Mackintosh, soos elders in die Verenigde Koninkryk, in sy leeftyd nouliks erkenning geniet as kunstenaar nie. Dit was vastelandse Europeërs, en hier veral Weense kuns- en ontwerpkringe, wat sy talent raakgesien het. Weense studente het Mackintosh in 'n blomversierde wa deur die stad gery toe hy saam met sy eggenoot Margaret McDonald in 1900 besoek aan die Oostenryks-Hongaarse hoofstad gebring het om 'n uitstalling van sy werk ter geleentheid van die "VI. Secessions-Ausstellung" by te woon.

Oostenrykers was sodoende dekades vroeër bewus van die betekenis van Mackintosh se kunstenaarskap. Vandag word hy, ook en veral in sy geboortestad, vereer as een van die leidende persoonlikhede van die laat 19de eeuse "Art Nouveau"- of "Jugendstil"-beweging wat sy invloed ook op moderne ontwerp laat geld het. Hy word daarnaas as 'n invloedryke voorloper van die "Modern Art"-kunsstyl beskou. Sy buitengewone stoelontwerpe met hul kenmerkende rugleunings is in rolprente soos "Blade Runner", televisiereekse soos "Doctor Who" asook Madonna se videosnit vir die treffer "Express Yourself" gebruik.

Mackintosh se argitektoniese meesterwerk, die "Glasgow School of Art (GSA)" (intussen ook bekend as Mackintosh-gebou), het sedert die 19de eeu as 'n eersterangse kunsskool gedien wat in die middel van die GSA se kampus op Garnethill geleë was. Mackintosh, wat sy akademiese graad hier verwerf het, het die opgedrag gekry om 'n nuwe hoofgebou vir die kunsskool te ontwerp wat in twee fases tussen 1897 en 1909 ontstaan het. Die gebou met buitengewone stylelemente, waaronder vensters wat volgens die Japannese Sjogoen-styl ontwerp is ('n huldeblyk aan Glasgow se uitgebreide handelsbetrekkinge met Japan in die laat 19de eeu), het lesingsale, biblioteek asook studente en akademiese personeel se privaat woonvertrekke gehuisves. Die Mackintosh-gebou is in Mei 2014 deur 'n brand ernstig beskadig. Terwyl restorasiewerk nog aan die gang was, het die historiese kunsskool in 'n Tweede verwoestende brand in Junie 2018 tot op die grond afgebrand.



</doc>
<doc id="76843" url="https://af.wikipedia.org/wiki?curid=76843" title="Grootrooivalk">
Grootrooivalk

Die Grootrooivalk ("Falco rupicoloides") is 'n algemene standvoël wat voorkom in die grootste gedeelte van Suider-Afrika. Die voël is 34 – 38 cm groot en weeg 200 - 300 gram. In Engels staan die voël bekend as "Greater Kestrel".





</doc>
<doc id="76845" url="https://af.wikipedia.org/wiki?curid=76845" title="Oostelike rooipootvalk">
Oostelike rooipootvalk

Die Oostelike rooipootvalk ("Falco amurensis") is 'n algemene voël en somer besoeker aan Suider-Afrika. Die voël broei in Asië. Die voël is 28 – 30 cm groot en weeg 100 - 185 gram. In Engels staan die voël bekend as "Amur Falcon".





</doc>
<doc id="76847" url="https://af.wikipedia.org/wiki?curid=76847" title="NER 1903 Petrol-elektriese spoorwa">
NER 1903 Petrol-elektriese spoorwa

Die NER 1903 Petrol-elektriese spoorwa was 'n prototipe van 'n vroeë elektriese trein wat in 1903 deur die Britse spoorwegmaatskappy "North Eastern Railway (NER)" in York gebou is.

Vincent Raven, die adjunk-hoof meganiese ingenieur van "NER", was 'n vooruitdenkende ontwerper wat die voordele van elektriese trekkrag raakgesien het. Moderne elektriese tremwaens, wat destyds as openbare vervoermiddel in die Verenigde Koninkryk ingevoer is, het gewys dat elektriese krag in vergelyking met stoomenjins beter versnelling gebied het en 'n meer geskikte aandryf vir roetes met opwaartse hellings was.

Twee eksperimentele treine is van petrolenjins voorsien wat die krag vir twee elektriese enjins op die draaistel onderaan opgelewer het. In plaas van oorhoofse kraglyne, wat hoër koste veroorsaak het en moeilik was om te installeer, het Raven se spoorwaens oor hul eie klein kragsentrale beskik – 'n petrolenjin wat 'n dinamo aangedryf en sodoende die enjins van krag voorsien het. Hierdie aandryfstelsel was die eerste van sy soort in 'n bedryf wat dusver slegs stoomlokomotiewe ingespan het en is later verder ontwikkel tot die diesel-elektriese tegnologie wat vandag steeds baie lokomotiewe aandryf.

Die twee spoorwaens is genommer 3170 en 3171 en was 53,5 voet lank met 'n gewig van sowat 35 ton. Die 80-perdekrag-petrolenjin is binne 'n kompartement met 'n lengte van 13,25 voet gemonteer. Die res van die lengte is deur die spoorwa se ingang, die bestuurders- en die passasierskompartement met 52 sitplekke beslaan. In 1908 is een paar sitplekke verwyder om die ingang te vergroot.

Spoorwa nommer 3170 is in 1923 met 'n kragtiger 225-perdekrag-enjin toegerus sodat dit 'n tweede nie-selfaangedrewe spoorwa kon trek. Dit was sodoende 'n vroeë voorloper van moderne treinstelle. Die maksimum-spoed was slegs 36 myl per uur, maar dit kon binne 30 sekondes versnel of rem. Die spoorwaens het baie soos enkeldekkertrems gelyk. Die "NER" het hulle dus "autocars" genoem aangesien hulle van albei ente bestuur kon word soos huidige passasierstreine.

Die spoorwaens is oor hul hele tegniese leeftyd op spoorweglyne in Yorkshire gebruik wat Scarborough, Harrogate en Selby verbind het. Hulle is in 1930 en 1931 buite diens gestel.

Nr. 3170 het 70 jaar lank as vakansiehuis gedien en is in 2003 deur 'n spoorwegentoesias uit Yorkshire gekoop. 'n Trust is gevorm om die voertuig en 'n treinwa te restoureer. Die treinstel is dubbel so oud soos die meeste ander historiese spoorwegvoertuie in die Verenigde Koninkryk. Die trust het verskeie skenkings ontvang om sy doelwit te bereik, waaronder 'n bedrag van £465 800 wat in Maart 2011 deur die "Heritage Lottery Fund" beskikbaar gestel is.

"PRISM" (die Fonds vir die Bewaring van Industriële en Wetenskaplike Toerusting) het £20 000 vir die restourasie van die twee waens se bakwerk bygedra, terwyl die "Ken Hoole Trust" £5 000 geskenk het wat vir die vervanging van verslete houtdele aangewend is.


Media


</doc>
<doc id="76849" url="https://af.wikipedia.org/wiki?curid=76849" title="Rosso">
Rosso

Rosso is 'n stad in Mauritanië en het 'n bevolking van 48 992 in 2002 gehad. Die stad is aan die Sénégalrivier net noord van Senegal geleë.


</doc>
<doc id="76850" url="https://af.wikipedia.org/wiki?curid=76850" title="Santiago de Cuba">
Santiago de Cuba

Santiago de Cuba is met 'n bevolking van 472 255 die tweede grootste stad van Kuba ná die hoofstad Havana. Die stad is in die suide van die eiland aan die kus van die Karibiese See geleë en is in 1515 deur Spanjaarde onder Diego Velázquez de Cuéllar gestig.


</doc>
<doc id="76851" url="https://af.wikipedia.org/wiki?curid=76851" title="Cochabamba">
Cochabamba

Cochabamba is 'n stad in Bolivië met 'n bevolking van 1 938 401. Die stad is op 15 Augustus 1571 deur Spanjaarde onder Francisco de Toledo gestig.


</doc>
<doc id="76852" url="https://af.wikipedia.org/wiki?curid=76852" title="Taizz">
Taizz

Taizz (Arabies: تعز "Taʿizz‎") is 'n stad in die suide van Jemen met 'n bevolking van 460 000. Die stad is die derde grootste van dié land ná die hoofstad Sanaa en Aden en is tussen die twee stede geleë. Onder koning Ahmad ibn Yahya (1948–1962) het Taizz vir die laaste keer as hoofstad van Noord-Jemen gedien.


</doc>
<doc id="76853" url="https://af.wikipedia.org/wiki?curid=76853" title="Westelike rooipootvalk">
Westelike rooipootvalk

Die Westelike rooipootvalk ("Falco vespertinus") is 'n skaars somertrekvoël en kom slegs in westelike Suider-Afrika in Namibië en wes Botswana voor. Die voël word 29 – 31 cm groot en weeg 120 - 200 gram. In Engels staan die voël bekend as "Red-footed falcon".




</doc>
<doc id="76855" url="https://af.wikipedia.org/wiki?curid=76855" title="Homs">
Homs

Homs (Arabies: حمص‎ "Ḥimṣ") is 'n stad in Sirië en het 'n bevolking van 652 609 in 2004 gehad. Die stad is net noordoos van die grens met die Libanon geleë.


</doc>
<doc id="76856" url="https://af.wikipedia.org/wiki?curid=76856" title="Dwergvalk">
Dwergvalk

Die Dwergvalk ("Polihierax semitorquatus") is 'n algemene gelokaliseerde standvoël wat voorkom in sentraal Namibië tot in die Noord-Kaap. Die voël is 18 – 20 cm groot en weeg 55 - 66 gram. In Engels staan die voël bekend as "Pygmy Falcon".





</doc>
<doc id="76858" url="https://af.wikipedia.org/wiki?curid=76858" title="Yei">
Yei

Yei is 'n medium-grootte stad in die suidweste van Suid-Soedan met 'n bevolking van 185 000. Dit is 'n besigheidsentrum naby aan die grense met twee handelsvennote, Uganda en die Demokratiese Republiek van die Kongo, dus lok die stad handelaars en kliënte van al drie lande. "Ivory Bank" en "Kenia Commercial Bank" besit takke in die stad.

Die gebied rondom Yei ontvang voldoende reënval regdeur die jaar, wat dit moontlik maak vir die verbouing van voedsel en kontantgewasse, asook die produksie van vee. Koffie en maniok is 'n paar van die gewasse wat plaaslik verbou word. Welige landerye bedek die landskap in die stad se buitewyke.

Die padnetwerk na die naburige dorpe en stede ondergaan deurlopende herstelwerk. Die pad tussen Yei en Kaya, op die grens van Uganda, is pas herstel. Met die verbeterings duur 'n reis na Kaya nou een uur i.p.v. vyf ure soos voorheen. Yei word ook bedien deur Yei-lughawe. Die burgeroorlog het die stad se infrastruktuur beskadig, maar na die beëindiging van die oorlog in 2005 en die verkryging van onafhanklikheid deur Suid-Soedan in Julie 2011, is die vooruitsigte goed dat Yei sy vorige glorie as Klein-Londen kan herleef.


</doc>
<doc id="76859" url="https://af.wikipedia.org/wiki?curid=76859" title="Wau">
Wau

Wau (Arabies: واو) is 'n stad in die noordwestelike Suid-Soedan met 'n bevolking van 151 320.


</doc>
<doc id="76860" url="https://af.wikipedia.org/wiki?curid=76860" title="Swaelsuur">
Swaelsuur

Swaelsuur (Engels:Sulfuric acid of sulphuric acid) is 'n baie sterk minerale bytsuur met die molekulêre formule dihidrosulfaat (H SO). Dit is 'n reuklose, kleurlose tot liggeel, viskeuse vloeistof wat oplosbaar is in water teen enige konsentrasie. Dit het soms 'n donkerbruin kleur as gevolg van kleursel wat tydens die bereidingsproses bygevoeg is, om gebruikers bedag te maak op die gevaar wat die suur inhou. 

Die geskiedkundige naam van hierdie suur is vitrioel-olie. Swaelsuur is 'n swaar, olieagtige, kleurlose suur wat 'n vretende uitwerking op die vel en kleding het. Dit word uit swaeldioksied berei en op groot skaal in die chemiese nywerheid gebruik. Swaelsuur (HSO) is een van die bekendste en belangrikste chemikalieë en die wêreldproduksie daarvan beloop ongeveer 100 miljoen ton per jaar. 

By gewone druk en temperatuur is swaelsuur 'n stroperige vloeistof met 'n digtheid van ongeveer 1 840 kg/ m en 'n kookpunt van 611 K (338 °C). Dit is goed wateroplosbaar, hoewel daar by verdunning toegesien moet word dat die suur in 'n dun straal in die water gegiet word en nie andersom nie. In water vorm die swaelsuur hidrate wat sterk higroskopies is en as droogmiddel gebruik kan word. 

Dit word byvoorbeeld vir die droging van organiese stowwe soos suiker, hout en papier gebruik. Swaelsuur kom voor in alle vulkaniese bronne, asook op plekke waar steenkool of swaelhoudende olieprodukte verbrand word.

Die grondstof vir die bereiding van swaelsuur is swaeldioksied (SO). Dit word verkry uit die verbranding van swael, metaalsulfiede of waterstofsulfied (HS). Swaelsuur word veral in 2 prosesse berei, naamlik die loodkamerproses en die kontakproses. 

Die loodkamerproses is een van die oudste chemiese vervaardigingsprosesse en dateer uit 1746. Die vorming van die swaelsuur vind in ŉ houer plaas wat met lood uitgelê is. Die kontakproses word so genoem omdat die swaelsuur gevorm word deur die reaksie van SO en O aan die oppervlak van 'n katalisator soos platinum of vanadiumpentoksied.

Swaelsuur word hoofsaaklik vir die vervaardiging van kunsmisstowwe soos superfosfaat gebruik. Daarvoor hoef die swaelsuur nie gesuiwer te word nie en dit word in verdunde vorm gebruik. Swaelsuur word ook vir die volgende prosesse gebruik:

- Die vervaardiging van ammoniumsulfaat en aluminiumsulfaat.

- Die raffinering van aardolie.

- Die vervaardiging van kunsstowwe.

- Die produksie van reinigers.

- Die vervaardiging van titaanverfstowwe.

- Die beits (oppervlakbehandeling) van metale.

- Die droging van organiese materiale.

- Die vervaardiging van soda, soutsuur en tafelsout.

- Die vervaardiging van glas.

Swaelsuur is een van die belangrikste en noodsaaklikste chemikalieë. Dit word industrieël berei tydens die reaksie van water met swaeltrioksied, wat weer gemaak word deur die chemiese kombinasie van swaeldioksied met suurstof deur die kontakproses of die loodkamerproses.

Dit word gebruik in die vervaardiging van plofstof, kunsmis, pigmente, kleur-, genees- en skoonmaakmiddels, asook heelwat anorganiese soute en sure. 

Dit is 'n noodsaaklike oksidant in petroleumraffinering en ook heelwat metallurgiese prosesse.




</doc>
<doc id="76861" url="https://af.wikipedia.org/wiki?curid=76861" title="Tangier">
Tangier

Tangier (Arabies: طنجة‎ "Ṭanjah"; Berber: ⵟⴰⵏⵊⴰ "Tanja" of "Tingi"; Frans: "Tanger"; Spaans: "Tánger"; Portugees: "Tânger") is 'n stad in die noorde van Marokko met sowat 850 000 inwoners (2012-skatting). Dit is geleë op die Noord-Afrikaanse kus by die westelike ingang na die Straat van Gibraltar, waar die Middellandse See en die Atlantiese Oseaan mekaar ontmoet naby Kaap Spartel. Dit is die hoofstad van die Tangier-Tetouan Streek en van die Tangier-Asilah prefektuur van Marokko.

Die ryk geskiedenis van Tangier is as gevolg van die historiese teenwoordigheid van baie beskawings en ​​kulture vanaf die 5de eeu v.C. Tussen die tydperk van 'n Berber nedersetting, en later 'n Fenisiese stad na onafhanklikheid in die 1950's, was Tangier 'n toevlugsoord vir vele kulture. In 1923, het Tangier internasionale status gehad by buitelandse koloniale magte, en was dit 'n bestemming vir baie Europese en Amerikaanse diplomate, spioene, skrywers en sakemanne.

Die stad ondergaan tans vinnige ontwikkeling en modernisering. Projekte sluit in nuwe 5-ster hotelle langs die baai, 'n moderne sakekern genoem "Tangier City Center", 'n nuwe lughawe en 'n nuwe sokkerstadion. Tangier se ekonomie het ook grootliks baat gevind by die nuwe Tanger-Med hawe.

Tangier se sportspan I.R.T. (of Ittihad Riadi de Tanger) is 'n prominente klub met 'n groot ondersteunerbasis. Tangier is een van die gasheerstede vir die 2015 Afrikanasiesbeker (CAF-sokkertoernooi), wat by die nuwe Ibn Batouta-stadion en in ander stede in Marokko gespeel sal word.


</doc>
<doc id="76867" url="https://af.wikipedia.org/wiki?curid=76867" title="A.P. Smit">
A.P. Smit

Ds. Abraham Petrus Smit (distrik Redelinghuys, 12 Oktober 1909 – 11 Maart 1979) was 'n predikant in die Nederduitse Gereformeerde Kerk, geskiedskrywer en die derde argivaris van die Kaapse Kerk.

Smit het skoolgegaan op die twee dorpe in die omgewing van sy geboorteplek, Redelinghuys en Piketberg. Hy was die seun van 'n onderwyser. In sy huis en vader se skool het die Here voorrang gekry. Sy vader het dikwels dié waarheid aan sy kinders voorgehou: "Onthou, God het 'n plan vir en met elke mens se lewe, vind (biddend) uit wat dit is, en wees daaraan gehoorsaam; dan sal jou beroepskeuse jou nooit berou nie!"

Toe dit in sy matriekjaar vir hom duidelik word dat die Here hom tot die bediening roep, het hy sy beroepskeuse gedoen en daarby gehou, ondanks die feit dat 'n na-familielid hom feitlik met geweld wou dwing om 'n onderwyser te word. Aan die Universiteit van Stellenbosch, waar hy 'n inwoner van die manskoshuis Dagbreek was, behaal hy in 1930 die B.A.-graad cum laude. Later sou hy sê: "As jy metodies en sistematies werk, kan jy veel versit in jou kort lewe op aarde." Saam met sy kursus aan die Teologiese Seminarium gedurende die jare 1931–1934, skryf hy ook vir die Magistergraad in geskiedenis in. Sy verhandeling was die eerste geskiedenis van 'n gemeente wat hy sou skryf, naamlik "Swartlandskerk, 1745–1824".

Ds. Smit het by geleentheid gesê: "In my vader se huis is ons vroeg geleer om gereelde studietye daarop na te hou; om sekere pligte op sekere dae of sekere tyd van die dag na te kom, om nie uit te stel tot die dag van môre wat vandag gedoen moet word nie. Hy en ander leermeesters het so dikwels hierdie lewensreël vir my voorgehou: 'The road of procrastination leads to the City of Never' — d.w.s. van uitstel kom afstel! Deur van jongs af sistematies en metodies te studeer, kon ek ver-reweg die meeste van my eind-eksamens met hoe onderskeiding slaag."

In Desember 1934 word Smit predikant. Dit was die ekonomies moeilike tye van die Groot Depressie. As hulpleraar, met bykans net lewensonderhoud, moes ds. Smit in gemeente na gemeente diens doen: Grahamstad, Parow, Kaapstad. Op 8 Februarie 1936 is hy met handoplegging as leraar van Philadelphia bevestig. In daardie tyd is hy getroud met Magrieta Wilhelmina du Toit, 'n onderwyseres. In hierdie gemeente is hulle eerste seun gebore. Later sou hulle 'n tweede seuntjie kry. Hy het net ses maande gelewe.

Philadelphia was die gemeente van sy eerste liefde. Van hierdie plaaslike kerk het hy twee gedenkskrifte opgestel: In die Voortrekker-eeufeesjaar (1938) laat hy sy geskiedenis oor 'n driekwart-eeu spreek. In 1963 bedien hy die Kerkraad met 'n eeufees-album. Nog in die gedenkjaar 1938 loop hy terug na Parow en gee aan die kerkraad 'n ongepubliseerde verhaal by die gemeente se mondigwording. In die volgende jaar het hy die gemeente Riversdal, wat 'n eeu oud was, aan 'n gedenkskrif gehelp. In die "voorwoord" het hy, soos 'n goeie leraar en geskiedskrywer, die redes gegee vir sy belangstelling: "Langs die weg word baie gegewens — wat andersins vir goed verlore sou geraak het — vir die nageslag bewaar; die gewone lidmaat wat so 'n Gedenkboek lees, stel uit die aard van die saak meer belang in sy (haar) kerk; en in die laaste instansie is dit nie net die kerkgeskiedenis as wetenskap wat daardeur gebaat word nie, maar dit kom ook die kerklike en gemeentelike lewe ten goede."

Ds. Smit het later vertel 'n gemeentelid het hom die les geleer dat "as jy iets behoorlik gedoen wil hê, doen dit dadelik en doen dit self". Die dominee se gesondheid sou dit nie hou nie. In 1942 moes hy om gesondheidsredes sy emeritaat aanvaar, maar hy was 'n wyser man. In sy herinneringe skryf hy: "Ek het heel vroeg in my bediening deur 'n ongelukkige tekskeuse by die begrafnis van 'n vader (wat 'n groot swakheid vir drank gehad het) 'n deel van sy familie diep gekrenk. Ek het my les geleer en, sover ek weet, nooit weer daardie fout begaan nie … elke mens het 'n eergevoel en dit moet jy nie krenk nie! Maar, die keersy van hierdie waarheid het die lewe my ook geleer … Moet jy self tog nie te gesteld wees op jou eer nie! 'n Eergevoel is 'n kosbare bate, maar pas op dat jy nie te eergevoelig is nie." Later sou hy waarsku: "Pas op vir die ooreising van jou liggaam, en vir jou gesondheid in die algemeen. Deur ek vroeg in my bediening my liggaamskragte ooreis het, is ek deur ernstige siekte 'n hele paar jaar geheel en gedeeltelik buite aksie gestel."

Vier en meer jaar lank is hy opsy geroep. Operasie na operasie is op hom uitgevoer. Met groot liefde is hy deur gemeentelede voorsien, met behuising en andersins. Om sy gesondheid te bevorder het hulle vir hom later verblyf in Middelburg, Kaap gekry. Sy belangstelling vir die gemeentegeskiedenis was vir hom tot onderskraging in hierdie moeilike tye. In 1944 het hy die kerk van Beaufort-Wes gehelp om sy 125 jare op skrif te stel. In 'n manuskrip het hy dit later tot 1970 aangevul, hoewel dit nie gepubliseer is nie.

Sy M.A.-verhandeling het hy omgewerk en bygewerk om by die tweede eeufees van Swartland in 1945 aan die kerkraad 'n gedenkboek omgewerk en bygewerk te voorsien. Calvinia se eeu oue geskiedenis het hy in 1947 gepubliseer. Vanuit die noorde het hy 'n opdrag gekry wat hy in hierdie tyd kon voltooi. Die vrug was die publikasie: "Ons kerk in die Goudstad 1887–1947." Johannesburg (1896–1947), Fordsburg (1896–1947), Johannesburg-Oos (1897–1947) en Jeppestown (1897–1947) is een na die ander beskrywe.

In 1947 was hy weer gesond om 'n beroep na 'n gemeente te aanvaar. Dié keer is hy na Pearston. Daar in die jaar 1948 het die Here die egpaar nog 'n seun geskenk. Vir die Mentz-geslag het hy 'n gedenkalbum (1749–1949), tussen sy gemeentewerk deur, opgestel. By die kerk se meerdere werksaamhede is hy in kommissie na kommissie betrek. Hieronder tel die Algemene Sinodale Kommissie, Armsorgkommissie, Proponentseksamenkommissie en die Argiefkommissie. In die lg. kommissie kon hy sy voorliefde bevredig. Sewe-en-twintig jaar was hy verbonde aan die argief, waarvan 12 jaar as lid en later as voorsitter van die kommissie.

Steeds het hy sy kerk gehelp om sy dienswerk in die geskiedenis na te gaan en bekend te stel. So stel hy ook die geskiedenis van die Abraham Kriel-kinderhuis op. Van 1950 tot 1954 staan hy in Kamieskroon in Namakwaland. Gedurende sy dienswerk in Port Nolloth (1954–1958) kry hy kans om vir Hanover 'n eeufeesalbum in 1956 op te stel.

Slegs 'n jaar nadat hy 'n beroep in 1958 na Beaconsfield in die Diamantstad aangeneem het, is die argivaris, sy intieme vriend dr. J.A.S. Oberholster, skielik oorlede. Die kerk het geen twyfel gehad oor wie sy opvolger moes wees nie. In hierdie betrekking het ds. A.P. Smit 'n besonderse merk afgedruk. Wat eerw. Andries Dreyer begin het (1928–1938), dr. Oberholster uitgebou het (1939–1959), het hy voortgebou (1959–1974). Hy het die argief versier met sy mooi persoonlikheid en in 'n doelmatige gebot, wat hy help beplan het, gaan orden. Dit het in Kaapstad 'n besienswaardigheid geword.

Een na die ander gemeente het kom vra dat hy hulle verlede moes opdiep en feestelik saamstel. Die gemeentes waar hy self was, het voorrang gekry. Port Nolloth ontvang in 1962 'n ongepubliseerde manuskrip oor sy 25-jarige bestaan. Philadelphia word op datum by sy 100-jarige fees in 1963 gebring. Dieselfde jaar kom De Aar se 50-jarige verlede herdenk met die simboliese titel: "Kerktoring teen die treinspoor." Tuis moes hy sy siek eggenote versorg en sien hoe haar kragte afneem totdat sy in 1964 oorlede is.

Met sy werk het hy aangegaan: In 1965 verhaal hy van nog een, Citrusdal, "Ons Kerk in Bo-Olifantsrivier, 1916–1966". Hy het 'n bekende geskiedskrywer geword. Sy dienste was in aanvraag. Hy het gedien in die Raad van die Genealogiese Genootskap van Suid-Afrika. Aan die "Suid-Afrikaanse Biografiese Woordeboek" het hy meegewerk. Vir die "Standard Encyclopaedia of Southern Africa" het hy bydraes gelewer. Sy werk het erkenning geniet en hy is as fakulteitslid van die Suid-Afrikaanse Akademie vir Wetenskap en Kuns benoem.

Ds. Smit is reeds in 1966 weer getroud, met Anna Elisie van der Merwe, gebore De Villiers, wat hom tot die einde bygestaan het, 'n eertydse verpleegster. Jaar na jaar het sy publikasies die geskiedenis van nog gemeentes te boek gestel: Kuruman, 1966; Uitenhage, 1967. Toe kom nog 'n vererende opdrag: Om die dienswerk van die Bybelgenootskap in Suid-Afrika na 150 jaar te beskrywe. In 1976 was dit gereed en dra die titel "God het laat groei". In dieselfde jaar was 'n manuskrip gereed om die geskiedenis van Beaufort-Wes aan te vul. Dit is egter nie uitgegee nie. Die volgende jaar het "Ligglans oor die Berge" die gemeente en gemeenskap van Barkly-Oos se verlede bewaar. Daarin is 'n kort lewenskets van die skrywer opgeneem. Toe het hy al "nie minder as 18 gemeentes se gedenkboeke geskrywe nie".

In 1974 tree ds. Smit ná 15 jaar af as argivaris. In 'n waardering wat 'n ander uitstaande kerkhistorikus, prof. T. N. Hanekom, opgestel en wat die sinode in 1975 aanvaar het, word onder meer geboekstaaf: "Die arbeid van ds. Smit is gekenmerk deur sy deeglikheid en algehele toewyding aan sy taak. Sy nougesette dissipline altyd toegespits op die veilige bewaring van dokumente; sy groot ywer vir die versameling van gemeentelike argiefstukke; dagboeke, kerkhistoriese dokumente selfs uit Midde-Afrika; sy optrede as die sentrale figuur in die Algemene Argiefkommissie; sy bereidwillige en deskundige hulp en advies aan alle navorsers, met name aan ons studente in die Kerkgeskiedenis — dit alles het die Kaapse Kerkargief tot voorbeeld gemaak." Niemand was onseker wat hy voorts sou doen nie. "Kies vir jouself vroeg in jou lewe een of ander nuttige stokperdjie wat jou ná jou aftrede nuttig en selfs produktief kan besig hou."

Ná sy aftrede skryf ds. Smit: "Vroeg in my bediening het ek so 'n stokperdjie ter hand geneem — historiese navorsing en skryfwerk — wat ek al die jare naas my gewone beroepswerk in my vrye tyd beoefen het. Met die gevolg dat toe ek moes aftree, ek eenvoudig aangegaan het met navorsing en skryfwerk; sonder enige noemenswaardige aanpassingsprobleme."

Gemeente ná gemeente het nog voordeel uit hierdie nuttige stokperdjie getrek: Noorder-Paarl, 1875–1975. Durbanville, 1826–1976. Britstown, 1877–1977. Prieska, 1878–1978. En die sendinggemeente Goudini te Rawsonville.





</doc>
<doc id="76868" url="https://af.wikipedia.org/wiki?curid=76868" title="Vlag van die Marshalleilande">
Vlag van die Marshalleilande

Die nasionale vlag van die Marshalleilande is op 1 Mei 1979 in gebruik geneem. Die vlag vertoon ’n blou agtergrond met ’n 24-puntige wit ster in die skildhoek en twee diagonale bane in oranje en wit van onder aan die vlagpaalkant al breërwordend na bo aan die wapperkant.

Die oranje en wit bane simboliseer saam die ewenaar met die ster wat die ligging van die eilandgroep net bo die ewenaar voorstel. Afsonderlik stel die oranje baan die Ratak-ketting (sonsopkoms) en die wit baan die Ralik-ketting (sonsondergang) voor; trouens die gekombineerde oranje en wit baan kan as ’n sonstraal ook gesien word.

Die 24 punte van die ster stel die 24 kiesafdelings van die Marshalleilande voor. Die vier groot strale stel die vier grootste deelgebiede, nl. Majuro, Ebeye, Jaluit en Wotje voor. Dit simboliseer ook die Christelike kruisbeeld, tesame met die res van die ster.

Tussen 1965 en 1979 het die Marshalleilande onder die Trustgebied van die Pasifiese Eilande geval en is die vlag van die trusgebied op die eilandgroep vertoon. Die trustgebied is deur die Verenigde Nasies ingestel terwyl die Verenigde State die bestuur daarvan behartig het. Die vlag van die trusgebied was ligblou met ses wit sterre en was gebaseer op die vlag van die Verenigde Nasies. Die sterre het die Marshalleilande, Palau, die Noordelike Mariana-eilande en die drie onderdele van Mikronesië verteenwoordig. Die huidige vlag van Mikronesië is gebaseer op die vlag van die trustgebied.



</doc>
<doc id="76875" url="https://af.wikipedia.org/wiki?curid=76875" title="Makpou">
Makpou

Die Makpou ("Pavo cristatus") is 'n voël wat wild geword het en word grotendeels op Robbeneiland gevind en ook in sommige voorstedelike gebiede. Die voël is 90 – 120 cm groot (220 cm insluitende sleep) en weeg 2.8 - 6 kg. In Engels staan die voël bekend as die "Common peafowl".




</doc>
<doc id="76877" url="https://af.wikipedia.org/wiki?curid=76877" title="Touba">
Touba

Touba is 'n stad in Senegal met 'n bevolking van 529 176. Die stad is in 1887 deur Aamadu Bàmba gestig en is 194 km oos van die hoofstad Dakar geleë.


</doc>
<doc id="76878" url="https://af.wikipedia.org/wiki?curid=76878" title="San Pedro Sula">
San Pedro Sula

San Pedro Sula is 'n stad in die noordweste van Honduras met 'n bevolking van 1 073 824. Die stad is op 27 Junie 1536 deur Spanjaarde onder Pedro de Alvarado gestig. San Pedro Sula is die tweede grootste stad ná die hoofstad Tegucigalpa.


</doc>
<doc id="76879" url="https://af.wikipedia.org/wiki?curid=76879" title="La Ceiba">
La Ceiba

La Ceiba is 'n stad in die noorde van Honduras met 'n bevolking van 174 006. Die stad is op 23 Augustus 1877 gestig en is aan die kus van die Karibiese See geleë.


</doc>
<doc id="76884" url="https://af.wikipedia.org/wiki?curid=76884" title="Bergpatrys">
Bergpatrys

Die bergpatrys ("Scleroptila africanus") is 'n endemiese, algemene standvoël en kom slegs in die Wes- en Oos-Kaap-berge en Drakensberg voor. Die voël is 30 – 33 cm groot en weeg 370 - 520 gram en kom in groepe van 3 - 8 voor. In Engels staan die voël bekend as "grey-winged francolin".




</doc>
<doc id="76899" url="https://af.wikipedia.org/wiki?curid=76899" title="Klankgreep">
Klankgreep

Daar is 'n verskil tussen lettergrepe en klankgrepe. Klankgrepe het te doen met klanke van verdeelbare woorde wat saam in een asem gespreek word. Die klankgreepverdeling van hartjie is har-kie en die lettergreepverdeling van hartjie is har-tjie. Klankgrepe hou dus verband met hoe jy die klanke spreek, instede van hoe jy dit spel.


</doc>
<doc id="76903" url="https://af.wikipedia.org/wiki?curid=76903" title="Bospatrys">
Bospatrys

Die Bospatrys ("Dendroperdix sephaena") is 'n algemene standvoël en kom in noord Namibië, noord en oos Botswana, Zimbabwe, Mosambiek, Noordwes, Limpopo en Mpumalanga voor. Die voël is 30 – 35 cm groot en weeg 240 - 460 gram. Hulle leef in beboste savanne en boomvelde. In Engels staan die voël bekend as "Crested Francolin".




</doc>
<doc id="76911" url="https://af.wikipedia.org/wiki?curid=76911" title="Oruro">
Oruro

Oruro is 'n stad in Bolivië‎ met 'n bevolking van 240 966. Die stad is op 1 November 1606 deur Spanjaarde onder Don Manuel Castro de Padilla gestig.


</doc>
<doc id="76912" url="https://af.wikipedia.org/wiki?curid=76912" title="Tarija">
Tarija

Tarija is 'n stad in Bolivië‎ met 'n bevolking van 234 442. Die stad is op 4 Julie 1574 deur Spanjaarde gestig.


</doc>
<doc id="76913" url="https://af.wikipedia.org/wiki?curid=76913" title="Potosí">
Potosí

Potosí is 'n stad in Bolivië‎ met 'n bevolking van 240 966. Die stad is op 1 April 1545 deur Spanjaarde gestig en is in 1987 deur UNESCO as wêrelderfenisgebied gelys.



</doc>
<doc id="76914" url="https://af.wikipedia.org/wiki?curid=76914" title="Sacaba">
Sacaba

Sacaba is 'n stad in Bolivië‎ met 'n bevolking van 107 628. Dit is op 29 Junie 1761 deur Spanjaarde gestig.


</doc>
<doc id="76915" url="https://af.wikipedia.org/wiki?curid=76915" title="Montero">
Montero

Montero is 'n stad in Bolivië‎ met 'n bevolking van 109 503.


</doc>
<doc id="76916" url="https://af.wikipedia.org/wiki?curid=76916" title="Trinidad, Bolivië">
Trinidad, Bolivië

Trinidad, amptelik "La Santisima Trinidad", is 'n stad in Bolivië met 'n bevolking van 101 293.


</doc>
<doc id="76917" url="https://af.wikipedia.org/wiki?curid=76917" title="Birr">
Birr

Die Birr is die amptelike geldeenheid van Ethiopië.


Voor 1976 was die Engelse vertaling van birr "dollar" gewees, maar deesdae staan dit amptelik as birr in Engels en ander tale bekend.

In 1931 het die Keiser van Ethiopië, Haile Selassie, formeel versoek dat die internasionale gemeenskap die naam Ethiopië gebruik (toe reeds intern so bekend vir ten minste 1600 jaar) in plaas van Abessinië, en die Bank van Abessinië het toe ook die Bank van Ethiopië geword. Dus kan die voor-1931 geldeenheid beskou word as die Abessiniese birr en die na-1931 geldeenheid die Ethiopiese birr, maar dit is steeds dieselfde land en dieselfde munt.

In 2008 was daar 186 miljard birr (VS$ 14,7 miljard of €9,97 miljard) in sirkulasie gewees.

Banknote is in die onderstaande reekse deur die "National Bank of Ethiopia" uitgereik:



</doc>
<doc id="76918" url="https://af.wikipedia.org/wiki?curid=76918" title="Ugandese sjieling">
Ugandese sjieling

Die sjieling is die geldeenheid van Uganda. Munte in sirkulasie is: 10, 50, 100, 200 en 500 "sjielings". Die 10- en 50-shilling munte word egter nie algemeen gebruik nie. Die papiergeld is beskikbaar in 1000, 2000, 5000, 10000, 20000 en 50000 "sjielings".


</doc>
<doc id="76919" url="https://af.wikipedia.org/wiki?curid=76919" title="Djiboeti frank">
Djiboeti frank

Die frank is die geldeenheid van Djiboeti. Een "frank" is 'n honderd "centime". Munte in sirkulasie is: 1, 2, 5, 10, 20, 50, 100, 250 en 500 "kobo". Die papiergeld is beskikbaar in 1000, 2000, 5000 en 10000 "frank".


</doc>
<doc id="76920" url="https://af.wikipedia.org/wiki?curid=76920" title="Kongolese frank">
Kongolese frank

Die frank is die geldeenheid van Demokratiese Republiek van die Kongo. Een "frank" is 'n honderd "centime". Munte in sirkulasie is: 1, 5, 10, 20 en 50 "centime". Die papiergeld is beskikbaar in 1, 5, 10, 20, 50, 100, 200, 500, 1000, 5000, 10000 en 20000 "frank".


</doc>
<doc id="76921" url="https://af.wikipedia.org/wiki?curid=76921" title="Paʻanga">
Paʻanga

Die pa'anga is die geldeenheid van Tonga. Een "pa'anga" is 'n honderd "seniti". Munte in sirkulasie is: 1, 2, 5, 10, 20 en 50 "seniti". Die papiergeld is beskikbaar in 1, 2, 5, 10, 20, 50 en 100 "pa'anga".


</doc>
<doc id="76922" url="https://af.wikipedia.org/wiki?curid=76922" title="Erdenet">
Erdenet

Erdenet (Mongools: Эрдэнэт, ᠡᠷᠳᠡᠨᠢᠲᠦ) is 'n stad in die noorde van Mongolië met 'n bevolking van 83 379. Die stad is in 1974 gestig en is net suid van die grens met Rusland geleë.


</doc>
<doc id="76923" url="https://af.wikipedia.org/wiki?curid=76923" title="Darkhan">
Darkhan

Darkhan (Mongools: Дархан, ᠳᠠᠷᠬᠠᠨ) is 'n stad in die noorde van Mongolië met 'n bevolking van 74 738. Die stad is in Oktober 1961 gestig en is net suid van die grens met Rusland geleë.


</doc>
<doc id="76924" url="https://af.wikipedia.org/wiki?curid=76924" title="Rooivlerkpatrys">
Rooivlerkpatrys

Die rooivlerkpatrys ("Scleroptila levaillantii") is 'n algemene standvoël en kom in die Oos-Kaap en Drakensberg voor. Die voël is 33 – 38 cm groot en weeg 360 - 550 gram. Hulle leef in grasveld en landerye. In Engels staan die voël bekend as die "red-winged francolin".




</doc>
<doc id="76927" url="https://af.wikipedia.org/wiki?curid=76927" title="Vlag van Nauru">
Vlag van Nauru

Die nasionale vlag van Nauru is op 31 Januarie 1968 in gebruik geneem. Die vlag vertoon ’n blou agtergrond met ’n enkele dun geel horisontale baan in die middel en ’n twaalfpuntige wit ster onder die skildhoek.

Die vlag geen ’n aanduiding van die geografiese ligging van die eilandnasie. Die dun geel baan, wat 1/24ste van die breedte van die vlag is, stel die ewenaar voor. Die twaalfpuntige ster dui op die ligging van die eiland in die blou water van die Stille Oseaan, net suid van die ewenaar. Die skeiding van die vlag in twee gelyke dele dui op die verhaal dat die eerste inwoners skynbaar op twee rotse na die aarde gebring is. Die twaalf punte van die ster verteenwoordig die eiland se twaalf oorspronklike stamme. Die wit stel fosfaat voor waardeur die inwoners van die eiland rykdom verwerf het deur dit te ontgin.



</doc>
<doc id="76928" url="https://af.wikipedia.org/wiki?curid=76928" title="Vlag van Oos-Timor">
Vlag van Oos-Timor

Die nasionale vlag van Oos-Timor is op 20 Mei 2002 in gebruik geneem. Die vlag vertoon twee driehoeke teen die vlagpaalkant, ’n swart driehoek met ’n wit vyfpuntige ster in, op ’n geel driehoek wat wys in die rigting van die wapperkant, albei op ’n enkele rooi baan.

Volgens die Grondwet van die Demokratiese Republiek van Timor-Leste, stel die geel driehoek die “die tekens van kolonialisme in die geskiedenis van Oos-Timor” voor. Die swart driehoek stel “die verkramptheid wat oorkom moet word” voor; die rooi basis van die vlag stel die “nasionale vryheidstryd” voor; die ster, of “die lig wat leding gee”, is wit om vrede voor te stel.

’n Ander vlag vir Oos-Timor is voorgestel deur die verteenwoordigers van die Timorese politieke partye en organisasies gedurende die eerste Oos-Timorese Nasionale Konvensie wat in April 1998 in Portugal gehou is. Hierdie vlag was aanvanklik die vlag van die Conselho Nacional de Resistência Timorense ("Nasionale Raad van Oos-Timorese Weerstand"). As gevolg van CNRT se gewildheid is konsensus onder die deelnemers bereik en die Konvensie het hulle vlag as ’n tydelike vlag vir Oos-Timor aanvaar. Dit is vervang deur die vorige ontwerp van 1975 tot 2002.



</doc>
<doc id="76929" url="https://af.wikipedia.org/wiki?curid=76929" title="Laeveldpatrys">
Laeveldpatrys

Die Laeveldpatrys ("Scleroptila shelleyi") is 'n algemene standvoël en kom in die Oos-Kaap, KwaZulu-Natal, Mpumalanga, Limpopo, suid Mosambiek en noord Zimbabwe voor. Die voël is 30 – 36 cm groot en weeg 380 - 590 gram. Hulle leef in savanne en oop boomveld. In Engels staan die voël bekend as "Shelley's Francolin".




</doc>
<doc id="76933" url="https://af.wikipedia.org/wiki?curid=76933" title="Ligsnelheid">
Ligsnelheid

Die ligsnelheid, of spoed van lig, is 3 m·s of 299 792 458 meter per sekonde in 'n vakuum en word uitgedruk as "c". Wanneer lig deur 'n digter medium beweeg, byvoorbeeld glas of optiese vesel, verlaag die ligsnelheid en die verskynsel veroorsaak ligbreking of refraksie.

Tot die vroeë Moderne era was dit onbekend asof lig 'n snelheid het. Die algemene konsensus was dat lig, van een punt (die bron) - tot 'n ander punt terstond beweeg. Maar soos wat tegnologie en tegnieke ontwikkel het so ook het die bevestiging dat lig wel 'n snelheid het.

Die eerste wat bevestig het dat lig wel 'n snelheid het, was Ole Rømer, 'n Deense sterrekundige wat in die observatoire de Paris gewerk het op daardie stadium. Sy eksperiment is gebaseer op die verduistering van Io, die binneste maan van Jupiter. Rømer het begin met 'n demonstrasie van Grootteorde waarin hy demonstreer dat lig se snelheid so groot is dat dit die deursnee van Aarde kan beweeg in minder as 'n sekonde. 

Punt L op die diagram verteenwoordig die tweede Kwartếr van Jupiter - Wanneer die hoek tussen Jupiter en die Son (Gesien van Aarde) 90° is. Die eerste Kwarter was gebruik asgevolg van die wegbeweging van Jupiter deur Aarde - En sou dus 'n meer doeltreffende effek he. Rømer neem aan dat die waarnemer Io kan sien op die tweede kwarter (L), en die opkoming wat plaasvind na een omwenteling van Jupiter (Wanneer die Aarde op Punt K is. Die Diagram is nie op skaal), 42 ½ ure later is. Gedurend die tyd, beweeg die Aarde weg van Jupiter - in 'n afstand gelykstaande aan 210 van die Aarde se deursnee en word verteenwoordig deur LK. As lig met 'n snelheid van een Aards-Deursnee 'n sekond beweeg, sal dit 3½ minute duur om die afstand van LK te beweeg. En as die onveranderlike periode van Io se omwenteling om Jupiter as bewysstuk gebruik word - sal die tydsverskil tussen die waarneminge van L en die waarneming van K, verskil met die waarde van 3½ minute.



</doc>
<doc id="76935" url="https://af.wikipedia.org/wiki?curid=76935" title="Kalaharipatrys">
Kalaharipatrys

Die Kalaharipatrys ("Scleroptila levaillantoides") is 'n amper-endemiese, algemene standvoël en leef in grasveld en halfdorre savanne. Die voël is 32 – 35 cm groot en weeg 360 - 530 gram. In Engels staan die voël bekend as "Orange River francolin".




</doc>
<doc id="76941" url="https://af.wikipedia.org/wiki?curid=76941" title="Lys van poskodes in Suid-Afrika">
Lys van poskodes in Suid-Afrika



</doc>
<doc id="76943" url="https://af.wikipedia.org/wiki?curid=76943" title="HAPAG">
HAPAG

Die Hamburg-Amerikanische Packetfahrt-Actien-Gesellschaft (HAPAG, dikwels ook "Hamburg-Amerika Linie" of kort "Hapag" genoem) was die eerste aandele-redery in Hamburg, Duitsland wat op 27 Mei 1847 gestig is. 

Die destydse 33 aandeelhouers het Adolph Godeffroy, 'n Hamburgse reder, as besturende direkteur aangewys. "HAPAG" se doelwit was om 'n gereelde verbinding tussen Hamburg en Noord-Amerika met seilskepe onder die Hamburgse vlag aan te bied. Vanaf 1856 is stoomskepe op die Noord-Atlantiese roete gebruik.

"HAPAG" het hom van die begin af op die winsgewende vervoer van emigrante na Noord-Amerika toegespits, en danksy die massaemigrasie van honderdduisende Europeërs het "HAPAG" tot die wêreld se grootste redery gegroei. Sy netwerk het hawens dwarsoor die wêreld omspan. Aanvanklik was Bremen die belangrikste Duitse seehawe vir emigranteskepe. Hamburg het die verskeping van emigrante vanaf 1847 bevorder, en reeds dertien jaar later het dit volgens passasiersgetalle by Bremen verbygesteek. 'n Gemiddeld van 25 000 emigrante het jaarliks hul seereis na Noord-Amerika in die Hamburgse hawe begin. 

Ná 123 jaar as selfstandige redery het "HAPAG" op 1 September 1970 met die Bremense "Norddeutscher Lloyd" saamgesmelt om die nuwe aandelemaatskappy "Hapag-Lloyd AG" te vorm.


</doc>
<doc id="76950" url="https://af.wikipedia.org/wiki?curid=76950" title="Guillaume de Machaut">
Guillaume de Machaut

Guillaume de Machaut (1300-1377) was 'n middeleeuse Franse digter en komponis. Hy het meer as 400 gedigte, insluitend 235 ballades, 76 rondeaus, 39 virelais, 24 lais, 10 complaintes, en 7 chanson royales geskryf. Hy is in 1300 in Reims Frankryk gebore. Hy sterf in April 1377 as gevolg van 'n siekte.

Hy skryf driestemmige of vierstemmige polifone musiek in 'n isoritmiese styl.


</doc>
<doc id="76956" url="https://af.wikipedia.org/wiki?curid=76956" title="Vlag van Palau">
Vlag van Palau

Die nasionale vlag van Palau is op 1 Januarie 1981 in gebruik geneem. Die vlag vertoon ’n enkele ligblou baan met ’n geel skyf, horisontaal in die middel en effens nader aan die vlagpaalkant

Die eenvoudige ontwerp van die vlag weerspreek die diep mening wat daaraan toegeskryf word. Die verduideliking vir die kleure is diep gewortel in die geskiedenis en gebruike van die Palauaanse volk. Die ligblou veld, wat dikwels verkeerdelik gesê word dat dit op die Stille Oseaan dui, is in werklikheid ’n voorstelling van die oorgang van buitelandse oorheersing na selfregering. Die goue skyf wat effens langs die middel is na die vlagpaalkant, verteenwoordig die volmaan. Die Palauane beskou die volmaan as die optimale tyd vir menslike aktiwiteite. Op hierdie tyd van die maand word aktiwiteite soos visvang, saal, oes, die uitkerf van tradisionele kano’s en ander vieringe gehou. Die maan is ’n simbool van vrede, liefde en rustigheid.

Die middelpunt van die vlag lê op 7/16 van die breedte van die vlag en in die middel van die hoogte van die vlag. Die deursnee van die skyf is 6/16.

Die vlag van die Trustgebied van die Pasifiese Eilande saam met die vlae van die Verenigde Nasies en die Verenigde State is voorheen vir die vlag van Palau gebruik. ’n Japannese professor wat in internasionale betrekkinge studeer, beweer dat daar ’n verwantskap bestaan tussen die vlae van Palau en Japan. Volgens sy teorie is die motief van die maan ’n eerbetoon aan die “Opkomende Son-vlag” en beskryf dit die simbool van vriendskap tussen Palau en Japan.



</doc>
<doc id="76957" url="https://af.wikipedia.org/wiki?curid=76957" title="Asiatiese patrys">
Asiatiese patrys

Die Asiatiese patrys ("Alectoris chukar") is 'n uitheemse voël wat wild geword het op Robbeneiland na vrylating. Die populasie is ongeveer 300 groot. Die voël is 32 – 34 cm groot en weeg 380 - 580 gram. In Engels staan die voël bekend as "Chukar Partridge".




</doc>
<doc id="76960" url="https://af.wikipedia.org/wiki?curid=76960" title="Grootwaterhoender">
Grootwaterhoender

Die Grootwaterhoender ("Gallinula chloropus") is 'n algemene standvoël en kom in die grootste gedeelte van Suider-Afrika voor met uitsondering van oos Namibië en wes Botswana. Die voël is 30 – 36 cm groot en weeg 180 – 350 gram. Hulle leef in groepe saam by watermassas met randplantegroei. In Engels staan die voël bekend as "Common Moorhen".

Die voël lyk baie soos die Goughwaterhoender.





</doc>
<doc id="76964" url="https://af.wikipedia.org/wiki?curid=76964" title="Kleinwaterhoender">
Kleinwaterhoender

Die Kleinwaterhoender ("Gallinula angulata") is 'n gelokaliseerde algemene trekvoël en kom in die noordelike gedeelte van Suider-Afrika. Die voël is 22 – 26 cm groot en weeg 100 - 160 gram. In Engels staan die voël bekend as "Lesser Moorhen".




</doc>
<doc id="76966" url="https://af.wikipedia.org/wiki?curid=76966" title="Grootkoningriethaan">
Grootkoningriethaan

Die Grootkoningriethaan ("Porphyrio madagascariensis") is 'n algemene standvoël en leef in plat riete, vleie en oorstroomde grasveld. Die voël is 38 – 46 cm groot en weeg 500 - 700 gram. In Engels staan die voël bekend as "African Swamphen".




</doc>
<doc id="76969" url="https://af.wikipedia.org/wiki?curid=76969" title="NG gemeente Paterson">
NG gemeente Paterson

Die NG gemeente Paterson is 'n gemeente van die Nederduitse Gereformeerde Kerk in die Oos-Kaaplandse Sinode met sy setel op die gelyknamige dorp, 75 km oos van Grahamstad, 105 km suidwes van Somerset-Oos en 72 km noordoos van Port Elizabeth. Die gemeente het in 2013 135 belydende lidmate gehad en 35 dooplidmate. Dis geleë in 'n arbeidsintensiewe landbou-omgewing waarin toerisme 'n ál belangriker rol speel. Die vernaamste landboubedrywighede is vleis-, suiwel- en wildboerdery. Die Addo-olifant Nasionale Park en Shamwari-wildreservaat is binne die gemeentegrense geleë.

Die latere gemeente Paterson was oorspronklik deel van die uitgestrekte moedergemeente Uitenhage, waarvan Alexandria in 1854 afgestig is. Ten noorde word die gemeente deur die Suurberge beskerm, ten suide deur die see, terwyl die Boesmansrivier in die ooste en die Sondagsrivier in die weste hom verder insluit.

Vanuit die distrik Alexandria, destyds bekend as Uitenhage se Olifantshoekwyk, het die grootste geselskap Voortrekkers gegaan, naamlik 50 mans, 41 vroue, 167 kinders en 62 waens, met Carel Landman as aanvoerder, luidens 'n berig deur veldkornet C.V. Büchner in die "Graham's Town Journal" van Donderdag 2 Februarie 1837. Volgens oorlewing het hulle saamgekom en vanaf Kwaggasvlakte vertrek. Dit is 'n buurplaas van die dorpsgebied van Paterson en Kwaggasvlakte sou dus histories 'n beter benaming vir die gemeente en dorp gewees het. Die Paterson na wie die dorp toe wel genoem is, is John Paterson, 'n staatsman en handelsbaanbreker wat die eerste lid vir Port Elizabeth in die ou Kaapse Wetgewer was toe dié liggaam in 1854 opgerig word. Hy het ook die "Eastern Province Herald" help stig en in 1862 'n aandeel gehad in die totstandkoming van die Standard Bank.

Voor die gemeente se stigting is hier gereeld op die sogenaamde Kerkplaas buitekerk gehou, eers vanuit Uitenhage en later Alexandria. In 1882 het die Alexandria-kerkraad 'n deeglike kerksaal op De Bruinskraal, die latere Paterson, opgerig wat tot 1906 vir buitedienste en tot 1923 as kerkgebou gebruik is. Die gebou het later jare as kerksaal gedien. In die jaar 1906 het die Ring van Albanie die grenslyne vasgestel en 'n kerkraad benoem.

Die gemeente kon reeds sy eerste pastorie in 1907 in gebruik neem. Die kerkgebou, waarvan die hoeksteen deur prof. P.J.G. de Vos op 28 April 1923 gelê is, is ontwerp deur die vermaarde Afrikaanse argitek Wynand Louw. Dié gebou dien vandag (2017) nog sy oorspronklike doel. Van die gemeente se ontstaan tot omstreeks 1951 is 902 kinders gedoop en het 645 jong mense belydenis van geloof afgelê terwyl 281 pare in die huwelik bevestig is.

Die eerste predikant was ds. H.L. Webb, maar hy vertoef net van 1907 tot 1908 toe hy na die sendingveld van Masjonaland gaan. Daarna het agtereenvolgens di. J.H. Malan, D.F. Bosman, D. du P. Steyn, C. Grundlingh, G.I. Moolman, S. Murray en C.H. Kruger tot die middel van die 20ste eeu in die gemeente gestaan. Destyds is hulle bygestaan deur sowat 60 ouderlinge en diakens.

Saam met die kerkraad het onder meer die Vrouesendingbond 'n besonderse bydrae gelewer. Die plaaslike Xhosa-inwoners is van omstreeks 1930 deur evangeliste bearbei en goeie vordering is destyds ook in die Woodlands-wyk van die gemeente gemaak.





</doc>
<doc id="76971" url="https://af.wikipedia.org/wiki?curid=76971" title="NG gemeente Kareedouw">
NG gemeente Kareedouw

Die NG gemeente Kareedouw is 'n gemeente van die Nederduitse Gereformeerde Kerk in die Oos-Kaaplandse Sinode.

Die gemeente is op 17 Oktober 1905 deur 'n Ringsbesluit (waarskynlik die Ring van Uitenhage) tot 'n afsonderlike gemeente van die NG gemeente Humansdorp (gestig in 1848) afgestig van die begin van 1906 af. Die eerste kerkraadsvergadering is gehou op 7 Mei 1906 onder voorsitterskap van die konsulent, ds. J.D. Horak, leraar van die moedergemeente.

Op 11 Mei 1907 besluit die kerkraad om 'n kerk op Kareedouw van klip te laat bou. Ds. D.J. Pienaar van Uitenhage het die hoeksteen gelê. Die kerk, wat vandag nog in gebruik is, is op 14 Februarie 1909 ingewy. Die vergadering van die gekombineerde kerkraad beroep op 27 Junie 1907 prop. P.H.H. van Huyssteen teen 'n salaris van £250 per jaar met gratis losies. Hy neem die beroep aan en sy plegtige ordening en bevestiging vind plaas op 8 Februarie 1908.

Tydens sy 14-jarige arbeid was ds. Van Huyssteen die grondlegger van veel wat vir die gemeente heilsaam was. Deur sy inisiatief en ywer is 'n ambagskool in 1919 gestig. In 1943 is die ambagskool gesluit en die gebou as 'n losiesinrigting vir dogters van die hoërskool oorgeneem en die Van Huyssteen-tehuis gedoop. Mev. Van Huyssteen het die hoeksteen van die pastorie op 3 Junie 1911 gelê en in 1921 is die gemeente se kerksaal voltooi. Ds. Van Huyssteen se vrugbare bediening loop ten einde toe hy op 28 Februarie 1922 sy demissie ontvang en na Lindley in die Vrystaat vertrek.

Ds. P.F. Burger bearbei die gemeente van 1921 tot 1925 en word op 12 Februarie 1926 opgevolg deur ds. P.L. Louw, ook 'n digter. Hy het met sy organisasietalent, sy opgewektheid en vriendelikheid, sy heldere en pakkende evangeliebediening die gemeente so met moed besiel en aan hom gebind dat hulle hom gewillig gevolg het.




</doc>
<doc id="76972" url="https://af.wikipedia.org/wiki?curid=76972" title="Kleinkoningriethaan">
Kleinkoningriethaan

Die Kleinkoningriethaan ("Porphyrio alleni") is 'n gelokalisserde algemene standvoël en leef in oorstroomde grasveld. Die voël is 25 – 28 cm groot en weeg 110 - 165 gram. In Engels staan die voël bekend as "Allen's Gallinule".




</doc>
<doc id="76974" url="https://af.wikipedia.org/wiki?curid=76974" title="Swartriethaan">
Swartriethaan

Die swartriethaan ("Amaurornis flavirostra") is 'n algemene standvoël en leef in vleie met digte beskutting. Die voël is 18 – 22 cm groot en weeg 70 – 115 gram. In Engels staan die voël bekend as "Black Crake".




</doc>
<doc id="76976" url="https://af.wikipedia.org/wiki?curid=76976" title="Amerikaanse koningriethaan">
Amerikaanse koningriethaan

Die Amerikaanse koningriethaan ("Porphyrio martinicus") is 'n voël en swerwer uit die Amerikas en leef in plat riete. Die voël is 27 – 35 cm groot en weeg 120 - 300 gram. In Engels staan die voël bekend as "American (Purple) Gallinule".




</doc>
<doc id="76980" url="https://af.wikipedia.org/wiki?curid=76980" title="Afrikaanse riethaan">
Afrikaanse riethaan

Die Afrikaanse riethaan ("Crecopsis egregia") is 'n skaars tot algemene trekvoël en leef in vogtige grasvelde van seisoenale vloedvlaktes. Die voël is 19 – 23 cm groot en weeg 120 - 160 gram. In Engels staan die voël bekend as "African Crake".




</doc>
<doc id="76982" url="https://af.wikipedia.org/wiki?curid=76982" title="Kwartelkoning">
Kwartelkoning

Die Kwartelkoning ("Crex crex") is 'n skaars trekvoël wat leef in langgrasveld en oop savanne. Die voël kom slegs in die oostelike gedeelte van Suider-Afrika voor en sy status word aangegee as Kwesbaar. Die voël is 25 – 30 cm groot en weeg 130 - 200 gram. In Engels staan dit bekend as die "Corn crake".




</doc>
<doc id="76984" url="https://af.wikipedia.org/wiki?curid=76984" title="Kleinriethaan">
Kleinriethaan

Die Kleinriethaan ("Porzana pusilla") is 'n skaars tot algemene standvoël en leef nomadies in vleie, rietplate en oorstroomde grasveld. Die voël is 16 – 18 cm groot en weeg 30 - 45 gram. In Engels staan die voël bekend as "Baillon's Crake".




</doc>
<doc id="76986" url="https://af.wikipedia.org/wiki?curid=76986" title="Gevlekte riethaan">
Gevlekte riethaan

Die Gevlekte riethaan ("Porzana porzana") is 'n skaars trekvoël en leef in oorstroomde grasveld en watermassas. Die voël is 21 – 24 cm groot en weeg 70 - 130 gram. In Engels staan die voël bekend as "Spotted Crake".




</doc>
<doc id="76988" url="https://af.wikipedia.org/wiki?curid=76988" title="Gestreepte riethaan">
Gestreepte riethaan

Die Gestreepte riethaan ("Aenigmatolimnas marginalis") is 'n skaars trekvoël en leef in seisoenaal oorstroomde grasveld en vleie. Die voël is 18 – 22 cm groot en weeg 40 – 60 gram. In Engels staan die voël bekend as "Striped crake".




</doc>
<doc id="76990" url="https://af.wikipedia.org/wiki?curid=76990" title="Rooiborsvleikuiken">
Rooiborsvleikuiken

Die Rooiborsvleikuiken ("Sarothrura rufa") is 'n algemene standvoël en leef in digte riete en biesies om vleie en strome. Die voël kom nie voor in die droër gedeeltes van Suider-Afrika nie. Die voël is 15 – 17 cm groot en weeg 30 - 46 gram. In Engels staan die voël bekend as "Red-chested Flufftail".




</doc>
<doc id="76992" url="https://af.wikipedia.org/wiki?curid=76992" title="Streepborsvleikuiken">
Streepborsvleikuiken

Die Streepborsvleikuiken ("Sarothrura boehmi") is 'n skaars trekvoël en leef in welige, seisoenale oorstroomde grasveld. Die voël kom slegs voor in die Mashonalandplato in Zimbabwe. Die voël is 14 – 16 cm groot en weeg 25 - 40 gram. In Engels staan die voël bekend as "Streaky-breasted Flufftail".




</doc>
<doc id="76994" url="https://af.wikipedia.org/wiki?curid=76994" title="Gestreepte vleikuiken">
Gestreepte vleikuiken

Die Gestreepte vleikuiken ("Sarothrura affinis") is 'n gelokaliseerde, algemene standvoël en leef in berggrasveld en fynbos. Hulle kom voor aan die suid en suidoos van Suid-Afrika, Mpumalanga en die hooglande in Zimbabwe. Die voël is 14 – 15 cm groot en weeg 25 - 30 gram. In Engels staan die voël bekend as "Striped Flufftail".




</doc>
<doc id="76996" url="https://af.wikipedia.org/wiki?curid=76996" title="Gevlekte vleikuiken">
Gevlekte vleikuiken

Die Gevlekte vleikuiken ("Sarothrura elegans") is 'n gelokaliseerde, algemene standvoël en leef in digte woudonderbos, aangrensende struikveld en dig beboste tuine. Hulle kom voor aan die suid- en ooskus van Suid-Afrika, Mpumalanga en die hooglande in Zimbabwe. Die voël is 15 – 17 cm groot en weeg 40 - 60 gram. In Engels staan die voël bekend as "Buff-spotted Flufftail".




</doc>
<doc id="77000" url="https://af.wikipedia.org/wiki?curid=77000" title="Igor Strawinski">
Igor Strawinski

Igor Fjodorowitsj Strawinski (tradisionele Afrikaanse spelling; Duits: Igor Strawinski of Strawinsky; Frans: Igor Stravinsky, Strawinsky of Stravinski; Engels: Igor Stravinsky; Russies: Игорь Фёдорович Стравинский, getranslitereer: Igorʹ Fëdorovič Stravinskij; Russiese uitspraak: [ˌiɡərʲ ˌfʲjodɐrɐvʲɪtɕ strɐˈvʲinskʲɪj]; * 17 Junie (5 Junie volgens die Juliaanse kalender) 1882; † 6 April 1971) was 'n Russiese, later Franse en Amerikaanse komponis, pianis en dirigent. Hy word algemeen beskou as een van die belangrikste en invloedrykste komponiste van die 20ste eeu asook as een van die belangrikste verteenwoordigers van die Nuwe Musiek-styl.

Strawinski se loopbaan as komponis is deur sy verskeidenheid van musiekstyle gekenmerk. Hy het internasionale bekendheid met drie ballette verwerf wat hy in opdrag van die impresiario Sergei Diaghilef gekomponeer het en wat vir die eerste keer deur Diaghilev se balletgeselskap "Ballets Russes" in Parys opgevoer is: "L'oiseau de feu" ("Die Vuurvoël", 1910), "Pétrouchka" ("Petroesjka", 1911) en "Le Sacre du printemps" ("Die Lentewyding", 1913).

Die laasgenoemde ballet het die manier, waarop latere komponiste oor ritmiese struktuur gedink het, ingrypend verander en het aan Strawinski sy reputasie as musikale rewolusionêr besorg wat die grense van musikale ontwerp verskuif het. Sy "Russiese fase" is in die 1920's deur 'n periode opgevolg waartydens hy hom op neo-klassieke musiek toegespits het. Werke uit hierdie periode maak dikwels gebruik van tradisionele musiekvorme soos concerto grosso, fuga en simfonie en bring hulde aan die musiek van vroeëre meesters soos Johann Sebastian Bach en Pjotr Tsjaikofski.

In die 1950's het Strawinski seriële prosedure begin volg. Sy werke uit hierdie periode toon kenmerke van sommige van sy vroeëre komposisies: ritmiese energie, die konstruksie van uitgebreide melodiese ideeë uit enkele selle met twee of drie note en die klaarheid van vorme, instrumentasie en musikale uiting.

Volgens sy wens het Strawinski sy laaste rusplek op die Venesiaanse begraafeiland San Michele gevind, nie ver van Sergei Diaghilev se graf nie.

Na die Eerste Wêreldoorlog het Strawinski van Switserland na Frankryk verhuis, waar hy vir die volgende 20 jaar gewoon het en waartydens hy die Russiese kenmerke in sy musiek ten gunste van Neo-Klassisistiese elemente laat vaar het. So byvoorbeeld is die musiek van die ballet "Pulcinella" (1920) op werke van Pergolesi gebaseer, terwyl die "Symphonie de psaumes" ("Simfonie van Psalms"; 1930) heelwat kenmerke van die Gregoriaanse koorsang bevat. 

Sy laaste ballet vir Diaghilef se Ballet Russes, "ApolIon" "Musagète" (1928), toon ooreenkomste met Mozart. Die opera "Oedipus Rex" (na Sophokles se drama; 1928) is op 'n teks van Jean Cocteau gebaseer, maar in Latyns vertaal Strawinski het nou ook 'n bestaan as dirigent en konsertpianis gemaak, en 'n aantal werke uit hierdie tydperk het hy eintlik vir homself geskryf: 

Konsert vir klavier en blaasinstrumente (1924), Sonate vir klavier (1924), Serenade in A-majeur vir klavier (1925) en Konsert vir twee solo-klaviere (1935), wat hy saam met sy seun Soulima (geb. 1910) tydens konsertreise in Europa en Suid-Amerika (1936) uitgevoer het. Hy het gereeld deur Europa getoer, maar Noord-Amerika ook in 1925, 1935 en 1937 besoek.
In 1938 en 1939 het Strawinski se oudste dogter, sy vrou en sy moeder kort na mekaar gesterf, en met die uitbreek van die Tweede Wêreldoorlog in September 1939 het hy na die VSA verhuis en hom in 1940 met sy tweede vrou in Hollywood gevestig, waar hy vir meer as 25 jaar gebly het. 

Gedurende die oorlogsjare het Strawinski 'n paar simfoniese werke gekomponeer, en na die oorlog het hy 'n aantal van sy vroeë werke hersien. Tussen 1948 en 1951 het hy aan sy opera "The rake's progress", met 'n teks deur W.H. Auden en Chester Kallmann, gewerk. Die opera is deur William Hogarth se skildersiklus uit die 18e eeu geïnspireer. In 1948 het Strawinski 'n artistieke verbintenis begin met die dirigent Robert Craft (geb. 1923), wie se geesdrif vir die musiek van Webern, Schoenberg en Berg 'n nuwe fase in Strawinski se skeppingslewe ingelui het. 

Die "Canticum Sacrum" (1955) en die ballet "Agon" (1957) is deur sy eerste volkome seriële (gebaseer op notereekse) werke gevolg: "Threni" (1958), "Movements" (1959), "Variations" (1964) en "Requiem" "Canticles" (1966), wat net so ŉ belangrike deel van sy oeuvre as die meesterstukke uit sy vroeëre tydperk uitmaak. In 1962 het Strawinski en Craft 'n reeks konserte in Suid-Afrika gelei. Hoewel sy gesondheid geleidelik verswak het namate hy sy 90e lewensjaar genader het, was hy tot so laat as 1970 met transkripsies van Bach-werke besig. Strawinski is op 6 April 1971 in New York oorlede en is op die eiland San Michele in Venesië begrawe.

Strawinski se skeppingslewe het oor 'n tydperk van 60 jaar gestrek en oor die lang tyd is die oorspronklikheid en die krag van sy werke gehandhaaf. Hy het opeenvolgende geslagte musici verbyster met sy vermoë om sy musikale denke te verander en te vernuwe. 

Sy musiek het 'n kliniese klank; die orkes bestaan gewoonlik uit 'n betreklik klein groepie instrumente sodat musikale timbre nooit dig word nie maar selfs in die deurdringendste fortissimo gedetailleerd bly. Strawinski word allerweë as een van die voorste komponiste van die 20e eeu beskou.



</doc>
<doc id="77006" url="https://af.wikipedia.org/wiki?curid=77006" title="Kraanvoëlagtiges">
Kraanvoëlagtiges

Kraanvoëlagtiges ("Gruiformes") is 'n orde van voëls wat 'n heterogene versameling van voëls omvat, en waarskynlik nie 'n natuurlike groep vorm nie. Die groep staan ook soms bekend as die kraanvoëls, ralle en verwantes. Verskeie fossiele van die orde is al gevind, waarvan sekere families al uitgesterf het. Die oudste fossiele stam uit die vroeë Eoseen.




</doc>
<doc id="77009" url="https://af.wikipedia.org/wiki?curid=77009" title="Rallidae">
Rallidae

Die riethane, vleikuikens, water- en bleshoenders ("Rallidae") vorm 'n familie van voëls in die orde van kraanvoëlagtiges ("Gruiformes"). Hierdie familie omvat 131 spesies van moeras- en watervoëls.

Hierdie voëls is klein tot middelgroot en leef op die grond. Hulle het lang bene met tone en 'n kort stert wat dikwels regop gehou en op en af gewip word. Hulle kan goed swem en leef gewoonlik in vleie. Die meeste sal nie sommer opvlieg as hulle gesteur word nie. Van die spesies onderneem lang migrasies in die nag. Hulle is almal omnivore.

Die voëlfamilie van die ralle bestaan uit 'n groot aantal spesies wat met uitsondering van die poolgebiede oral ter wêreld in moerasse en langs water aangetref word. Oor die algemeen is dit sku, vaalkleurige voëls met lang tone wat van waterplante en klein waterdiere leef. 

Bekende verteenwoordigers in Suid-Afrika is onder meer waterhoenders, bleshoenders, vleikuikens en riethane. Die groot aantal land-en watervoëls wat tot die ralfamilie ("Rallidae") behoort, is goed by hul leefwyse in moerasse en langs water aangepas. Die pote is sterk en dra lang tone sodat die diere maklik in die sagte modder en oor waterplante kan loop. 

Hul liggame is sydelings afgeplat en die werwelkolom is baie beweeglik, wat meebring dat hulle soepel en vinnig deur die digte plantegroei kan beweeg. Die meeste spesies is vaalkleurig, maar talle het helderkleurige plaatjies op die voorkop, soos byvoorbeeld waterhoenders (genus "Gallinula"), die bleshoender ("Fulica cristata") en koningriethane (genus "Porphyrio"). 

Die bleshoender het ook nog twee knobbelrige rooi uitsteeksels op die voorkop wat in die broeityd baie opvallend is. Ralle is oor die algemeen grondlewend en het kort, stomp vlerke wat nie vir lang vlugte geskik is nie. Nog meer opmerklik is dat 'n paar spesies trekvoëls groot afstande aflê. Die gevlekte riethaan ("Porzana" "porzana") en die koringriethaan of kwartelkoning ("Crex crex") broei albei in Europa en Asië en trek in die herfs tot sover suid as Suid-Afrika. Die waterhoender en bleshoender is goeie swemmers wat na die water vlug wanneer gevaar dreig. 

Die landlewendes, wat bale sku is, kruip gewoonlik in die digte plantegroei weg. Ralneste is gewoonlik vlak kom metjies van biesies en riet wat met gras, varings en dies meer uitgevoer word. Die meeste spesies lê 3 tot 6 eiers wat gewoonlik vuilwit en gevlek is. Net vleikuikens (genus "Sarothrura") lê spierwit eiers. Die kuikens verlaat die nes onmiddellik en soek van die eerste dag af saam met hul ouers kos.





</doc>
<doc id="77011" url="https://af.wikipedia.org/wiki?curid=77011" title="Coraciiformes">
Coraciiformes

Coraciiformes is 'n orde van voëls wat 'n aantal families omvat, en nie noodwendig baie na mekaar lyk nie. Meeste van die spesies is kleurvolle sangvoëls soos die hoephoep, visvangers, byvreters en neushoringvoëls. Hulle het gewoonlik drie tone wat vorentoe wys (tone 3 & 4 is by hul basis aan mekaar geheg), hoewel een van hierdie by baie visvangers ontbreek.

Die orde omvat die volgende families:



</doc>
<doc id="77012" url="https://af.wikipedia.org/wiki?curid=77012" title="Vleikuikens">
Vleikuikens

Vleikuikens ("Sarothrura") is 'n genus van voëls uit die familie "Rallidae". Die genus omvat 9 spesies.




</doc>
<doc id="77015" url="https://af.wikipedia.org/wiki?curid=77015" title="Porzana">
Porzana

Porzana is 'n genus van voëls in die familie "Rallidae". Die genus omvat 14 spesies.




</doc>
<doc id="77017" url="https://af.wikipedia.org/wiki?curid=77017" title="Crex">
Crex

Crex is 'n genus voëls in die familie "Rallidae". Die genus omvat twee spesies.




</doc>
<doc id="77018" url="https://af.wikipedia.org/wiki?curid=77018" title="Porphyrio">
Porphyrio

Porphyrio is 'n genus van voëls in die familie "Rallidae". Die geslag omvat ses spesies.




</doc>
<doc id="77019" url="https://af.wikipedia.org/wiki?curid=77019" title="Amaurornis">
Amaurornis

Amaurornis is 'n genus van voëls in die familie "Rallidae". Die genus omvat 8 spesies.




</doc>
<doc id="77020" url="https://af.wikipedia.org/wiki?curid=77020" title="Gallinula">
Gallinula

Gallinula is 'n genus van voëls in die familie "Rallidae". Die genus omvat 7 spesies. Die uitgestorwe "Gallinula nesiotis nesiotis" word soms as 'n subspesie van Gallinula comeri beskou.




</doc>
<doc id="77021" url="https://af.wikipedia.org/wiki?curid=77021" title="Hoendervoëls">
Hoendervoëls

Hoenderagtiges (orde "Galliformes") kom natuurlik versprei oor die hele wêreld, met uitsondering van Nieu-Seeland en Antarktika, voor. Kenmerkend vir hoenderagtiges is hul kort stewige pote, waarmee hulle op die grond skrop op soek na kos. Hulle vlerke is kort en rond en hulle kan nie buitengewoon goed vlieg nie. Die vertering van hul oorwegend plantaardige voedsel word bevorder deur die aanwesigheid van klippies in die maag, wat die voëls saam met hulle kos oppik. 

Hulle het ook 'n krop waarin voedsel opgegaar word. Die orde van die hoenderagtiges (Galliformes) kan in sewe families onderverdeel word: Megapodiidae (grootpoothoenders), "Cracidae" (hokko's), "Phasianidae" (jagvoëls). "Opisthocomidae" (hoatsins), "Tetraonidae" (korhoenders), "Numidae" (tarentale) en "Meleagridae" (kalkoene). 

In Suider-Afrika is net patryse en kwartels van die familie Phasianidae (jagvoëls) en twee spesies van die Numidae (tarentale) inheems. Van die oorblywende vyf families wat oor die res van die wêreld versprei is, kom enkeles, vanweë hul besondere voorkoms, in sommige van Suid-Afrika se dieretuine voer. Gewone hoenders, wat huisdiere geword het, stam uit die "Phasianidae"-familie.

Die meeste hoenderagtiges verkies bosagtige gebiede as woonplek. Tog word hierdie voëls ook elders aangetref. Die pêrelhoender ("Acryllium vulturinum") leef in sekere dele van Afrika op die droë steppe. Sneeuhoenders ("Lagopus mutus") het hulle heeltemal aangepas om in die boomlose toendras en soortgelyke omgewings in die berge te leef. Hulle pote en tone is met vere bedek sodat hulle met gemak deur die sneeu kan loop. 

Hulle veredos is gedurende die winter amper heeltemal wit en vorm ŉ besonder goeie kamoeflage. Gedurende die kort somers is hulle vere bruin en gespikkeld om by die veranderde omgewing aan te pas. Die meeste hoenderagtiges bring die dag op die grond deur, waar hulle skrop en soek na kos. Saam met die kos pik hulle ook 'n aantal klippies op, wat help om die kos in die spiermaag fyn te maal. 

Daar is byna altyd 'n goed ontwikkelde krop aanwesig waarin kos gebêre kan word. Hulle kort, ronde vlerke is nie geskik vir lang vlugte nie. Die verspreidingsgebied van die meeste spesies is dan ook beperk. Woestyne en bergreekse vorm onoorkomelike versperrings. Met hulle kragtige pote kan hulle egter baie vinnig en ver loop. Die nes is gewoonlik 'n eenvoudige holte in die grond. Oombliklik nadat die eiers uitgebroei het, kan die kuikens reeds selfstandig hulle eie kos oppik. 'n Paar dae nadat hulle uit die dop is, ontwikkel die kuikens reeds slagpenne. 

Die vlerke van so 'n jong hoenderagtige is kleiner as die van volwasse voëls en het minder slagpenne. Baie kenmerkend is die klein, onvolledige stertjie. In teenstelling met die haan van die mak hoender, wat nie meer balts (‘n soort voorparingsdans) uitvoer nie, maak die meeste hoenderagtiges die henne uitgebreid die hof. Baie bekend is die balts van die korhoender ("Lyrurus tetrix") en die auerhoender ("Tetrao urogallus"). 

Die korhoender wat in Europa voorkom, is poligaam. In Maart versamel hierdie voëls op spesiale baltsplekke, waar die hane, met kop en keel orent, die omgewing inspekteer. Kort daarna begin hulle geluide maak wat klink soos 'n mes wat geslyp word. Hierna sprei hulle hul stertvere uit; die rooskleurige, vratagtige huidvlekke bokant hulle oë swel op, en hulle begin geluide maak wat weer heeltemal anders klink. Kort hierna begin die hane met mekaar veg totdat elkeen sy eie gebied afgebaken het. 

Wanneer ŉ hen daarna oor sy gebied vlieg, spring die haan op en af en pro beer om haar aandag te trek. Wanneer die hen buig, gee sy te kenne dat sy bereid is om te paar. Na die paring sonder die hen haar af om eiers te lê, terwyl die haan ander henne probeer aanlok. Grootpoothoenders het 'n baie spesiale manier om hul eiers uit te broei. Die hamerhoender of maleo ("Macrocephalon maleo") van die eiland Soelawesi trek gedurende die broeiseisoen na die strand en grawe daar 'n neskuil waarin sy haar eiers lê. 

Die hitte van die son broei die eiers uit. Boshane (genus "Alectura") bou broeiberge van blare en plantoorblyfsels wat tot 'n paar meter hoog kan word. Hulle skop ook gedurig die blare en plantreste op sodat genoeg water en suurstof die broeiberg kan binnedring. Die warmte wat daar tydens die verrottingsproses vrygestel word, broei die eiers uit. Die haan toets die temperatuur in die blareberg voortdurend met sy snawel. 

Die termometervoël ("Leipoa ocellata"), wat in die droë binneland van Australië voorkom, grawe eers 'n diep gat en maak sy broeiberg daarin. Wanneer dit reën en die materiaal in die gat deurweek is, bedek die voël dit met sand. Die materiaal begin dan met behulp van die klammigheid verrot. Die laag sand verhoed ook dat die blare in hierdie droë streek te gou uitdroog.

Behalwe in Nieu-Seeland, waar hulle deur die mens ingevoer word om te jag en vir verbruik, en op Antarktika, waar geen hoenderagtiges voorkom nie, is hierdie voëls oor byna die hele aarde versprei. In Asië kom die grootste verskeidenheid voor. Byna al die lede van die "Phasianidae familie" en die Bankivahoender ("Gallus gallu"s), wat die stamvader van die mak hoender ("Gallus domesticu"s) is, word hier aangetref, asook die pragtig gekleurde tragopane ("subfamilie Tragopaninae"), die Asiatiese bospatryse (genus "Arborophil"a), die gekuifde bospatrys of Maleisiese roelroel ("Rollulus roulroul") en die sierlike poufisante (genus "Polyplectron)". 

Die Bankivahoenders lewe nes die gewone plaashoenders in klein groepies. Die hane dra hulle baltsveredos nie die hele jaar deur soos die haan van die mak hoender nie, maar kry na ververing in die somer 'n sogenaamde rusveredos. In sommige dele van Afrika kom daar 'n nou verwante hoender voor, wat die gewone tarentaal ("Numida meleagris") genoem word. Hierdie hoender se veredos is donker met talle wit "pêrels". Baie van die sogenaamde veldhoenders ("subfamilie Perdicinae") soos die patryse ("genus Perdicin"i), kwartels (genus "Corturnicin"i) en tandhoenders (genus "Odontophorini") kom ook in Asië voor. 

Die Europese steenpatrys ("Alectoris graeca") is nou verwant aan die patryse van Asië. Die Japanse kwartel ("Coturnix coturnix japonic"a) word deesdae vanweë hul eiers en vleis op groot skaal geteel. Die Chinese dwergkwartel ("Exalfactoria chinensis") het 'n gewilde kouvoëltjie geword. Die sigeunervoël of hoatsin, ook soms die stinkvoël genoem van wee sy onaangename reuk, verskil baie van ander hoenderagtiges. Hierdie voël leef in die reënwoude van Suid-Amerika en eet blare wat in sy krop fyngemaal word. 

Hierdie krop is so groot dat daar skaars ruimte oor is vir stewige vliegspiere; hoatsins kan inderdaad nie goed vlieg nie. Jong hoatsins het nes die fossiele oervoël Archaeopteryx twee beweeglike naels aan elke vlerk. In teenstelling met die kuikens van ander hoenderagtiges, bly jong hoatsins lank in die nes, wat bo-oor water gebou word. As gevaar dreig, sal die jong hoatsin vinnig vlug, maar as dit nie moontlik is nie, val hy in die water en probeer homself al duikende red. Die gedrag is baie merkwaardig omdat die meeste hoenderagtiges niks van water hou nie.

Byna alle roofdiere hou van hoenderagtiges en ook die mens maak graag op hulle jag. Dit is dan ook die rede waarom so baie van die hoenderagtiges huisdiere geword het. Die grootste jagvoël wat deesdae in groot getalle geteel word, is die kalkoen ("Meleagris gallopavo)", wat uit Amerika kom. Die voel kom nog wild in enkele dele van Noord-Amerika voor. Die hane vorm afsonderlike groepe. In Oktober trek die voëls al lopend suidwaarts; hulle vlieg net as hulle 'n rivier moet oorsteek. 

Die rol wat die kalkoen in Noord-Amerika en die fisant in Eurasië speel, word in die tropiese dele van Amerika deur die hokko's vervul. Hulle is luidrugtige voëls wat hoog in die bome lewe. Hierdie voëls smaak baie lekker en daar is al geprobeer om hulle soos hoenders en kalkoene op groot skaal vir verbruik te teel. Hokko-telery is egter nie so winsgewend nie, omdat die voel bale stadig voortplant. Die hokko lê net twee of drie eiers per jaar; die kalkoen lewer jaarliks agt tot vyftien, terwyl die hoender byna sonder perke voortplant.





</doc>
<doc id="77023" url="https://af.wikipedia.org/wiki?curid=77023" title="Fisantagtiges">
Fisantagtiges

Die fisantagtiges of jagvoëls ("Phasianidae") is 'n familie van kleurryke voëls in die orde van hoendervoëls ("Galliformes"). Die familie omvat ongeveer 50 genera met 181 spesies. Dit sluit onder ander fisante, kalkoene, kwartels, patryse en poue in. In Suid-Afrika is net patryse en kwartels inheems, hoewel sommige van die groter patryse in Afrikaans die naam fisant dra. Jagvoëls is grondbewoners, maar kan ook goed vlieg. Uiterlik lyk hulle baie soos die gewone huishoender en die hane dra ook een of meer spore aan die pote. Die Suid-Afrikaanse verteenwoordigers is almal grondkleurig. Die patrys is standvoëls en die kwartels trekvoëls.

Spesies in die familie woon op die grond. Hulle kom in verskeie groottes voor, maar is oor die algemeen vetterig met relatief breë, kort vlerke. Baie het 'n spoor agter op hul bene. Mannetjies van die groter spesies is dikwels helderkleurig. Hulle vreet tipies sade, wat hulle met insekte en bessies aanvul.

Alle fisante, wat in 16 genera en sowat 50 spesies ingedeel word, is oorspronklik van Asië afkomstig en van daar reeds eeue gelede deur ander lande ingevoer. Die redes is dat fisante van die gewildste prooi vir sportjagters is en dat hulle weens hul kleurvolle vere en lang sterte ook gesogte siervoëls is. Die egte fisante wat in Suid-Afrika aangetref word, is ook oorspronklik ingevoer en word as huisdiere aangehou.

Fisante is baie groter as patryse en die opvallendste kenmerk is hul besonder lang sterte. Die stert van die manlike Reeve se fisant ("Syrmaticus reevesi"i) van Sentraal-Asië kan byvoorbeeld 1,6 m lank word. 'n Ander kenmerk van fisante is dat die hane se vere helderkleurig en bont is, terwyl die henne heelwat valer is. Die hane 'van sommige soorte het ook 'n wye kraag vere om die nek en 'n lang kuif op die kop. Fisante se vlerke is kort maar breed en die pote kort en sterk met 4 tone. By die hane kom een of twee spore voor. Die snawel van fisante lyk nes die van gewone hoenders maar is groter.

Fisante is grondbewoners, maar ook kragtige vlieërs, hoewel hulle wanneer gevaar dreig, eerder na skuiling op die grond sal soek as wegvlieg. Hulle kan vinnig en ver hardloop. Net soos hoenders soek fisante hul kos, wat uit graankorrels, sade, bessies, wurms en insekte bestaan, deur met hul pote in die grond te skrop. By sommige spesies versamel ’n haan 'n harem van vier of vyf henne om hom en hy sal hulle tydens paartyd tot die dood toe teen ander hane beskerm. By ander spesies kom die 2 geslagte slegs in pare voor. Die meeste fisante maak hut nes op die grond onder 'n bossie tussen gras of droë blare. Die aantal eiers wissel van 8 tot 15. Die hen broei alleen en die kuikens kom na sowat 'n maand uit.

Daar word sowat 20 verskillende inheemse patryse in Suider-Afrika aangetref, waarvan die oorgrote meerderheid tot die genus Francolinus behoort. Ses van die spesies word in die Afrikaanse omgangstaal fisante genoem, hoewel hulle geen ware fisante is nie maar slegs groter patryse. Een patrysspesie, die Chukarpatrys (Alectoris chukar), is ingevoer en kom by Tafelberg, in die omgewing van Villiersdorp, in Natal en op Robbeneiland vaar.

Patryse verskil uiterlik heelwat van ware fisante. Hulle is kleiner, het baie kort sterte en die liggaam is meer gerond en kompak. Die verekleed is baie dig en wanneer ’n patrys sit, kan sy vlerke skaars onderskei word. Patryse is oor die algemeen grondkleurig. Die kleurskakerings wissel van vaalgrys en grysbruin tot kastaiingbruin. Fyn wit strepies en grys of rooibruin kolle wek die indruk van 'n ogiesnet oor die verekleed. Die henne en hane tyk min of meer eenders. Die nekke is kort, die snawels gekram en die hane het spore aan die pote.

Die kleinste van alle Suider-Afrikaanse patryse is die swempie ("Francolinus coqui") van sowat 28 cm. Opvallende kenmerke van die voël is 'n roesgeel kop en nek en die wit keel van die wyfies wat met swart omsoom is. Die bergpatrys ("Francolinus africanus") is effens groter (33 cm) en kan maklik herken word aan die breë geel streep wat van die oog al langs die nek strek. Die enigste patrys met 'n opvallende kuifie is die bospatrys of bosveldpatrys ("Franeolinus sephaena"). Dit is egter net die hane wat hierdie kort kuif van grysbruin vere kan oplig.

Ander kenmerke van hierdie patrys is die duidelike wit streep bokant die oog en die witterige bors. Die grootste patrys wat wel 'n patrys genoem word, is die rooivlerkpatrys ("Francolinus levaillantii") wat gemiddeld 38 cm lank is. Die vlerke is nie regtig rooi soos die naam aandui nie, maar die slagvere het ligbruin punte. Die nek is langs die kante bruingeel met 'n swarterige kraag aan die onderkant van die nek. Die "fisante" wissel in lengte tussen 38 en 43 cm en almal behalwe die Natalse fisant ("Francolinus natalensis") kan herken word aan die kaal vel om die oë.

Die Natalse fisant het net 'n donkerbruin streep wat van die neusgat afwaarts loop. Die kalaharifisant ("Francolinus adspersus"), wat ook die rooibekfisant genoem word, is vaalbruin met 'n donkerpers snawel. Die rooikeelfisant ("Pternistis afer") kan maklik aan die kaal rooi keel herken word. Hy moet egter nie met die bosveldfisant ("Pternistis swainsonii") wat ook 'n rooi keel het, verwar word nie. Die bosveldfisant het nie fyn wit strepies op die pens nie en is oor die algemeen effens groter as die rooikeelfisant.

Die grootste "fisant" is die Kaapse fisant ("Francolinus capensis"), wat soms tot 43 cm lank word. Dit is oor die algemeen donkerbruin met wit strepies op die pens. Uitsonderlik van hierdie voëls is dat bale ou henne soms spore het. 'n Skaars spesie is die Hartlaub-fisant ("Francolinus hartlaubi") en word net in die suide van Angola en die noorde van Namibië aangetref. Dit is 'n klein, geelbruin voer.

Patryse kom oor die grootste deel van Suider-Afrika voor. In die sentrale en noordelike dele word die swempiepatrys, die bosveldpatrys, die kalaharifisant en die Vrystaatse patrys ("Franeolinus levaillantoide"s) aangetref. Die bergpatrys, die rooivlerkpatrys, die Kaapse fisant en die rooikeelfisant word meestal in die suidelike of suidoostelike dele aangetref, terwyl die Natalse fisant en die laeveldpatrys (Francolinus shelleyi) feitlik net in die oostelike dele voorkom.

Die meeste spesies verkies die oop bosveld of droë beboste gebiede, maar die bosveldpatrys word net in digte bosse aangetref, die bergpatrys net in bergagtige gebiede en die Natalse fisant en die rooikeelfisant in digte plantegroei. Patryse vreet knolle, sade, insekte en larwes wat hulle uit die grand skrop. Die meeste soorte kom in familiegroepe of groter of kleiner swerms voor. Net die bosveld- en die rooikeelfisant word soms alleen aangetref. Kenmerkend is die manier waarop gevaar benader word.

Die meeste soort sal eers doodstil in die gras sit en op die laaste oomblik opvlieg. Wanneer ’n swerm bergpatryse opgejaag word, vlieg hulle nie almal gelyk nie, maar die een na die ander vlieg op. Sommige soorte vlieg ook net 'n kort entjie en gaan sit dan weer in die gras, terwyl die fisante oor die algemeen traag is om op te vlieg. As hulle dit wel doen, soek hulle meestal in bome skuiling. Patryse is baie lawaaierig. Die meeste soorte roep veral rondom sonop en sononder, maar die swempie kan die hele dag deur gehoor word. Die nes is 'n vlak holte in die sand onder 'n bossie of tussen gras. Sommige patryse voer die nes met grashalmpies uit, terwyl ander die eiers bloot in die sand lê. Die broeityd varieer van streek tot streek en die getal eiers wissel gewoonlik tussen vier en nege. Sommige eiers is wit of roomkleurig met 'n pienkerige skynsel, terwyl ander ligbruin is en dikwels donker vlekke het.

Kwartels is die kleinste verteenwoordigers van die familie "Phasianida"e. In Suider-Afrika word 3 spesies aangetref, naamlik die gewone of Afrikaanse kwartel ("Coturnix coturnix"), die bontkwartel ("Coturnix delegorguei") en die baie skaars bloukwartel ("Coturnix adansonii"). Die gewone kwartel word ook elders in Afrika, Europa en Asië aangetref.

Kwartels lyk soos klein patryse. Die gewone kwartel en die bontkwartel word gemiddeld 18 cm lank en die bloukwartel sowat 15 cm. Die bontkwartel is oorwegend donkerbruin met 'n duidelike wit streep bokant die oog en wit langs die keel. Die borsvere is bruinswart. Die wyfie het 'n wit ken en keel. Die gewone kwartel verskil nie veel van die bontkwartel nie, behalwe dat hy 'n geel streep op die kroon het en geen wit by die keel vertoon nie. Sy hoofkleur is ook effens ligter as die van die bontkwartel. Die bloukwartel het sy naam te danke aan die grysblouerige borsvere. Daarby kan hy ook maklik aan die duidelike swart en wit keel en die wit beffie, wat met swart omsoom is, herken word.

Kwartels is baie rustelose diere wat op 'n dag iewers hul opwagting maak en 'n paar weke later weer verdwyn. Oor die algemeen verkies hulle die droër grasveldstreke. Hul voedsel bestaan hoofsaaklik uit sade, insekte en jong lote. Die bekendste eienskap van hierdie voëls, wat nog baie in Suid-Afrika gejag word, is hul manier om doodstil in die gras te sit tot indringers feitlik op hulle is en dan wegvlieg. Om hierdie rede word kwartels gewoonlik net gesien wanneer hulle vlak voor die mens se voete uit die gras opvlieg. Die neste en broeigedrag stem grootliks ooreen met die van patryse.






</doc>
<doc id="77026" url="https://af.wikipedia.org/wiki?curid=77026" title="Francolinus">
Francolinus

Francolinus is 'n genus van voëls in die familie van fisantagtiges (Phasianidae). Die genus omvat ongeveer 40 spesies. Voëls in die genus kan nie vlieg nie en voed op insekte, plantmateriaal en sade. Die meeste spesies het 'n krom boonste bek, stert met veertien vere en in baie spesies het die mannetjies spore op die hakke.




</doc>
<doc id="77028" url="https://af.wikipedia.org/wiki?curid=77028" title="Perdicinae">
Perdicinae

Perdicinae is 'n subfamilie van voëls in die familie van Fisantagtiges ("Phasianidae"). Hulle is medium-grootte voëls wat inheems aan Europa, Asië, Afrika en die Midde-Ooste is. Hulle migreer nie, maak op die grond nes en vreet sade.




</doc>
<doc id="77032" url="https://af.wikipedia.org/wiki?curid=77032" title="Tarentale">
Tarentale

Tarentale ("Numididae") is 'n familie van hoenderagtige voëls. Die familie omvat 6 spesies. Tarentale kom inheems in die droë gebiede van Afrika voor. Hulle het kaal koppe met lelle en wit kolletjies op die vere. In lande soos Indië word hulle vir vleis geteel. Die vleis het 'n effense wilde smaak.

Twee tarentaalsoorte kom in Suid-Afrika voor, naamlik die gewone tarentaal en die kuifkoptarentaal.

'n Tarentaal word ook soms, veral in geselstaal, poelpetaat, poelepetaat, poelepetater, koelmetat en poelmetaan genoem. Dit is afkomstig van die Franse woorde "poule" (hoender) en "pintade" (gespikkeld).

Hulle word dikwels as mak pluimvee aangehou ter wille van hulle smaaklike vleis. Hoewel tarentale baie soos fisante (familie "Phasianidae") lyk, is hulle groter; sommige kenners klassifiseer hulle nietemin onder dieselfde familie. Die meeste tarentale is grys met wit of blou kolletjies en kaal nekke. Die koppe kan wit, blou of rooi wees. 

Daar is egter spesies soos die swarttarentaal ("Agelestes niger") wat in Wes-Afrika voorkom en volkome swart is, terwyl die "Agelestes meleagrides" 'n wit bors het maar origens heeltemal swart is. Die "Acryllium" "vulturimum", wat in Oos-Afrika voorkom, is die grootste en kleurvolste spesie: hy het lang, witgestreepte nekvere en plek-plek blou en pers vlekke op die verekleed. Sommige tarentale het kuiwe van vere of harige stoppels en ander het 'n beenagtige helm, wat baie ten opsigte van kleur en vorm wissel. 

Tarentale wei gewoonlik in groot troppe, maar in die broeityd (van Oktober tot Maart in die Suidelike Halfrond) paar hulle gewoonlik af. Die wyfie lê gewoonlik 5 tot 10 eiers, wat na 'n maand uitbroei. Hulle slaap in bome, maar maak in ŉ beskutte plek op die grond nes. Hulle leef hoofsaaklik van insekte, wurms, knolle en sade en is nuttige diere vir saaiboere omdat hulle die landerye skoon hou van insekte. 

Daar is 2 inheemse spesies in Suid-Afrika, naamlik die gewone of horingkoptarentaal ("Numida meleagris") en die kuifkoptarentaal ("Guttera edouardi"). Eersgenoemde kom oor die hele land voor, maar die kuifkop word net in digte bosse langs riviere en in immergroen woude in die sentraal-oostelike en noordoostelike dele van Suider-Afrika aangetref.





</doc>
<doc id="77038" url="https://af.wikipedia.org/wiki?curid=77038" title="Polihierax">
Polihierax

Polihierax is 'n genus van voëls in die familie Falconidae in die orde van roofvoëls.
Die genus omvat twee spesies.




</doc>
<doc id="77047" url="https://af.wikipedia.org/wiki?curid=77047" title="Karakaras">
Karakaras

Karakaras is 'n groep valkagtiges ("Falconidae") wat op die Amerikaanse kontinent oorkom. Hulle is groot voëls, 40–60 cm lank met 'n spanwydte van ongeveer 130 cm, en het kaal gesigte met sterk snawels. Hulle is omnivore met lange pote wat in oop of half-oop gebiede lewe.

Die bekendste spesie is die kuifkarakara wat van die Verenigde State tot in Suid-Amerika voorkom. Op die Falkland-eilande leef die suidelikste soort: die donkerswart Falkland-karakara.




</doc>
<doc id="77051" url="https://af.wikipedia.org/wiki?curid=77051" title="Karakaras en valke">
Karakaras en valke

Karakaras en valke ("Falconidae") is tradisioneel as een van die families van die orde "Accipitriformes" beskou. Tans vorm hulle die enige familie in 'n eie orde, die Falconiformes. Die familie omvat ongeveer 60 spesies van daglewende roofvoëls.




</doc>
<doc id="77054" url="https://af.wikipedia.org/wiki?curid=77054" title="NG gemeente Rouxville">
NG gemeente Rouxville

Die NG gemeente Rouxville is 'n gemeente van die Nederduitse Gereformeerde Kerk in die Suidoos-Vrystaat binne die Ring van Smithfield, waarvan dit die vierde oudste gemeente is, naas Smithfield, Bethulie en Edenburg. Met sy stigting in 1870 was Rouxville die 14de gemeente in die Vrystaat en die 99ste in Suid-Afrika.

Tydens die tweede sitting van die Vrystaatse Volksraad, in Februarie 1865, is die president gemagtig om die vereiste stappe te doen om 'n dorp in die Vrystaat teenoor Aliwal-Noord aan die oorkant van die Oranjerivier in die Oostelike Provinsie te stig. Dit was veral as gevolg van die onreëlmatighede wat met die versending van pos uit die Kaap plaasgevind het. Die dorp is egter eers in November 1863 deur 'n komitee van die NG Kerk gestig. 

In 1862 was Smithfield en Aliwal-Noord al dorpe in die omgewing waar daar 'n kerk binne 100 myl was. Die gemeenskap het op kerklike gebied onder die NG gemeente Smithfield geval met ds. Piet Roux as leraar. Hy was die oupa aan moederskant van drie groot Afrikanerkultuurleiers: Mabel Jansen, opvoedkundige, skrywer, joernalis, kultuurleier, politikus en baanbreker in die bevordering van Afrikaans, dr. Samuel Henri Pellissier, die stigter van die Volkspelebeweging en prof. George Murray Pellissier, agtereenvolgens die predikant van NG gemeente Pietermaritzburg, Dundee, Carolina en later professor in die teologie aan die Universiteit van Pretoria se fakulteit teologie (afdeling B).

In 1863 is 'n komitee deur die kerkraad van Smithfield, wat self maar in 1848 gestig is as slegs die vierde gemeente in die Vrystaat, om 'n nuwe dorp tussen die Oranje en Caledonrivier te stig. Die lede van die komitee en dus ook die stigters van Rouxville en sy NG gemeente, was P.J.C. Swanepoel, P.C. Pelser, P.J. du Plooy en C.N. Zwaanepoel. 

Dié komitee het die plaas Zuurbult, sowat 2 100 ha, in die wyk Onder-Caldeon van Ernest Wepener vir £1 500 gekoop. J.M. Orpen het die plaas opgemeet en in erwe verdeel. Honderd erwe is verkoop om die geld te kry vir die bou van 'n kerk. Ds. Roux het aangebied om drie maande lank dienste in die gemeente Zuurbult waar te neem. Uit dankbaarheid teenoor die Smithfieldse leraar het die gemeente besluit om die dorp Rouxville te noem. Tien jaar lank het ds. Roux die gemeente as konsulent bedien totdat ds. Charles Morgan, indertyd die leraar van die NG gemeente Middelburg, Kaap, in 1873 die tweede beroep aanvaar het wat hom uitgebring is en as predikant hier bevestig is. Intussen is Rouxville in 1871 tot distrik verklaar. Die eerste landdros was P.J. Robertson en in 1872 is J.C. Reyneke as staatsonderwyser benoem.

Die eerste dienste is gehou op die plaas wat later as Oude Werf sou bekendstaan. Later is die ou kerk sonder sitplekke opgerig en moes elke aanbidder sy of haar eie stoel saambring. Die hoeksteen van die teenwoordige klipkerk is op 11 Julie 1879 deur ds. Morgan gelê. Die teksvers op die steen is Jesaja 28:16: "So sê die Here my God: Ek gaan in Sion 'n klip neersit, 'n uitgesoekte klip, 'n hoekklip wat fondament aan fondament sal sluit. Wie op My vertrou, hoef nie te vlug nie" (1983-vertaling). Nog in daardie jaar is ds. Morgan na Bloemfontein beroep en twee jaar sou die gemeente vakant bly tot die 28-jarige ds. Andries L. Albertyn, van die NG gemeente Steynsburg in die Noordoos-Kaap, die dertiende beroep aanvaar wat die kerkraad uitgebring het. Hy het die gemeente 23 jaar lank tot aan sy dood op 6 Mei 1906 getrou bedien. In 1893 is die gemeente Zastron onder ds. Albertyn se leiding afgestig. Dit was ook in 'n ander opsig vir Rouxville 'n belangrike jaar, want nadat die dorp 20 jaar lank dorpsbestuur gehad het, het hy in 1893 'n munisipaliteit gekry het met J.C. Chase as burgemeester.

Tydens die donker dae van die Anglo-Boereoorlog toe al die bewoners van Rouxville deur lord Roberts in Aliwal-Noord se konsentrasiekamp geplaas en die dorp 'n spookdorp geword het, het ds. Albertyn die kommando as veldprediker na die slagveld gevolg nadat die burgers met die uitbreek van die Tweede Vryheidsoorlog in 1899 onder genl. J.H. Olivier opgeroep is om op kommando te gaan. Ná die oorlog is op Rouxville onder sy leiding 'n Christelike Nasionale skool as protes teen die onderdrukking van die inwoners se taal en volksbestaan opgerig. Dit het die fondament van die onderwys in die Vrystaat geword wat aan die eise van die volk en Kerk beantwoord het. 

Agt maande ná ds. Albertyn se heengaan is ds. H.S.M. Botha bevestig en hy het die gemeente meer as 36 jaar deur die mees kritieke tyd in die Vrystaat se geskiedenis gestuur. Hy aanvaar sy emeritaat op 31 Augustus 1943, waarna ds. C.J. Perold, van Rossville, die beroep hierheen aanvaar. Hy word op 3 Februarie 1950 opgevolg deur ds. G.N.P. Cloete van die NG gemeente Keetmanshoop in Suidwes-Afrika.


Die Gereformeerde Kerk het nooit 'n gemeente op Rouxville gehad nie, maar wel in 1863 een op Bethulie gestig en in 1916 een op Zastron. Laasgenoemde het in 1998 net 12 belydende en vyf dooplidmate oorgehad en in 2002 onderskeidelik 16 en vyf, maar nietemin is die gemeente in 2004 ontbind. Sedertdien ressorteer Rouxville se Gereformeerdes saam met dié van Zastron onder die Gereformeerde kerk Aliwal-Noord aan die oorkant van die Oranjerivier in die Oos-Kaap.




</doc>
<doc id="77055" url="https://af.wikipedia.org/wiki?curid=77055" title="Langbeenkorhaan">
Langbeenkorhaan

Die Langbeenkorhaan ("Lissotis melanogaster") is 'n redelike algemene standvoël en leef in boomwêreld en hoë, oop grasveld. Hulle kom voor aan die ooskus van Suid-Afrika, sentraal Mosambiek en die noorde van Zimbabwe en Botswana. 

Die voël is 58 – 65 cm groot en weeg 1,1 - 2,7 kilogram. In Engels staan die voël bekend as "Black-bellied bustard".




</doc>
<doc id="77058" url="https://af.wikipedia.org/wiki?curid=77058" title="Lissotis">
Lissotis

Lissotis is 'n genus van voëls in die familie van wildepoue en korhane ("Otididae"). Die genus omvat twee spesies wat beide in Afrika voorkom.




</doc>
<doc id="77059" url="https://af.wikipedia.org/wiki?curid=77059" title="Ardeotis">
Ardeotis

Ardeotis is 'n genus van voëls in die familie van wildepoue en korhane ("Otididae"). Die genus omvat vier spesies.




</doc>
<doc id="77060" url="https://af.wikipedia.org/wiki?curid=77060" title="Neotis">
Neotis

Neotis is 'n genus van voëls in die familie van wildepoue en korhane ("Otididae"). Die genus omvat vier spesies.




</doc>
<doc id="77061" url="https://af.wikipedia.org/wiki?curid=77061" title="Afrotis">
Afrotis

Afrotis is 'n genus van voëls in die familie van wildepoue en korhane ("Otididae"). Die genus omvat twee spesies wat endemies tot suidelike Afrika is. Hierdie spesies word soms by die genus "Eupodotis" ingesluit.




</doc>
<doc id="77062" url="https://af.wikipedia.org/wiki?curid=77062" title="Boskorhaan">
Boskorhaan

Die Boskorhaan ("Lophotis ruficrista") is 'n amper-endemiese standvoël en leef in droë boomveld en halfwoestyngrasveld. Hulle kom voor in die noorde van Suid-Afrika, Botswana, die noorde van Namibië en suide van Zimbabwe. 

Die voël is 48 – 50 cm groot en weeg 400 - 900 gram. In Engels staan die voël bekend as "Red-crested korhaan".




</doc>
<doc id="77063" url="https://af.wikipedia.org/wiki?curid=77063" title="Lophotis">
Lophotis

Lophotis is 'n genus van voëls in die familie van wildepoue en korhane ("Otididae"). Die genus omvat drie spesies.




</doc>
<doc id="77071" url="https://af.wikipedia.org/wiki?curid=77071" title="Neoaves">
Neoaves

Die Neoaves is 'n klade van voëls waartoe byna alle voëlspesies behoort, behalwe eendvoëls (dit wil sê eende, swane en ganse), hoenders, en die loopvoëls (familie van die volstruis).

Die superorde "Neoaves" is 'n onderverdeling van "Neoganthae". Die ander superorde, die sustergroep van Neoaves, is Galloanserae, waaraan eende, swane, ganse en hoenders behoort. Die eerste opdeling binne die nou lewende voëls was die tussen die Paleognathae (die loopvoëls) en die Neognathae (die res van die nou lewende voëlspesies).

Klade volgens Hackett "et al." (2008).



</doc>
<doc id="77073" url="https://af.wikipedia.org/wiki?curid=77073" title="Pavee">
Pavee

Pavee of Irish Travellers (Iers: "an lucht siúil"), in Engels soms ook "Gypsies" genoem (alhoewel hulle nie met Roma verwar moet word nie, 'n etniese minderheidsgroep van Indiese afkoms in Europa), is 'n etniese groep van Ierse afkoms wat deur 'n tradisionele nomadiese leefstyl, eie tradisies en 'n eie etniese identiteit gekenmerk word.

Alhoewel die meeste Pavee Engelssprekend is, praat 'n minderheid ook Shelta, 'n mengtaal wat op Engels baseer, maar ook baie Iers-Keltiese komponente bevat. Kleiner groepe Pavee het hulle buite Ierland, hul land van oorsprong, gevestig, veral in die Verenigde Koninkryk en die Verenigde State. Die getal Pavee in die VSA word op sowat 10 000 beraam, waarvan 2 500 in een nedersetting, Murphy Village in die deelstaat Suid-Carolina, saamgetrek is. Hulle is nasate van Ierse immigrante wat hulle hoofsaaklik in die tydperk tussen 1845 en 1860 tydens die Groot Ierse Hongersnood in Noord-Amerika gevestig het.


</doc>
<doc id="77077" url="https://af.wikipedia.org/wiki?curid=77077" title="Florence Court">
Florence Court

Florence Court is 'n afgeleë 18de eeuse herehuis en landgoed agt myl suidwes van Enniskillen in die Noord-Ierse graafskap Fermanagh. Die herehuis is in 'n beboste landskap in die voetheuwels van die Cuilcagh-bergreeks geleë, naby die gelyknamige dorp, en word tans saam met die naburige Coole-kasteel deur die "National Trust" bestuur.

Florence Court was oorspronklik in besit van die Cole-familie, die latere grawe van Enniskillen, wat die herehuis in verskillende boufases laat oprig het. Die sentrale hoofgebou met drie verdiepings het vanaf 1750 ontstaan, terwyl die arkadevleuel later bygevoeg is. Die huis en landgoed is in 1953 deur die "National Trust" aangekoop, net vyf jaar voordat die boonste verdiepings deur 'n brand vernietig is. Die herehuis is intussen tot sy oorspronklike glorie gerestoureer, alhoewel enkele vertrekke tans nog nie vir die publiek toeganklik is nie. Florence Court staan veral bekend vir sy keurige rokoko-versierings en kosbare Ierse meubilering. Baie oorspronklike meubelstukke, wat vroeër verkoop is, is intussen herkoop.

'n Ommuurde tuin maak deel uit van die landgoed. Hier word plante uit die gematigde en halftropiese klimaatstreke vertoon, insluitende die bekende Florencecourt-taksusboom, terwyl besoekers ook 'n water-aangedrewe saagmeul, 'n yshuis, 'n fontein wat deur 'n natuurlike bron gevoed word. Die Larganess-rivier vloei deur die landgoed wat grotendeels uit weilande en bosse bestaan. Die laasgenoemde lewer die gewilde Ierse taksusboomhout ("Taxus baccata") op.


</doc>
<doc id="77078" url="https://af.wikipedia.org/wiki?curid=77078" title="Ostariophysi">
Ostariophysi

Ostariophysi is die tweede grootste superode van straalvinnige visse. Hierdie diverse groep bevat amper 8 000 spesies, omtrent 28% van die bekende visspesies en 68% van varswatervisse ter wêreld. Hulle kom op al die kontinente voor, met die uitsondering van Antarktika. Hulle het verskeie gemeenskaplike kenmerke, onder andere beskik almal oor 'n orgaan van Weber. Van die spesies in die groep is belangrik vir mense vir kos, sport, die akwarium-industrie en navorsing.

Die superorde word as volg geklassifiseer:



</doc>
<doc id="77080" url="https://af.wikipedia.org/wiki?curid=77080" title="Orgaan van Weber">
Orgaan van Weber

Die orgaan van Weber is 'n anatomiese struktuur wat die swemblaas van sommige visse met die middeloor verbind. Dit bevorder gehoor en kan gebruik word om druk en diepte waar te neem. Die vis se swemblaas verander van vorm soos die waterdruk toe- of afneem. Dit word dan na die sintuigselle in die vis se oor oorgedra.

Al die visse in die superorde Ostariophysi beskik oor 'n orgaan van Weber. Die orgaan is na die Duitse natuurkundige, Ernst Heinrich Weber (1795 – 1878) vernoem.


</doc>
<doc id="77081" url="https://af.wikipedia.org/wiki?curid=77081" title="Witvlerkkorhaan">
Witvlerkkorhaan

Die Witvlerkkorhaan ("Afrotis afraoides") is 'n endemiese, algemene standvoël wat voorkom oor sentraal Namibië, die hele Botswana en sentraal Suid-Afrika. Die voël leef in Karoograsveld en dorre savanne. Die voël is 48 tot 52 cm groot en weeg 520 tot 950 gram. In Engels staan die voël bekend as die "Northern Black Korhaan".




</doc>
<doc id="77083" url="https://af.wikipedia.org/wiki?curid=77083" title="Eupodotis">
Eupodotis

Eupodotis is 'n genus van voëls in die familie wildepoue en korhane ("Otididae"). Die genus omvat vyf spesies wat almal in Afrika voorkom. Spesies van die genera "Afrotis" en "Lophotis" word soms by die genus ingesluit; hoewel sekere bronne die Vaalkorhaan, Woestynkorhaan en "Eupodotis humilis" as 'n aparte genus "Heterotetrax" aandui.




</doc>
<doc id="77084" url="https://af.wikipedia.org/wiki?curid=77084" title="Woestynkorhaan">
Woestynkorhaan

Die woestynkorhaan ("Eupodotis rueppellii") is 'n voël wat aan die familie van wildepoue behoort. Dit is 'n amper-endemiese, algemene standvoël wat in die sentraal- en noordkus, asook onmiddellike binneland van Namibië voorkom.

Die voël is 50 tot 58 cm groot en weeg 1 tot 1.35 kilogram. Die nek en kop is grys met swart strepe op die keel (minder gemerk by wyfies), deur die oog, en aan die kante van die nek. Die wange is wit terwyl die liggaam sandbruin bo en wit onder is. Die bene is 'n sanderige geel-bruin.

In Engels staan die voël as "Rüppells's Korhaan" bekend. Die Engelse naam gedenk Eduard Rüppell, 'n 19de-eeuse ontdekkingsreisiger, versamelaar en dierkundige.





</doc>
<doc id="77087" url="https://af.wikipedia.org/wiki?curid=77087" title="Vaalkorhaan">
Vaalkorhaan

Die vaalkorhaan ("Eupodotis vigorsii") is 'n endemiese, gelokaliseerde, algemene standvoël wat in Suid-Namibië en die westelike gedeelte van Suid-Afrika voorkom. Die voël is 56 – 62 cm groot en weeg 1.1 – 2 kilogram. In Engels staan die voël bekend as die "Karoo Korhaan".





</doc>
<doc id="77089" url="https://af.wikipedia.org/wiki?curid=77089" title="Bloukorhaan">
Bloukorhaan

Die Bloukorhaan ("Eupodotis caerulescens") is 'n endemiese, gelokaliseerde, algemene standvoël wat voorkom in sentraal Vrystaat en Gauteng. Die voël leef in grasvelde. Die voël is 52 – 60 cm groot en weeg 1.2 - 1.6 kilogram. In Engels staan die voël bekend as "Blue Korhaan".





</doc>
<doc id="77091" url="https://af.wikipedia.org/wiki?curid=77091" title="Witpenskorhaan">
Witpenskorhaan

Die witpenskorhaan ("Eupodotis senegalensis") is 'n skaars standvoël wat voorkom in die Oos-Kaap, noordoos Vrystaat en Gauteng. Die voël leef in oop grasvelde en yl beboste savanne en verkies hoër gras soos die meeste korhane. Die voël is 52 – 60 cm groot en weeg 1.2 – 1.6 kilogram. In Engels staan die voël bekend as die "White-bellied Korhaan" of "White-bellied Bustard".

Vyf subspesies word erken:





</doc>
<doc id="77096" url="https://af.wikipedia.org/wiki?curid=77096" title="Grootskedebek">
Grootskedebek

Die grootskedebek ("Chionis albus") – ook bekend as die Amerikaanse peddie – is 'n seldsame voël en swerwer wat Suid-Afrika gewoonlik van April tot Junie besoek. Die voël broei in die Antarktiese Skiereiland. Die voël is 38 – 40 cm groot en weeg 500 – 780 gram. In Engels staan die voël as die "Greater Sheathbill" bekend.

Die voëls beroof pikkewyne van hul voedsel, soos kril en vis, en soms ook van hul eiers en kuikens. Verder vreet hulle aas, ontlasting (byvoorbeeld van olifantrobbe), lintwurms en ander ongewerwelde diere en, indien teenwoordig, selfs menslike afval.





</doc>
<doc id="77098" url="https://af.wikipedia.org/wiki?curid=77098" title="Rooivlerksprinkaanvoël">
Rooivlerksprinkaanvoël

Die Rooivlerksprinkaanvoël ("Glareola pratincola") is 'n gelokaliseerde, algemene standvoël en intra-Afrika trekvoël. Die voël is 24 – 25 cm groot en weeg 60 - 100 gram. In Engels staan die voël bekend as "Collared Pratincole".




</doc>
<doc id="77100" url="https://af.wikipedia.org/wiki?curid=77100" title="Vlag van Papoea-Nieu-Guinee">
Vlag van Papoea-Nieu-Guinee

Die nasionale vlag van Papoea-Nieu-Guinee is op 1 Julie 1971 in gebruik geneem. Die vlag vertoon ’n diagonale tweekleur in swart aan die vlagpaalkant met ’n Suiderkruismotief en rooi aan die wapperkant met ’n geel paradysvoëlmotief.

Swart en rooi is lank reeds tradisionele kleure van talle Papoea-Nieu-Guinese stamme. Die geel Raggia se paradysvoël in volle vlug stel vryheid en die geboorte van ’n onafhanklike nasie voor. Die vyf sterre stel die Alpha-, Beta-, Delta-, Gamma- en Epsilonsterre van die Suiderkruis voor. Die Suiderkruis op die vlag stel die land se geografiese posisie in die wêreld voor en dui ook op die land se bande met Australië wat ook die Suiderkruis op sy vlag het.

In die Duitse kolonie van Duits-Nieu-Guinee wat vandag die noorde van Papoea-Nieu-Guinee vorm, is die driekleur van die Duitse Ryk gebruik. In 1914 was daar planne vir ’n eie vlag vir die Duitse kolonie. Te wyte aan die Eerste Wêreldoorlog het dit egter nooit gebeur nie. Die vlag van 1884, wat deur die Duits-Nieu-Guinee Maatskappy gebruik is, was ’n eenvoudige wit veld met die Duitse vlag in die skildhoek en ’n swart heraldiese leeu wat ’n rooi fleur-de-lis in sy klou vashou. Die Papoeaanse bevolking het hierdie leeu as “bloedige bene” misverstaan.

Met die verlies van die kolonie aan Australië het die vlag van Australië die geldige simbool van die kolonie geword.

Die suidooste van Nieu-Guinee het in 1883 die kolonie van Brits-Nieu-Guinee geword. Die koloniale vlag was die standaard blou Britse vaandel met ’n wit skfyf op die wapperkant met ’n kroon in en die letters van die kolonie (TNG) in die skyf. Die gebied was ondergeskik aan Australië en die vlag is tot 1906 gebruik toe die gebied die Tarritorium Papoea geword het. Die vlag van die Territorium Papoea was soortgelyk aan dié van Brits-Nieu-Guinee, behalwe dat die woord “Papua” nou onder die kroon in die wit skyf gestaan het.

Die twee gebiede (Papoea en Nieu-Guinee) is in 1949 verenig tot Papoea-Nieu-Guinee maar was nog onder Australiese administrasie. Die vlag van Australië is in hierdie verenigde gebied gebruik.

Die eerste eie vlag in Papoea-Nieu-Guinee was bekend as ’n sportvlag en is sedert 1962 in sportkompetisies in Oseanië gebruik. Gedurende hierdie tyd is die vlag van Australië gebruik as die nasionale vlag. Die sportvlag was heldergroen met ’n geel en rooi paradysvoël aan die vlagpaalkant.

In 1964 is die verkryging van ’n eie nasionale vlag in die publiek bespreek. ’n Kommissie wat saamgestel is het voorkeur gegee aan ’n vertikale blou, geel en groen vlag met ’n wit Suiderkruis in die blou baan en ’n wit paradysvoël in die groen baan. Die kommissie het die land deurkruis met die voorstel maar die Amerikaanse ontwerp is nie goed ontvang nie




</doc>
<doc id="77107" url="https://af.wikipedia.org/wiki?curid=77107" title="Brandwag">
Brandwag

Brandwag (ook soms Brandwacht) is 'n nedersetting in die gebied van die Mosselbaai Plaaslike Munisipaliteit. Dit is geleë aan die R328-pad wat Hartenbos via Ruiterbos en die Robinsonpas met Oudtshoorn verbind. Brandwag is net noord van Hartenbos en net wes van die Geelbeksvlei.

In 1817 is aan A.G. van Kervel, die eerste landdros van George, hier 'n leningsplaas van slegs 209 vierkante roede (21 hektaar) toegeken. Mettertyd het dit tot 'n klein dorpie ontwikkel. In sy fleur het die gehug beskik oor 'n skool, weeshuis, winkel en poskantoor. Tans is daar in die dorpskern slegs enkele woonhuise en die kerkgebou en saal van die NG gemeente Brandwacht. 

In 1871 is daar begin met 'n wolwassery weens die onuitputlike bron van sagte water uit die Brandwagrivier. Wol uit Brandwag het hoë pryse in Londen behaal. Later jare is die was van wol na Groot-Brakrivier oorgeplaas. 

Tydens die Tweede Vryheidsoorlog het daar op 9 September 1901 'n skermutseling tussen Boere- en Britse magte hier plaasgevind. 'n Burger met die van Rhode het gesneuwel en lê in die plaaslike kerkhof begrawe.




</doc>
<doc id="77108" url="https://af.wikipedia.org/wiki?curid=77108" title="Nzheleledam">
Nzheleledam

Die Nzheleledam is 'n boogtipedam, geleë in die Nzhelelerivier noord van die Soutpansberg in Limpopoprovinsie, Suid-Afrika. Die dam het 'n bakmaat van 55,3 miljoen m agter 'n wal van 47 m. Die dam is in 1948 gebou vir besproeiing en die gevaarpotensiaal is as hoog aangeteken (3).



</doc>
<doc id="77114" url="https://af.wikipedia.org/wiki?curid=77114" title="Steltloperagtiges">
Steltloperagtiges

Steltloperagtiges ("Charadriiformes") is 'n diverse orde van klein tot medium-groot voëls. Die orde omvat ongeveer 350 spesies wat reg oord die wêreld voorkom. Meeste spesies leef naby water en eet invertebrate of ander klein diertjies. Nietemin is sommige pelagies (seevoëls), sommige woon in woestyne en 'n paar kom in digte woude voor.

Die orde word in die volgende families onderverdeel:



</doc>
<doc id="77115" url="https://af.wikipedia.org/wiki?curid=77115" title="Glareolidae">
Glareolidae

Glareolidae is 'n familie van voëls in die orde van steltloperagtiges ("Charadriiformes"). Die familie omvat 17 spesies.




</doc>
<doc id="77116" url="https://af.wikipedia.org/wiki?curid=77116" title="Cursorius">
Cursorius

Cursorius is 'n genus van voëls in die familie Glareolidae. Die genus omvat 5 spesies.

Voëls in die genus het lang bene, kort vlerke en lang skerp snawels wat afwaarts gekurf is. Hulle jag insekte deur van hulle sig gebruik te maak, wat hulle te voet agterna sit. Die wyfies lê 2-3 eiers op 'n slag op die grond.




</doc>
<doc id="77117" url="https://af.wikipedia.org/wiki?curid=77117" title="Glareola">
Glareola

Glareola is 'n genus van voëls in die orde Charadriiformes. Die genus omvat 7 spesies.




</doc>
<doc id="77118" url="https://af.wikipedia.org/wiki?curid=77118" title="Rhinoptilus">
Rhinoptilus

Rhinoptilus is 'n familie van voëls in die orde Charadriiformes. Die familie omvat 4 spesies.




</doc>
<doc id="77119" url="https://af.wikipedia.org/wiki?curid=77119" title="Chionididae">
Chionididae

Chionididae is 'n familie van voëls in die orde van steltloperagtiges ("Charadriiformes"). Die familie omvat een genus met 2 spesies.

Voëls in die familie broei op sub-antarktiese eilande en die Antarktiese Skiereiland. Die grootskedebek migreer in die suidelike winter na die Falkland-eilande en die kusgebiede van suidelike Suid-Amerika. Hulle is die enigste voëlfamilie wat endemies in die Antarktiese streek broei. Verder is hulle ook die enigste Antarktiese voëls sonder gewebde voete.




</doc>
<doc id="77126" url="https://af.wikipedia.org/wiki?curid=77126" title="Gymnothorax">
Gymnothorax

Gymnothorax is 'n genus van visse in die familie van bontpalings ("Muraenidae"). Die genus omvat 121 spesies.




</doc>
<doc id="77128" url="https://af.wikipedia.org/wiki?curid=77128" title="Echidna">
Echidna

Echidna is 'n genus in die familie van bontpalings ("Muraenidae").

Die genus omvat die volgende spesies:



</doc>
<doc id="77131" url="https://af.wikipedia.org/wiki?curid=77131" title="Henry Vollam Morton">
Henry Vollam Morton

Henry Canova Vollam (H. V.) Morton (* 26 Julie 1892, † 18 Junie 1979) was 'n joernalis en baanbrekende reisskrywer uit Lancashire, Engeland wat veral met sy boeke oor Londen, Engeland en die res van Groot-Brittanje, Europa, die Heilige Land en Suid-Afrika bekendheid verwerf het. As verslaggewer van die Britse dagblad "Daily Express" was hy in 1923 'n ooggetuie van Howard Carter se historiese opening van Toetankamen se graf in die Egiptiese Vallei van Konings.

Morton is in Ashton-under-Lyne, Lancashire as seun van Joseph Morton, 'n redakteur van die dagblad "Birmingham Mail", en Margaret Maclean Ewart gebore. Hy het sy skoolopleiding by die "King Edward's School" in Birmingham ontvang. 

Kort ná die Tweede Wêreldoorlog is Morton deur die Unie van Suid-Afrika se eerste minister, generaal Jan Christian Smuts, uitgenodig om - na aanleiding van sy suksesvolle "In Search of..."-reeks van reisverhale, ook 'n boek oor Suid-Afrika te skryf. Ná die publikasie van "In Search of South Africa" (1948) het Morton hom in Somerset-Wes naby Kaapstad gevestig en later Suid-Afrikaanse burgerskap aanvaar. Die statige herehuis in die Georgiaanse styl, wat Morton in 1948 in Somerset-Wes vir homself en sy vrou Violet laat bou het, is in 2013 vir R30 miljoen te koop aangebied en later in 'n luukse gastehuis omgeskep.

Morton, wat in 1979 in Kaapstad oorlede is, word onthou as die eerste moderne reisskrywer van die 20ste eeu. Sy reisverhale was dekades lank blitsverkopers wat wêreldwyd in hul miljoene verkoop het. Ondanks sy groot sukses was Morton 'n baie private mens wat al sy kennis en ervarings met lesers gedeel het, maar niks oor sy privaat lewe prysgegee het nie.

Morton se eerste vrou was Dorothy Vaughton (* 1887) met wie hy op 14 September 1915 getrou het. Hulle is later geskei. Op 4 Januarie 1934 het hy met Violet Mary Muskett, née Greig (* 1900) getrou wat hom oorleef het.

Ná voltooiing van sy skoolloopbaan is Morton in 1910 in die redaksie van die "Birmingham Gazette and Express" aangestel, 'n dagblad wat deur sy vader uitgegee is. Twee jaar later is hy tot adjunk-uitgewer bevorder. Morton het hom uiteindelik in Londen gevestig waar hy vir die grootste deel van sy Britse loopbaan gebly en vir 'n verskeidenheid nasionale dagblaaie en tydskrifte gewerk het. Aanvanklik was hy in die hoofstad as vryskut-verslaggewer vir die "Evening Standard" werksaam.

Gedurende die Groot Oorlog het hy in die "Warwickshire Yeomanry" gedien, 'n regiment van die Britse territoriale magte, maar was nie by gevegte betrokke nie. Ná die oorlog het hy sy loopbaan as joernalis in Londen hervat. Vanaf 1919 was hy vir die "Evening Standard" en vanaf 1921 vir die "Daily Express" werksaam. Sy rubriek oor die Londense lewe, wat in die laasgenoemde koerant verskyn het, het by lesers baie gewild geraak.

In 1923 het hy internasionale bekendheid verwerf met sy ooggetuie-verslae oor die opening van farao Toetankamen se graf. Alhoewel 'n joernalis van "The Times" oor die eksklusiewe regte vir die storie beskik het, het Morton daarin geslaag om self die historiese gebeurtenis te dek. Tussen 1931 en 1942 was Morton as "spesiale verslaggewer" vir die nuusblad "Daily Herald" werksaam.

In 1941 het hy verslag gedoen oor die historiese ontmoeting tussen Winston Churchill en president Roosevelt, 'n gebeurtenis waaroor hy later in sy boek "Atlantic Meeting" (1943) sou skryf.

Morton se eerste werk as reisskrywer, "The Heart of London" (1925), het uit sy gewilde rubrieke in die "Daily Express" voortgespruit. Nadat motorsport in die Verenigde Koninkryk al hoe meer gewild geraak het, het Morton in sy "Morris", 'n vroeë massavervaardigde motor, 'n lang motorreis deur Engeland onderneem. Sy reisverhaal, waarin hy 'n beskrywing van die Engelse lewe in die 1920's gee, het in 1927 as "In Search of England" verskyn. Die boek was 'n blitsverkoper wat van Morton een van die leidende reisskrywers van sy tyd gemaak het. Morton het vervolgens 'n hele reeks van boeke oor die verskillende streke van die Verenigde Koninkryk gepubliseer.

Met sy eerste buitelandse reisverhaal, "In the Steps of the Master", het Morton in 1934 selfs nog meer sukses behaal. "Die Meester", in wie se voetspore Morton gevolg het, was Jesus van Nasaret, en die streek waaroor hy geskryf het, die Heilige Land. Sy volgende werk, "In the Steps of St. Paul" (1936), het Turkye onder die Atatürk-bewind behandel.

In "Through the Lands of the Bible", wat in 1938 verskyn het, beskryf Morton sy reis deur Egipte, Palestina, Sirië en Irak en gee 'n boeiende insig in dié streek se destydse lewe. Uittreksels uit al drie werke is saamgestel vir die boek "Middle East", 'n gids vir soldate wat gedurende die Tweede Wêreldoorlog in die Midde-Ooste gestasioneer was.

Ná die oorlog het Morton sy aandag as reisskrywer aan Suid-Afrika gewy. In 1948 het sy boek "In Search of South Africa" verskyn. 'n Reeks werke oor Italië en Spanje het in die laat 1950's en vroeë 1960's gevolg. In "A Traveller in Italy" beskryf Morton reis deur Noord-Italië.

'n Biografie oor Henry Vollam Morton, "In Search of H.V. Morton", is in 2004 gepubliseer. Die skrywer, Michael Bartholomew, het hiervoor gebruik gemaak van Morton se persoonlike dokumente, onder meer sy dagboeke en briewe wat in sy Suid-Afrikaanse herehuis bewaar word.

'n Omvangryke werk van boeke en pamflette het uit Henry Vollam Morton se pen verskyn, waaronder honderde van rubrieke en artikels in dagblaaie en tydskrifte. Die volgende lys is dus allesbehalwe volledig. 



</doc>
<doc id="77133" url="https://af.wikipedia.org/wiki?curid=77133" title="Swartvlerksprinkaanvoël">
Swartvlerksprinkaanvoël

Die Swartvlerksprinkaanvoël ("Glareola nordmanni") is 'n gelokaliseerde, algemene somertrekvoël en bly in groot swerms saam. Die voël is 23 – 25 cm groot en weeg 90 – 110 gram met 'n vlerkspan van 64 cm. Suid-Afrika onderhou die meeste van die wêreldbevolking tydens die suidelike somer. In Engels staan die voël bekend as "Black-winged Pratincole".




</doc>
<doc id="77135" url="https://af.wikipedia.org/wiki?curid=77135" title="Withalssprinkaanvoël">
Withalssprinkaanvoël

Die Withalssprinkaanvoël ("Glareola nuchalis") is 'n skaars intra-Afrika trekvoël wat op rotsagtige plekke meestal by die Zambezirivier en Okavangorivier voorkom. Die streekbevolking is minder as 2000. Die voël is 17 – 20 cm groot en weeg 42 - 55 gram met 'n vlerkspan van 50 cm. In Engels staan die voël bekend as "Rock Pratincole".




</doc>
<doc id="77137" url="https://af.wikipedia.org/wiki?curid=77137" title="Spoorvlerkkiewiet">
Spoorvlerkkiewiet

Die Spoorvlerkkiewiet ("Vanellus spinosus") is 'n skaars voël en swerwer. Die voël is 5 keer opgeteken in Noord-Namibië, Botswana, Zimbabwe en Mosambiek. Gewoonlik kom die voël voor in groot riviere en vloedvlaktes verder noord in Afrika. Die voël is 25 – 28 cm groot en weeg 135 - 175 gram met 'n vlerkspan van 75 cm. In Engels staan die voël bekend as "Spur-winged Lapwing".




</doc>
<doc id="77140" url="https://af.wikipedia.org/wiki?curid=77140" title="Witkopkiewiet">
Witkopkiewiet

Die Witkopkiewiet ("Vanellus albiceps") is 'n skaars standvoël en nomade langs sandbanke en sandstroke langs groot riviere. Die voël kom voor in die noorde van Suider-Afrika. Die voël is 28 – 32 cm groot en weeg 150 - 210 gram met 'n vlerkspan van 80 cm. In Engels staan die voël bekend as "White-crowned Lapwing".




</doc>
<doc id="77142" url="https://af.wikipedia.org/wiki?curid=77142" title="Witvlerkkiewiet">
Witvlerkkiewiet

Die Witvlerkkiewiet ("Vanellus crassirostris") is 'n gelokaliseerde, algemene standvoël en nomade in vleie en vloedvlaktes. Die voël kom voor in die noorde van KwaZulu-Natal, Okavangodelta, middel en onder Zambezirivier. Die voël is 29 – 31 cm groot en weeg 160 - 220 gram met 'n vlerkspan van 76 cm. In Engels staan die voël bekend as "Long-toed Lapwing".




</doc>
<doc id="77144" url="https://af.wikipedia.org/wiki?curid=77144" title="Grootswartvlerkkiewiet">
Grootswartvlerkkiewiet

Die Grootswartvlerkkiewiet ("Vanellus melanopterus") is 'n skaars standvoël en plaaslike trekvoël in grasveldhabitatte. Die voël kom voor aan die suid- en ooskus van Suid-Afrika en die onmiddellike binneland. Die voël is 26 – 28 cm groot en weeg 150 - 200 gram met 'n vlerkspan van 78 cm. In Engels staan die voël bekend as "Black-winged Lapwing".




</doc>
<doc id="77146" url="https://af.wikipedia.org/wiki?curid=77146" title="Charadriidae">
Charadriidae

Charadriidae is 'n familie van voëls in die orde van steltloperagtiges ("Charadriiformes"). Die familie omvat 11 genera met 'n totaal van 67 spesies.




</doc>
<doc id="77147" url="https://af.wikipedia.org/wiki?curid=77147" title="Kleinswartvlerkkiewiet">
Kleinswartvlerkkiewiet

Die Kleinswartvlerkkiewiet ("Vanellus lugubris") is 'n skaars standvoël en plaaslike trekvoël in droë, oop kortgrasgebiede in savanne. Die voël kom voor in Noord-KwaZulu-Natal, eSwatini en Mosambiek. Die voël is 22 – 26 cm groot en weeg 100 - 140 gram met 'n vlerkspan van 72 cm. In Engels staan die voël bekend as "Lesser Blacked Plover".




</doc>
<doc id="77150" url="https://af.wikipedia.org/wiki?curid=77150" title="Lelkiewiet">
Lelkiewiet

Die Lelkiewiet ("Vanellus senegallus") is 'n redelike algemene standvoël en kom voor in die noorde en ooste van Suider-Afrika. Die streekbevolking is ongeveer 15,000 voëls. Die voël is 34 – 35 cm groot en weeg 180 - 280 gram met 'n vlerkspan van 86 cm. In Engels staan die voël bekend as "African Wattled Lapwing".




</doc>
<doc id="77153" url="https://af.wikipedia.org/wiki?curid=77153" title="Grysstrandkiewiet">
Grysstrandkiewiet

Die Grysstrandkiewiet ("Pluvialis squatarola") is 'n voël en algemene somerbesoeker aan Suid-Afrika se oop kus en kuswatermassas. Die voël is 27 – 31 cm groot en weeg 180 - 300 gram met 'n vlerkspan van 76 cm. In Engels staan die voël bekend as "Grey Plover". Die streekbevolking is ongeveer 25,000 voëls.




</doc>
<doc id="77155" url="https://af.wikipedia.org/wiki?curid=77155" title="Pluvialis">
Pluvialis

Pluvialis is 'n genus van kiewiete, 'n groep waadvoëls in die familie Charadriidae. Die genus omvat 4 spesies. Hierdie voëls broei in die gematigde of Arktiese Noordelike Halfrond.




</doc>
<doc id="77156" url="https://af.wikipedia.org/wiki?curid=77156" title="Vanellus">
Vanellus

Vanellus is 'n genus van voëls in die familie Charadriidae. Die genus omvat 23 spesies.




</doc>
<doc id="77157" url="https://af.wikipedia.org/wiki?curid=77157" title="Tiangong-program">
Tiangong-program

Tiangong (Chinees: 天宫一号; "Hemelse Paleis") is 'n ruimtestasieprogram van die Volksrepubliek China. Die doel is om ’n ruimtestasie te bou wat vergelykbaar is met die Russiese stasie Mir. Dit is ’n onafhanklike projek sonder samewerking met enige ander land.

Die program is in 1992 begin as Projek 921-2. ’n Groot ruimtestasie sal in drie fases gebou word en sou teen 2020 voltooi wees, min of meer teen die tyd dat die Internasionale Ruimtestasie van diens onttrek sal word. Die voltooiing van die projek is intussen uitgestel tot 2022.

China het sy eerste ruimtelaboratorium, Tiangong 1, op 29 September 2011 lanseer. Tydens sy bestaan het twee Shenzhou-ruimtetuie dit besoek. Op 16 Junie 2012 is Shenzhou 9 met 'n bemanning van drie lanseer. Dit is op 18 Junie suksesvol gekoppel en was China se eerste bemande tuig wat aan 'n ander tuig gekoppel word. Op 11 Junie 2013 is Shenzhou 10, ook met drie bemanningslede, lanseer. Tiangong 1 het intussen teruggeval na die Aarde. Dit het die atmosfeer op 2 April 2018 binnegegaan en uitgebrand.

'n Tweede en derde toetsstasie is oorspronklik beplan voor die ruimtestasie gebou word. Hulle is egter gekombineer as een projek, Tiangong 2. Dié meer gevorderde laboratorium is op 15 September 2016 lanseer.




</doc>
<doc id="77159" url="https://af.wikipedia.org/wiki?curid=77159" title="Shenzhou">
Shenzhou

Shenzhou (Chinees: 神舟) is ’n ruimtetuig wat deur die Volksrepubliek China ontwerp is. Die naam word soms vertaal as "goddelike tuig" of "towerboot". Die ontwerp stem ooreen met dié van die Russiese Sojoes-ruimtetuig, maar dit is groter. Die eerste Shenzhou-tuig is op 19 November 1999 lanseer en die eerste bemande sending was op 15 Oktober 2003. In Maart 2005 is ’n asteroïde 8256 Shenzhou genoem ter ere van die ruimtetuig.

China se eerste ruimteprogram is aanvanklik Projek 921-1 genoem, maar ná die eerste onbemande vlug is dit na Shenzhou verander. Nog drie onbemande vlugte, een met diere en ses bemande vlugte het gevolg.






</doc>
<doc id="77160" url="https://af.wikipedia.org/wiki?curid=77160" title="Ryukyu-eilande">
Ryukyu-eilande

Die Ryukyu-eilande (Japannees: 琉球諸島, "Ryūkyū-shotō", [ɾʲɯːkʲɯː]), in Japan bekend as Nansei-eilande (南西諸島, "Nansei-shotō", letterlik: "Suidwestelike eilande") en Ryukyu-boog (琉球弧, "Ryūkyū-ko") is 'n vulkaniese argipel in die suidweste van Japan tussen die Oos-Chinese in die noordweste en die Filippynse See in die suidooste. Die eilande strek sowat 1 100 km suidwes van Kioesjoe in die noordooste tot by Taiwan in die suidweste. Die grootste van die eilande is Okinawa. Op die eilande word die Ryukyu-tale gepraat, wat saam met Japannees tot die Japannese tale behoort.
Die Ryukyu-eilande se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.

In 1429 is die eilande in die Koninkryk van Ryukyu verenig, wat in 1879 deur Japan geannekseer is. Tydens die Tweede Wêreldoorlog het op 1 April 1945 die enigste veldslag op die grondgebied van Japan plaasgevind, sien Slag van Okinawa. Die Verenigde State het die eilande van 1945 tot 1972 beset, toe hulle teruggegee was aan Japan.


</doc>
<doc id="77161" url="https://af.wikipedia.org/wiki?curid=77161" title="Howard Carter">
Howard Carter

Howard Carter (* 9 Mei 1874 in Kensington, Londen, Engeland; † 2 Maart 1939 in Kensington) was 'n Engelse argeoloog en egiptoloog wat bekendheid met die ontdekking van farao Toetankamen se graf (KV62) in die Egiptiese Vallei van die Konings in Wes-Tebe verwerf het.

Op sewentienjarige ouderdom is Carter in 1891 deur 'n argeoloog aangestel om tydens uitgrawings in Beni Hassan sketse van argeologiese artefakte in Brits-besette Egipte te teken. Sy innovatiewe metodes van tekenwerk het aanklank gevind by argeoloë sodat Carter in die volgende jare by 'n aantal vindplekke werksaam was.

In 1907 is Carter deur die welvarende Britse adellike Lord Carnarvon, 'n geesdriftige amateur-egiptoloog, aangestel. Carnarvon het in 1914 'n lisensie verwerf om argeologiese opgrawings by KV62, die vermoede laaste rusplek van die jong farao Toetankamen in die Vallei van Konings, te doen. Carter het die opdrag gekry om die opgrawings te organiseer. 

Maar eers jare later het 'n seun, wat as waterdraer aangestel is, op 'n steentrap afgekom. Die argeoloë-span het 'n verseëlde deur en 'n geheime kamer ontdek, en op 6 November 1922 het Carter en Lord Carnarvon die grafkamer vir die eerste keer betree. Die binnenste kamer met goudskatte en Toetankamen se sarkofaag is op 16 Februarie 1923 geopen. 

Toetankamen se grafgifte was beskeie in vergelyking met dié van ander farao's, maar nogtans uniek omdat die grafkamer blykbaar nie deur grafrowers versteur is nie.


</doc>
<doc id="77164" url="https://af.wikipedia.org/wiki?curid=77164" title="Percy Bysshe Shelley">
Percy Bysshe Shelley

Percy Bysshe Shelley [ˈpɜrsi ˈbɪʃ ˈʃɛli], (* 4 Augustus 1792, † 8 Julie 1822), was een van die groot Romantiese digters in die Engelse letterkunde. Van sy liriese poësie word by die meesterwerke van Engelse digkuns gereken. 

Sy radikale benadering was nie beperk tot sy digkuns nie, maar het ook uitdrukking in sy politieke en sosiale oortuigings gevind. So het Shelley gedurende sy leeftyd min erkenning as digter geniet. Eers ná sy afsterwe het sy digkuns steeds meer aanklank by kritici en lesers gevind. Shelley was 'n sleutelfiguur in 'n nou kring van visioenêre digters en skrywers wat Lord Byron, Leigh Hunt, Thomas Love Peacock en sy eie tweede vrou, Mary Shelley, die skrywer van "Frankenstein", ingesluit het.

Shelley se bekendste werke sluit klassieke gedigte soos "Ozymiandas", "Ode to the West Wind", "To a Skylark", "Music, When Soft Voices Die" , "The Cloud" en "The Masque of Anarchy" in. Van sy ander belangrike werke is lang, visioenêre gedigte soos "Queen Mab" (later herbewerk as "The Daemon of the World"), "Alastor", "The Revolt of Islam", "Adonaïs", die onvoltooide "The Triumph of Life" en die visioenêre versdramas "The Cenci" (1819) en "Prometheus Unbound" (1820).

Sy nou kring van bewonderaars het van die progressiewe denkers van sy tyd ingesluit, waaronder sy skoonvader, die filosoof William Godwin. Alhoewel Shelley se lewe lank gedigte en prosa geskryf het, het die meeste uitgewers en tydskrifte geskroom om sy werke te publiseer - uit vrees dat hulle weens godslastering of aanhitsing tot oproer in hegtenis geneem sou word.

Shelley het die sukses van sy werk en die invloed, wat dit tot vandag nie net op literêre gebied, maar ook op belangrike stromings van sosiale en politieke denke uitoefen, nie meer self beleef nie. Hy het saam met sy vriend Edward Ellerker Williams verdrink nadat sy skoener tydens 'n skielike storm gesink het.

Hy het die idool van die volgende drie of vier generasies van digters geword, waaronder belangrike Victoriaanse en Pre-Rafaelitiese digters soos Robert Browning en Dante Gabriel Rossetti. Hy is bewonder deur Oscar Wilde, Thomas Hardy, George Bernard Shaw, Bertrand Russell, William Butler Yeats, Karl Marx, Upton Sinclair en Isadora Duncan. Henry David Thoreau se burgerlike ongehoorsaamheid is blykbaar deur Shelley se geweldlose protes en politieke aktiwisme beïnvloed.

Op 8 Julie 1822, enkele weke voor sy 30ste verjaardag, het Shelley saam met die afgetrede offisier Edward Ellerker Williams en die jong bootsman Charles Vivien in sy boot "Don Juan" vanuit Livorno vertrek en was op pad na Lerici, waar hy kort tevore die "Casa Magni" gehuur het, toe 'n skielike seestorm in die Golf van La Spezia opgekom het. Shelley en sy metgeselle het verdrink nadat hul boot, wat in Genua volgens Shelley wense gebou is, in die see vergaan het. Die golf, geleë langs die Liguriese kus tussen La Spezia en Lerici, word tans ook "Golfo dei Poeti" genoem - 'n verwysing na Shelley en Lord Byron wat hier geswem het.


</doc>
<doc id="77167" url="https://af.wikipedia.org/wiki?curid=77167" title="Amerikaanse goue strandkiewiet">
Amerikaanse goue strandkiewiet

Die Amerikaanse goue strandkiewiet ("Pluvialis dominica") is 'n voël en somer swerwer aan Suid-Afrika se kuswatermassas en kortgrasveld. Die voël is 24 – 26 cm groot en weeg 120 - 180 gram met 'n vlerkspan van 68 cm. In Engels staan die voël bekend as "American Golden Plover".




</doc>
<doc id="77169" url="https://af.wikipedia.org/wiki?curid=77169" title="Oosterse goue strandkiewiet">
Oosterse goue strandkiewiet

Die Oosterse goue strandkiewiet ("Pluvialis fulva") is 'n voël en somer swerwer aan Suid-Afrika en verkies riviermondings en strandmere. Hulle word selde binnelands gesien. Die voël is 23 – 25 cm groot en weeg 110 - 170 gram met 'n vlerkspan van 65 cm. In Engels staan die voël bekend as "Pacific Golden Plover".




</doc>
<doc id="77170" url="https://af.wikipedia.org/wiki?curid=77170" title="Kiewiete">
Kiewiete

Kiewiete is 'n wydverspreide groep van waadvoëls (watervoëls) wat tot die subfamilie Charadriinae (familie Charadriidae) behoort. Daar is ongeveer 40 spesies in die subfamilie. Kiewiete is klein tot middelgroot, swart of grysbruin en wit voëls met taamlik lang pote. Hulle is grondbewoners wat op binnelandse vlaktes, langs die kus, by strandmere of binnelandse waters aangetref word. Die meeste van die sowat 60 spesies behoort tot die genus "Charadrius", wat wêreldwyd voorkom. 

Oor die algemeen is kiewiete ware trekvoëls wat in die Noordelike Halfrond broei en in die suide oorwinter. Sommige van die spesies wat in Suider-Afrika aangetref word, is egter standvoëls wat hier broei. Die neste beslaan gewoonlik net uit 'n holte in die grond en daarin word sowat 4 eiers gelê. 

Die sowat 60 verskillende spesies kiewiete (familie "Charadriidae") wissel in grootte en kleur. Die kleiner soorte soos die rooibandkiewiet ("Charadrius pallidus") en die geelborskiewiet ("Charadrius pecuarius") word maar 15 tot 16 cm lank, terwyl die lelkiewiet ("Vanellus senegallus") sowat 35 cm lank word. Die pote is taamlik lank en so ook die 3 voortone, terwyl die agtertoon by sommige spesies afwesig en by ander net baie kort is. 

Die reguit snawel is betreklik kort en die vlerke is lank en gepunt. Die meeste kiewiete is vaal. Die rug en vlerke is gewoonlik 'n skakering van bruin, terwyl die buikvere wit is. 'n Uitsondering is die bontkiewiet ("Vanellus armatus"), wat ŉ wit kroon, 'n swart nek en bors, grys vlerke en 'n wit stert met 'n breë swart streep het. 

Sy pote is swart, terwyl die pote van die lelkiewiet, die witkroonkiewiet ("Vanellus albiceps") en die ringnekkiewiet ("Charadrius hiaticula") variasies van geel is. Die gewone kiewiet ("Vanellus coronatus") en die swartvlerkkiewiet (V"anellus melanopterus") het rooi pote. 'n Opvallende kenmerk van die lelkiewiet en die witkroonkiewiet is die geel lelle wat net voor die oë hang.

Sowat die helfte van die kiewiete wat in Suider-Afrika aangetref word, is trekvoëls. Die gryskiewiet ("Pluvalis squatarola") broei in Noord-Europa, Asië en Amerika en word in die somer veral langs die Suid-Afrikaanse kus maar ook langs binnelandse waters aangetref. Die ringnekkiewiet. wat oral in Suid-Afrika langs die kus en in die binne land by water aangetref word, is ŉ somergas uit Europa, Asië en Groenland, terwyl die Mongoolse kiewiet ("Charadrius mongolus"), wat soms in Namibië en aan die Suid-Afrikaanse kus aangetref word, in Sentraal- en Oos-Asië broei. 

Die Asiatiese kiewiet ("Charadrius asiaticus") kom van Suid-Rusland en oorwinter in Wes-Indië, Arabië en Afrika. Ware standvoëls is onder meer die geelborskiewiet ("Charadrius pecuarius"), die driebandkiewiet ("Charadrius tricollaris") en die gewone kiewiet, wat almal deur die hele Suider-Afrika aangetref word. Die kiewietfamilie sluit 'n unieke spesie, die skewebekkiewiet ("Anarhynchus frontalis") van Nieu-Seeland, in. 

Die punt van die snawel is na regs gedraai sodat die voël maklik insekte en larwes onder klippe kan uitpik. Kiewiete kom in swerms of in pare voor. Hulle vreet hoofsaaklik insekte en hoewel hulle dikwels by water aangetref word, haal hulle nie hul kos uit die water nie maar pik dit van die omringende veld op. Die nes van die kiewiet bestaan uit 'n holte in die sand of modder waarin sowat 4 eiers op 'n keer gele word. 

Die kleintjies verlaat die nes kort nadat hulle uitgebroei het. Die nes en kleintjies word op allerlei maniere deur die ouers beskerm. Wanneer 'n indringer gewaar word, gee die volwasse voëls van sommige spesies, byvoorbeeld die geelborskiewiet. voor dat hulle gewond is en spartel op die grond rond om die aandag van die nes af te trek. Wanneer die nes van ŉ gewone kiewiet bedreig word, vlieg die volwasse voëls laag oor die indringer en duik op hom af terwyl hulle hard skreeu.





</doc>
<doc id="77174" url="https://af.wikipedia.org/wiki?curid=77174" title="Charadrius">
Charadrius

Pluvialis is 'n genus van kiewiete, 'n groep waadvoëls in die familie Charadriidae. Die genus omvat 31 spesies.




</doc>
<doc id="77175" url="https://af.wikipedia.org/wiki?curid=77175" title="Jakkalsvoëls">
Jakkalsvoëls

Jakkalsvoëls ("Buteo") is 'n genus van voëls in die familie van ouwêreldse aasvoëls ("Accipitridae"). Die genus omvat byna 30 spesies.


Geskuif na genus "Geranoaetus":

Geskuif na genus "Rupornis"

Geskuif na genus "Parabuteo"



</doc>
<doc id="77178" url="https://af.wikipedia.org/wiki?curid=77178" title="Vlag van Samoa">
Vlag van Samoa

Die nasionale vlag van Samoa is op 1 Januarie 1962 amptelik in gebruik geneem. Die vlag vertoon ’n enkele rooi baan met ’n blou skildhoek en ’n Suiderkruismotief daarbinne.

Die rooi kleur in die vlag stel waagmoed voor, die blou stel vryheid voor en die wit stel reinheid voor.

Die vyf sterre stel die Alpha-, Beta-, Delta-, Gamma- en Epsilonsterre van die Suiderkruis voor. Die Suiderkruis op die vlag stel die land se geografiese posisie in die wêreld voor en dui ook op die land se bande met Nieu-Seeland wat ook die Suiderkruis op sy vlag het.

Met die besetting van Samoa deur Nieu-Seelandse magte op 29 Augustus 1914 is ’n blou Britse vaandel gebruik vir die vlag van Samoa. Op die wapperkant was ’n wit skyf waarin drie palmbome te sien was. Die blou vaandel is op land gebruik terwyl ’n soortgelyke rooi vaandel op see gebruik is.

Op 26 Mei 1948 het Samoa ’n eie vlagontwerp gekry soortgelyk aan die huidige. Op hierdie ontwerp was daar egter slegs vier sterre in die Suiderkruismotief. Die huidige ontwerp is op 24 Februarie 1949 in gebruik geneem maar is eers op 1 Januarie 1962 amptelik erken.



</doc>
<doc id="77181" url="https://af.wikipedia.org/wiki?curid=77181" title="Asiatiese strandkiewiet">
Asiatiese strandkiewiet

Die Asiatiese strandkiewiet ("Charadrius asiaticus") is 'n voël en somer besoeker aan Suider-Afrika, veral aan die noorde. Hulle verkies yl grasgebiede en wateroewers en kom gewoonlik in swerms voor. Die voël is 18 – 22 cm groot en weeg 60 - 78 gram met 'n vlerkspan van 58 cm. In Engels staan die voël bekend as "Caspian Plover".




</doc>
<doc id="77183" url="https://af.wikipedia.org/wiki?curid=77183" title="Grootstrandkiewiet">
Grootstrandkiewiet

Die Grootstrandkiewiet ("Charadrius leschenaultii") is 'n voël en skaars somer besoeker aan Suider-Afrika se kuswatermassas. Hulle kom meer in die ooste voor veral Mosambiek. Die voël is 22 – 25 cm groot en weeg 75 - 130 gram met 'n vlerkspan van 55 cm. Die streeksbevolking is sowat 2000 voëls. In Engels staan die voël bekend as die "Greater Sand Plover".




</doc>
<doc id="77185" url="https://af.wikipedia.org/wiki?curid=77185" title="Rudyard Kipling">
Rudyard Kipling

Joseph Rudyard Kipling ['rʌdjəd ˈkɪplɪŋ] (* 30 Desember 1865; † 18 Januarie 1936) was 'n Engelse digter en skrywer wat veral bekendheid verwerf het met sy verhale en gedigte oor Britse soldate in Indië, sy kinderverhale, die verhaalbundel "The Jungle Book", die avontuurroman "Kim", 'n groot verskeidenheid kortverhale, waaronder "The Man Who Would Be King", en gedigte soos "Mandalay", "Gunga Din" (albei gepubliseer in 1890), "The White Man's Burden" (1899) en "If-" (1910).

Kipling is in Bombay (tans Mumbai), 'n stad in die gelyknamige presidentskap (provinsie) van Brits-Indië gebore en het op vyfjarige ouderdom saam met sy ouers na Engeland verhuis.

Een van Kipling se belangrikste prestasies is sy vernuwing van die kortverhaal as literêre genre, terwyl sy kinderboeke tot die klassieke werke van dié genre gereken word. Die Ierse skrywer James Joyce het Kipling saam met Tolstoi en D'Annunzio as die "drie 19de eeuse skrywers met die grootste natuurlike aanleg" beskou, alhoewel Kipling volgens hom sy talent as skrywer nie ten volste aangewend het nie. Vir Joyce het al drie skrywers "half-fanatieke beskouings oor godsdiens of patriotisme" gedeel.

Kipling se prosa- en liriese werke was in die laat 19de en vroeë 20ste eeu baie gewild by die Engelse leserspubliek. In 1907 is die Nobelprys vir Letterkunde aan Kipling toegeken. Hy was die eerste Engelse skrywer wat met dié prys bekroon is, en is steeds die jongste wenner ooit.

Namate die politieke en maatskaplike klimaat verander het, het sommige van Kipling se werke en beskouings omstrede geraak. George Orwell het na hom in een van sy essays as 'n "profeet van Britse imperialisme" verwys. Vir die literêre kritikus Douglas Kerr is Kipling 'n skrywer wie se prestasies in die literêre en kulturele geskiedenis moeilik is om te bepaal aangesien vurige debatte daaroor gevoer kan word. "Maar na mate die historiese afstand tot die tydperk van Europese koloniale ryke groter word, word hy erken as 'n onvergelykbare, alhoewel omstrede, vertolker van die manier waarop die Britse Ryk ervaar is." Kipling se vertelkuns was vir Kerr in elk geval van 'n hoë orde.

Vroeg in 1898 het die Kiplings na Suid-Afrika gereis om daar die wintervakansie te spandeer. Dit was die begin van 'n jaarlikse tradisie wat (met uitsondering van die volgende jaar) tot en met 1908 voortgeduur het. Hulle het steeds in "The Woolsack" gebly, 'n huis op Cecil Rhodes se Groot Constantia-landgoed wat binne loopafstand van Rhodes se woning geleë was. Dit is tans 'n koshuis van die Universiteit van Kaapstad.

Met sy nuwe reputasie as "Digter van die Britse Ryk" ("Poet of the Empire") het hy 'n warm welkom deur sommige van die invloedrykste politieke persoonlikhede van die Kaapkolonie ontvang, waaronder Rhodes, Sir Alfred Milner en Leander Starr Jameson. Kipling het hul vriendskap gekultiveer, en die politici en hul beleid het sy bewondering geniet.

Die jare tussen 1898 en 1910 was 'n beslissende tydperk in die geskiedenis van Suid-Afrika. Dit was die tyd van die Tweede Suid-Afrikaanse Oorlog (1899–1902), die daaropvolgende Vrede van Vereeniging en die stigting van die Unie van Suid-Afrika in 1910. Ná sy terugkeer na Engeland het Kipling gedigte geskryf waarin hy vir die Britse saak in die Boere-oorlog bepleit het. Tydens sy volgende besoek aan Suid-Afrika vroeg in 1900 is hy as korrespondent van die dagblad "The Friend" in Bloemfontein aangestel wat deur Lord Roberts ná die verowering van die stad as nuusmedium vir Britse troepe oorgeneem is.

Alhoewel sy joernalistieke opdrag slegs twee weke geduur het, was dit Kipling se eerste betrokkenheid by 'n dagblad sedert sy afskeid by "The Pioneer" in Allahabad tien jaar vantevore. By die "Friend" het hy lewenslange vriendskap met Perceval Landon, Howell Arthur Gwynne en ander gesluit. Kipling het ook artikels geskryf waarin hy sy standpunte ten opsigte van die oorlog uitvoerig toegelig het. 'n Inskrif by die "Honoured Dead Memorial" in Kimberley, 'n monument ter herinnering aan die beleg van die stad deur Boeremagte tussen Oktober 1899 en Februarie 1900, het uit Kipling se pen gekom.


</doc>
<doc id="77186" url="https://af.wikipedia.org/wiki?curid=77186" title="Mongoolse strandkiewiet">
Mongoolse strandkiewiet

Die Mongoolse strandkiewiet ("Charadrius mongolus") is 'n voël en redelike algemene somer besoeker aan Suider-Afrika se kuswatermassas veral by Mosambiek en Noord-KwaZulu-Natal. Hulle is ook 'n seldsame besoeker by Langebaan. Die voël is 19 – 21 cm groot en weeg 45 - 90 gram met 'n vlerkspan van 50 cm. Die streeksbevolking is minder as 'n 1000 voëls. In Engels staan die voël bekend as die "Lesser Sand Plover", of "Mongolian Plover.




</doc>
<doc id="77188" url="https://af.wikipedia.org/wiki?curid=77188" title="Vlag van die Salomonseilande">
Vlag van die Salomonseilande

Die nasionale vlag van die Salomonseilande is op 18 November 1977 in gebruik geneem. Die vlag vertoon ’n geel diagonale baan onder aan die vlagpaalkant na bo aan die wapperkant met ’n blou driehoek aan die vlagpaalkant en vyf wit sterre in die skildhoek en ’n groen driehoek op die wapperkant.

Die vyf hoofeilandgroepe word deur die vyf sterre verteenwoordig. Die blou stel die omringende oseaan voor, die groen stel die land voor en die geel stel sonskyn voor.

Die burgerlike vaandel (vir handelskepe) en staatsvaandel (vir nie-militêre regeringsvaartuie) is rooi en blou vlae onderskeidelik, met die nasionale vlag in die skildhoek.

Die vlootvaandel (vir polisievaartuie) is gebaseer op die Britse wit vaandel, 'n rooi Sint Joriskruis op 'n wit veld, met die nasionale vlag in die skildhoek.



</doc>
<doc id="77190" url="https://af.wikipedia.org/wiki?curid=77190" title="Krantzkloof-natuurreservaat">
Krantzkloof-natuurreservaat

Die Krantzkloof-natuurreservaat, bestuur deur Ezemvelo KZN-Natuurlewe, bewaar 584 ha van die bolope van die Molweni- en Nkutu-ravyne in KwaZulu-Natal, wat deur erosie uit die sandsteen Kloofplato verweer is. Die riviere het 'n samevloeiing 1 km buite die reservaat, en vloei sowat 2 km verder in die Umgeni. Die reservaat is in 1950 verklaar, en is so onlangs as 1999 deur landskenkings aangevul.

Die gebied behoort tot die ekostreek "rivierklowe van Maputa- tot Pondoland". Die bebosde Molweniravyn skei die Kloof en Forest Hills woonbuurte, en word deur die Kloof Falls-deurpad oorgesteek. Hierdie pad verleen toegang tot die Kloofvalle piekniekplek, vanwaar wandelpaaie in die stroomop- en stroomafrigtings uitwyk. Artifakte van vroeë ystertydperkse inwoners is in die kloof se rotsskuilings gevind.

Rooiduikers (toe plaaslik uitgestorwe), blouduikers en bosbokke is in 1970 en 1971 in die reservaat vrygelaat. Bobbejane is ook hervestig maar is uitgedun na hulle 'n oorlas vir nabye inwoners geword het. Dit is die tuiste van die seldsame "Pronolagus crassicaudatus".

Die reservaat huisves 'n hoë plantdiversiteit insluitend broodbome en ander rare soorte. Enkelinge van 'n byna uitgewiste kambrosoort, "Brachystelma natalense", word hier bewaar, benewens die enigste Suid-Afrikaanse bevolking van 'n kleurryke Akantusstruik, "Metarungia pubinervia". Sowat 12 amfibie-, 254 voël-, 40 soogdier-, 35 reptiel-, 101 skoenlapper- en 274 boomsoorte is al in die kloof of nabye omgewing aangeteken.

Die reservaat bied geen verblyf- of kampeergeriewe nie, maar die Interpretatiewe Sentrum langs die Kloof Falls-pad is te huur vir vergaderings, konferensies en sosiale byeenkomste van tot 50 persone. The Kloofvalle-piekniekplek is daagliks oop van sonop tot sononder teen 'n tarief van R20 per persoon, of R10 per kind onder 12 jaar. Die Valleyrylaan-piekniekplek is oop oor naweke of deur bespreking op weeksdae. Geen troeteldiere word in die reservaat toegelaat nie.

Verkenning van die reservaat geskied deur middel van sewe wandelpaaie. Hulle word aangedui as die rooi (Nkutuvalle, 1.25 uur), geel (Molweni, 4.5 uur), groen (Ntombeni, 1 uur), blou (Langskadus, 1.5 uur), oranje (Baken, 1 uur), swart (Mpiti, 45 min) en wit (2 uur) wandelpaaie. 

Die Nkutuvalle-wandelpad stel 'n stapper in staat om die voet van die Nkutuvalle te bereik, en na die Nkutu-piekniekplek terug te keer in 30 minute. Die veeleisende Molwenivoetpad lei 'n stapper sowat 350 meter afwaarts na die ravynbodem, en stel die besoeker in staat om die voet van die Kloofvalle te besigtig, voor dit op dieselde spoor terugkeer. Die Ntombenivoetpad steek 'n gelyke strook grasveld oor na "Die Skeur" wat wye uitsigte oor die laer ravyn bied. Die Langskadus-voetpad volg die Molwenirivier stroomop in 'n koel en gelyk woudgebied. Die Bakenvoetpad vurk vanaf die Molwenivoetpad en neem die stapper oor gelyk grasveld bo die kranse. Georganiseerde uitstappies kan oor naweke bespreek word.



</doc>
<doc id="77192" url="https://af.wikipedia.org/wiki?curid=77192" title="Mir">
Mir

Mir (Russies: Мир; letterlik "Vrede" of "Wêreld") was die eerste bewoonde ruimtestasie in ’n baan om die Aarde. Dit het eers aan die Sowjetunie en later Rusland behoort en het van 1986 tot 2001 bestaan.

Mir was gebaseer op die voorheen gelanseerde Saljoet-ruimtestasies. Die verskillende modules, wat vooraf gebou is, is van 1986 tot 1996 in die ruimte aanmekaargesit. Dit het die grootste massa van enige vorige ruimtetuig gehad en het die rekord gehou vir die grootste mensgemaakte satelliet in ’n wentelbaan om die Aarde totdat die Internasionale Ruimtestasie (IRS) die rekord verbeter het.

Mir het gedien as ’n laboratorium waarin navorsing gedoen is oor biologie, fisika, astronomie, meteorologie en ruimtetuigstelsels om tegnologie te ontwikkel wat nodig is vir die permanente bewoning van die ruimte. Die stasie is deur verskillende groepe ruimtevaarders beman. Dit het die rekord opgestel vir die langste ononderbroke menslike teenwoordigheid in die ruimte: 3 644 dae. Dié rekord is op 23 Oktober 2010 deur die IRS verbeter. Dit hou steeds die rekord vir die langste enkele ruimtevlug: 437 dae 18 uur deur Waleri Poljakof. Mir is vir twaalf en ’n half jaar van sy vyftienjarige bestaan bewoon; dit kon drie langtermyn-bemanningslede huisves, en groter spanne vir kort besoeke.

Dit het bestaan uit ’n kernmodule wat in 1986 gelanseer is, gevolg deur nog ses modules. Dit was in ’n baan tussen 296 en 421 km van die Aarde af en het teen 27 700 km/h altesaam 15,7 wentelings per dag voltooi.

Mir is op 21 Maart 2001 uit sy wentelbaan gehaal. Atmosferiese binnekoms het om 05:44 UTC naby Nadi, Fidji, plaasgevind. Grootskaalse vernietiging van die stasie het omstreeks 05:52 UTC begin en die meeste van die onverbrande fragmente het omstreeks 06:00 UTC in die Suid-Stille Oseaan geval.





</doc>
<doc id="77193" url="https://af.wikipedia.org/wiki?curid=77193" title="Wet van Mede en Perse">
Wet van Mede en Perse

Die Wet van Mede en Perse is 'n uitdrukking wat dui op 'n vaste reël of afspraak wat nie verander kan word nie. Die uitdrukking is vanaf twee Bybelverse ontleen:

Selfs die koning kon nie een van die wette ongedaan maak nie. Omdat hierdie wette onherroeplik was, is die koninklike wil ingeperk en het die bevolking regsekerheid bekom.

Daniël 6 beskryf hoe die Babiloniese koning Darius deur so 'n wet gedwing is om teen sy sin op te tree.

Die koning het van Daniël gehou, maar die hoogwaardigheidsbekleërs was jaloers op hom. Hulle versoek toe die koning om 'n wet te skryf om die aanbidding van 'n god, met uitsondering van die koning self, met die dood in die leeukuil te straf. Hulle het geweet dat Daniël die verbod sou oortree en gevang sou word. Toe Daniël daarna vir die oortreding vasgetrek word, kon die koning nie die wet tersyde stel of grasie verleen nie.

Daniël is gevolglik in die leeukuil gegooi, maar God het gesorg dat die leeus hom geen leed aandoen nie. Die wet is uitgevoer, maar nêrens het gestaan dat die veroordeelde in die leeukuil moes bly totdat hy verslind is nie.


</doc>
<doc id="77195" url="https://af.wikipedia.org/wiki?curid=77195" title="Internasionale Ruimtestasie">
Internasionale Ruimtestasie

Die Internasionale Ruimtestasie (IRS) is ’n ruimtestasie wat om die Aarde wentel en deur verskillende lande gebou, beman en onderhou word. Die eerste module is op 20 November 1998 gelanseer en die stasie word sedert 2 November 2000 permanent bewoon. Dit is in die eerste tien jaar van die huidige eeu aanhoudend uitgebrei en op 27 Mei 2011 voltooi.

Die Internasionale Ruimtestasie dien as 'n mikrogravitasie- en ruimtenavorsings-laboratorium waarin bemannings eksperimente kan uitvoer in biologiese, menslike, fisika, astronomie, meteorologie en ander velde.

In 1982 het die Amerikaanse president Ronald Reagan voorgestel dat ’n internasionale ruimtestasie met die naam Freedom gebou word. Daar het egter niks van gekom nie en aan die begin van die 1990's is die konsep en die naam gewysig. Rusland, wat besef het dat daar geen verdere toekoms in hul ruimtestasie, Mir, was nie, het besluit om aan die projek deel te neem en sy eie planne vir Mir 2 op die ys gesit.

Om ervaring op te doen met ruimtestasies (onder meer langdurige verblyf in die ruimte), het die VSA en Rusland ’n ooreenkoms aangegaan wat bekend was as Fase Een. Daarvoor is omvattend gebruik gemaak van die Mir-ruimtestasie. In September 1993 het Al Gore en Wiktor Tsjernomirdin die planne van Fase Twee aangekondig. Dit was die daadwerklike bou van die Internasionale Ruimtestasie.

Op 29 Januarie 1998 is die ooreenkoms vir die ruimtestasie deur 16 lande onderteken. Dit het die basis gevorm van die grootste internasionale wetenskaplike projek in die geskiedenis van ruimtevaart. Die deelnemende lande is (in alfabetiese volgorde):

Fase Drie van die projek behels die volledige werking en permanente bewoning van die ruimtestasie.

Die IRS se wentelbaan is tussen 330 en 435 km van die aarde af. Dit beweeg teen 7 706,6 m/s (27 743,8 km/h) en voltooi 15,7 wentelings per dag. Dit sal tot in 2020, of dalk 2028, in werking wees, waarna dit uit sy wentelbaan gehaal sal word sodat dit in die see kan neerstort.

Vanweë die grootte van die Internasionale Ruimtestasie, veral van die sonpanele, is dit maklik met die blote oog sigbaar van die Aarde af. NASA het ’n lys met besonderhede wanneer die IRS van Suid-Afrika af sigbaar is.




</doc>
<doc id="77197" url="https://af.wikipedia.org/wiki?curid=77197" title="Kommandodrifdam">
Kommandodrifdam

Kommandodrifdam is 'n klip- en grondvulling-tipe dam in die Tarkarivier, naby Cradock, Oos-Kaap in Suid-Afrika. Die dam se bakmaat is 58.9 miljoen m en die wal is 38 m hoog. Die dam is in die Kommandodrif Natuurreservaat geleë en sy hoofgebruik is vir besproeiing. 




</doc>
<doc id="77199" url="https://af.wikipedia.org/wiki?curid=77199" title="Kommandodrif-natuurreservaat">
Kommandodrif-natuurreservaat

Kommandodrif-natuurreservaat is 'n natuurreservaat in die Oos-Kaap, Suid-Afrika wat deur die Oos-Kaapse Parkeraad bestuur word. Die reservaat se oppervlak beslaan 5 827 ha. Die Kommandodrifdam is in die reservaat geleë.



</doc>
<doc id="77200" url="https://af.wikipedia.org/wiki?curid=77200" title="Tarkarivier">
Tarkarivier

Die Tarkarivier is 'n rivier wat 13 km suidwes van Tarkastad verbyvloei, in die sentrale deel van die Oos-Kaap. Saam met die Baviaansrivier, Grootbrakrivier en die Katrivier vorm dit die bolope van die Groot-Visrivier.

Beide die Lake Arthur-dam en die Kommandodrifdam dam die rivier op. Laasgenoemde dam is in die Kommandodrif Natuurreservaat.

Die Tarkarivier is deel van die "Vis tot Tsitsikama waterbestuursgebied".



</doc>
<doc id="77201" url="https://af.wikipedia.org/wiki?curid=77201" title="Dwesa-natuurreservaat">
Dwesa-natuurreservaat

Dwesa-natuurreservaat is 'n natuurreservaat aan die Wildekus van die voormalige Transkei, Suid-Afrika wat deur die Oos-Kaapse Parkeraad bestuur word. Die reservaat se oppervlak beslaan 5 450 hektaar (13 500 akker). Die Dwesa-Cwebe seebewaringsgebied, wat by die park gevoeg is, het 'n area van 19 293 hektaar (47 670 akker).



</doc>
<doc id="77202" url="https://af.wikipedia.org/wiki?curid=77202" title="Olive Schreiner">
Olive Schreiner

Olive Schreiner OIG (* 24 Maart 1855, † 11 Desember 1920) was 'n Suid-Afrikaanse skrywer, pasifis, feminis en intellektuele. Sy is by die Wittebergen-sendingstasie by Herschel, in Kaapland gebore. 

Sy was die eerste skryfster uit Suid-Afrika wie se werk in die hele Engelssprekende wêreld gunstige kritiek ontvang het. Sy was die dogter van 'n sendeling van die Londense Sendinggenootskap, Gottlob Schreiner, en sy het haar onderrig van haar moeder ontvang. Van 1874 tot 1881 was sy goewernante op verskeie plase in die Karoo. 

Sy het veral bekendheid verwerf met haar half-outobiografiese roman "The Story of an African Farm" (1883) – die eerste literêre werk uit Suid-Afrika wat internasionale sukses behaal het en waarin sy nie net die lewe in 'n koloniale grensgebied beskryf nie, maar ook op 'n moedige wyse omgaan met etlike brandende vraagstukke van haar era, naamlik agnostisisme, eksistensiële onafhanklikheid, indiwidualisme en die beroepsaspirasies van vroue.

In hierdie tyd het sy ook "Undine" geskryf. Sy het self na Engeland gegaan om 'n uitgewer te soek en in 1883 het "The story of an African farm" onder die skrywersnaam Ralph Iron verskyn. Die boek het onmiddellik in letterkundige kringe teenstrydige reaksies uitgelok, maar oor die alge meen is dit in Brittanje en die VSA hoog aangeprys. Schreiner het in Engeland agtergebly en met haar mediese studie begin. 

Sy het ook ŉ vriendskap gesluit met H. Havelock Ellis, wat tot wedersydse beïnvloeding gelei het. Om gesondheidsredes het sy na 6 jaar, in 1889, na Suid-Afrika teruggekeer met die verwagting dat die klimaat haar asma-aanvalle sou verlig. Sy het Cecil John Rhodes ontmoet en hulle was aanvanklik goeie vriende, hoewel haar politieke siening van syne verskil het. 

Sy was veral ŉ kampvegter vir die regte van Swartmense, en na die Jameson-inval het sy ook 'n openlike kampvegter vir die twee Boererepublieke geword. Sy is in 1894 met Samuel Cronwright getroud, en hulle het in 1896 saam 'n politieke pamflet, "The political situation", uitgegee. Haar allegoriese roman "Trooper Peter Halket" of Mashonaland, wat in 1897 verskyn het, kan beskou word as 'n bedekte aanval op haar eertydse vriend Rhodes. 

Nog 'n politieke pamflet, "An English South African's view of the situation", het in 1899 net voor die uitbreek van die Anglo-Boereoorlog in Engeland verskyn. Hierin het Schreiner die Boere se kant van die oorlog gestel. Later het Olive Schreiner 'n sterk kampvegter vir vroueregte geword, en haar werk oor die onderwerp, "Woman and labour", is in 1911 gepubliseer. 

Ander werke wat uit haar pen verskyn het, is "Man and woman", "A letter on the Jew" (1906) en "Closer Union" (1908). Van 1913 tot 1920 het sy hoofsaaklik deur Europa gereis, maar in 1920 het sy na Suid-Afrika teruggekeer. Sy is in dieselfde jaar oorlede. Na haar dood het daar benewens 'n groot aantal artikels en briewe onder meer haar heel eerste roman, "Undine", verskyn. 'n Ander belangrike werk, "Thoughts on South Africa" (1923), wat as haar belangrikste politieke werk beskou word, Stories, "dreams and allegories" (1923) en "From man to man" (1926) het ook na haar dood verskyn.

Onlangse ondersoeke verwys na haar rol as kampvegter vir etniese en sosiale groepe wat deur die kragte van Britse imperialisme gemarginaliseer is, soos Afrikaners en later ook swartes, Jode en Indiërs – om maar enkele voorbeelde te noem. Alhoewel sy ook belang gestel het in onder meer sosialisme, pasifisme, vegetarianisme en feminisme, is dit moeilik om haar ware oortuigings suiwer te kategoriseer.

In haar gepubliseerde werke en ander dokumente, wat bewaar gebly het, pleit Schreiner vir waardes soos matigheid, vriendskap, begrip en verdraagsaamheid tussen alle volke, maar vermy bewustelik enige ideologiese of politieke radikalisering. 

Alhoewel sy ten opsigte van haar Victoriaanse agtergrond as lewenslange vrydenker beskryf kan word, in teenstelling met die Christelike hoofstrominge van haar tyd, het sy steeds in die gees van die Christelike Bybel geleef en 'n wêreldlike weergawe van die wêreldbeskouings ontwikkel wat haar ouers as sendelinge aangehang het – met enkele mistieke elemente.

Sy is in Februarie 1894 op Middelburg, Kaap getroud met die boer en latere politikus Samuel Cronwright, wat tot vier jaar ná haar dood as Samuel Cronwright-Schreiner bekend gestaan het.

Haar broer was William Philip Schreiner, eertydse eerste minister van die Kaapkolonie.





</doc>
<doc id="77203" url="https://af.wikipedia.org/wiki?curid=77203" title="Elizabeth Maria Molteno">
Elizabeth Maria Molteno

Elizabeth Maria Molteno (Betty), (* 24 September 1852, † 25 Augustus 1927), was 'n bekende vroeë kampvegter vir burger- en vroueregte in Suid-Afrika.

Elizabeth is in 'n invloedryke Kaapse gesin van Italiaanse afkoms gebore. Sy was die oudste en baie geliefde dogter van John Molteno, die eerste premier van die Kaapkolonie. Baie van haar agtien broers en susters het belangrike poste in die sakewêreld en die regering beklee.

Sy het haar kinderjare in die beskermde omgewing van haar familie se Claremont-landgoed in Kaapstad deurgebring waar sy opgevoed is. Haar pa het dikwels diplomatieke of sakereise onderneem, en baie kere het sy ouer kinders die geleentheid gekry om hom te vergesel. So het Elizabeth dikwels na oorsese bestemmings soos Italië en Londen gereis en het haar pa se groot belangstelling in politiek en nuus gedeel.

As 'n hoogs intelligente jong dame met 'n sterk persoonlikheid en 'n buitengewone geheue het sy opvattings en gewoontes ontwikkel wat vir 'n meisie in die Victoriaanse tydperk onkonvensioneel was. Dikwels het sy ruwe klere gedra en meer belangstelling vir wetenskap en politiek getoon as vir huwelik en kinders. Sy was nie-religieus, maar het haarself as spiritueel beskou en was haar lewe lank 'n oortuigde voorstander van geslags- en rassegelykheid.

Ná haar matriekeksamen het Elizabeth, in teenstelling met haar susters, verkies om nie in die huwelik te tree nie, maar om liewer met haar studies by die Newham-kollege in Cambridge voort te gaan.

Elizabeth het een van min professionele loopbane gekies wat vir vroue in die 19de eeu toeganklik was en haar as onderwyser en later as skoolhoof van die "Collegiate School", 'n meisiesskool in Port Elizabeth, bekwaam. Hier het sy die Victoriaanse onderwysstelsel, wat nog sterk op konstante herhaling van leerstof berus het, ingrypend gemoderniseer. Haar leermetodes is in haar tyd as gevorderd en liberaal beskou en het ook een van die eerste stelsels van geslagsonderwys vir meisies in Suid-Afrika ingesluit.

Sy was haar lewe lank só oortuig van die belangrikheid van onderwys vir meisies dat sy geweier het om 'n salaris vir haar administratiewe en opvoedkundige werk te trek. Danksy die inkomste van die Molteno-familie was sy in finansiële opsig onafhanklik.

Sy was sterk gekant teen die Anglo-Boereoorlog toe krygshandelinge begin het en is derhalwe genoodsaak om haar werk te bedank. Anti-oorlogsaktiviste is deur hul teenstanders algemeen as "Boeregesind" bestempel en is onder hewige sosiale druk geplaas. Die blanke gemeenskap van Port Elizabeth het eweneens die Britse saak gesteun. Toe Molteno geweier het om haar politieke aktiwiteite te staak, is sy gedwing om te bedank, ondanks 'n ondersteuningsveldtog wat deur haar vroeëre leerders en kollegas van stapel gestuur is.

Sy was 'n stigtingslid van die "South Africa Conciliation Committee" en het in 1899 na Kaapstad verhuis om aksies van dié komitee betrokke te raak. Sy het in die Moederstad 'n reeks massavergaderings georganiseer waartydens duisende teen die oorlog en die etniese verdeling, wat dit veroorsaak het, betoog het.

Molteno het hegte vriendskap gesmee met Emily Hobhouse en Olive Schreiner, en die drie vroue was ná die oorlog gemeenskaplik betrokke by humanitêre en anti-oorlogsaktiwiteite. Saam het hulle veldtogte vir die slagoffers - veral kinders - van Britse konsentrasiekampe en die plundering van Afrikanerplase gevoer.

In Port Elizabeth het sy kennis gemaak met Alice Matilda Greene (1858-1920), die tant van die skrywer Graham Greene. Alice Greene was 'n talentvolle en welbelese opvoedkundige uit 'n gesiene Engelse familie wat in 1887 na die Oos-Kaap gekom het om onderwys te gee. Sy is as adjunkskoolhoof by die "Collegiate School" aangestel en het saam met Elizabeth by anti-oorlogsaksies betrokke geraak het. Die twee vroue het baie oortuigings gedeel, en hieruit het 'n lewenslange vriendskap ontstaan.

Ná die oorlog het Molteno ontevrede geraak met die radikale nuwe politieke ontwikkelinge in Suid-Afrika en haar in Engeland gevestig. Hier het sy in 1909 kennis gemaak met Mahatma Gandhi. Die twee het vriende geword en 'n briefwisseling begin wat dekades lank voortgeduur het.

In 1912 het Molteno na Suid-Afrika teruggekeer en aktief betrokke geraak by die stryd vir 'n nierassige samelewing en vrouestemreg. Sy was 'n hoogs begaafde openbare redenaar - 'n aanleg wat van haar, ook omrede haar hoë sosiale status en invloed, 'n gewilde spreker by politieke vergaderings gemaak het. Daarnaas hy sy haar lewe lank bydraes vir 'n reeks Britse en Suid-Afrikaanse publikasies gelewer. Later het Emily Hobhouse oor haar geskryf: "Jou aanleg om na die kern van 'n saak deur te dring blyk so duidelik, en jy het 'n meesterlike greep op taal wat die verduideliking van morele en spirituele aspekte betref". Haar geskrifte het daarnaas ook baie aandag getrek vanweë hul radikale (en dikwels anti-imperialistiese) taalstyl.

Sy het in nou kontak met die Gandhis gebly, gereeld besoeke aan die egpaar in hul "Phoenix-Indiërbuurt" gebring en selfs eiendom in die nabygeleë Ohlanga gekoop. Sy het daar tydens die "satyagraha"-veldtog kom woon, en haar betrokkenheid het groot stukrag aan die beweging verleen - waarby haar status en politieke betrekkinge 'n belangrike rol gespeel het. In toesprake, wat sy saam met Gandhi by vergaderings in Durban gelewer het, het sy 'n beroep op Indiërs gedoen om hulle met Afrika te vereenselwig.

In 1914 het die Gandhis na Kaapstad gekom, en Elizabeth Molteno het baie moeite gedoen om te verseker dat hulle kennis kon maak met die invloedrykste en magtigste politieke persoonlikhede in Suid-Afrika. Nadat sy haar Indiese gaste by die Molteno-landgoed vermaak het, het sy hulle aan Emily Hobhouse en die eerste minister, generaal Louis Botha, voorgestel. Generaal Botha, wat voor dié ontmoeting in Kaapstad Gandhi se versoeke vir 'n onderhoud oor 'n lang tyd geïgnoreer het, het daarna steeds hartlik met Gandhi gekommunikeer. Gandhi het later oor Molteno se rol as "vredesluiter" geskryf wat hom in staat gestel het om met sommige van die magtigste persoonlikhede in die land in aanraking te kom.

In die volgende jare het sy 'n reeks veldtogte vir die politieke en landregte van swart Suid-Afrikaners gelei waarby sy met bekende swart leiers soos John Dube (die eerste sekretaris-generaal van die "African National Congress") en Sol Plaatje saamgewerk het.

Vir Molteno was die mishandeling van aangehoudenes deur die Suid-Afrikaanse Polisie 'n uiters belangrike kwessie. Terwyl Gandhi self aangehou is, het sy besoeke aan gevangenes gebring wat geslaan is en getuienis gelewer by ondersoeke.

Sy het ook stappe onderneem om die belange van mevrou Gandhi te beskerm nadat sy tydens aanhouding nie versorg is nie. In 'n baie ernstige geval het sy 'n besoek aan mnr. Soorzai gebring, 'n "satyagrahi" wat as beweerde aanvoerder van 'n staking aangehou en in die tronk mishandel en geslaan is. Die beserings was noodlottig, en ná sy afsterwe het Molteno aktief betrokke geraak by die strafsaak rondom Soorzai se mishandeling en dood, alhoewel uiteindelik niemand skuldig bevind is nie.

Elizabeth Molteno was haar lewe lank betrokke om die saak van die vrouestemregbeweging te bevorder. 

As 'n vasbeslote en gedugte voorstander van vroueregte het sy met vroue van alle etniese groepe en van alle agtergronde saamgewerk wat passiewe weerstand gebied het. Sy het gereeld as spreker by byeenkomste van die vrouestemregbeweging opgetree en het die hoop uitgespreek dat vroue in 'n toekomstige veelrassige Suid-Afrikaanse samelewing 'n belangrike rol sou kon speel.

Toe die Eerste Wêreldoorlog in 1914 uitgebreek het, het sy met haar nou vriende Emily Hobhouse en Olive Schreiner in Engeland saamgespan om bystand aan gewetensbeswaardes te verleen. Die grootste deel van haar aktiwiteite in die Verenigde Koninkryk het egter uit werk vir 'n saak van laer profiel bestaan - die kwessie van vroueregte en vroue se politieke verteenwoordiging.

Toe die Russiese Rewolusie enkele jare later gewoed en die oorlog ten einde geloop het, was baie mense aanvanklik daarvan oortuig dat 'n nuwe tydperk van menseregte en vryheid sou aanbreek. Elizabeth Molteno het hierby geen uitsondering gevorm nie, en in 1919 het sy entoesiasties geskryf oor 'n toekoms waar ""...alle ras-, geslags- en godsdienstige verskille; al die ou sjibolette wat tot dusver gebruik is om die massas in bedwang te hou plek moet maak vir wyer en dieper konsepte van menslikheid"."

Elizabeth Molteno is in 1927 in Trevone, Cornwall in Suid-Engeland oorlede, die stranddorp wat sy as haar aftreeplek gekies het. Sy is daar in die St Saviour's-begraafplaas langs haar vriendin Alice Green ter ruste gelê. Hul grafskrif lui: ""They loved and served South Africa"".

Na haar word verwys as moontlik ""een van die invloedrykste vroue in Suid-Afrika gedurende die 19de en vroeë 20ste eeu"" en as ""Een van die merkwaardigste Suid-Afrikaanse vroue van haar generasie.""

Haar waardes en oortuigings was net soos die kwessies, waarvoor sy gestry het, so buitengewoon vooruitdenkend vir die tydperk waarin sy geleef het dat hulle eers dekades later algemeen aanvaar is (veral in Suid-Afrika) en die rol, wat sy gespeel het by hul opeising en bevordering, grootliks in vergetelheid geraak het.



</doc>
<doc id="77204" url="https://af.wikipedia.org/wiki?curid=77204" title="Geelborsstrandkiewiet">
Geelborsstrandkiewiet

Die geelborsstrandkiewiet ("Charadrius pecuarius") is 'n algemene standvoël en inheemse Afrika-trekvoël. Dit is 14–16 cm lank en weeg 25–45 gram. Dit het 'n vlerkspan van 44 cm. Die streekbevolking is minstens 55 000 voëls. In Engels staan dit bekend as die "Kittlitz's plover".




</doc>
<doc id="77206" url="https://af.wikipedia.org/wiki?curid=77206" title="Vaalstrandkiewiet">
Vaalstrandkiewiet

Die Vaalstrandkiewiet ("Charadrius marginatus") is 'n algemene standvoël en plaaslike trekvoël. Die voël is 16 – 17 cm groot en weeg 35 - 60 gram met 'n vlerkspan van 44 cm. Die streeksbevolking is minstens 20,000 voëls. In Engels staan die voël bekend as die "White-fronted Plover".




</doc>
<doc id="77208" url="https://af.wikipedia.org/wiki?curid=77208" title="Olive Schreiner-prys">
Olive Schreiner-prys

Die Olive Schreiner-prys is 'n literêre prys wat jaarliks deur die English Academy of Southern Africa aan nuwe skrywerstalente uit Suider-Afrika toegeken word. Die prys is vernoem na die Suid-Afrikaanse skryfster Olive Schreiner. Die prys is tussen 1961 en 1970 deur die Suid-Afrikaanse Akademie vir Wetenskap en Kuns toegeken waartydens dit as die "Olive Schrinerprys vir Engelse Letterkunde" bekend gestaan het. Dit is toegeken vir die oorspronklike bellettristiese werk in Engels deur ’n Suid-Afrikaner of Rhodesiër gelewer en in Suid-Afrika of Rhodesië uitgegee. Die prys is in 1972 aan die English Academy of South Africa oorgedra en staan sedertdien bekend as die Olive Schreiner-prys. Die prysgeld is deur Shell (SA) geskenk.


</doc>
<doc id="77209" url="https://af.wikipedia.org/wiki?curid=77209" title="Catherine Courtney">
Catherine Courtney

Catherine "Kate" Courtney, Barones Courtney van Penwith (née Potter; * 4 April 1847; † 26 Februarie 1929), was 'n Britse sosiale werker en internasionalis. Sy was reeds in haar vroeë lewe aktief by weldadigheidsorganisasies betrokke en het later saam met haar man en Kwaker-geloofsgenoot Leonard Courtney politieke veldtogte teen die Tweede Boereoorlog en die Eerste Wêreldoorlog gevoer. Dit was haar doelwit om die publiek se aandag op die nood van mense in die vyandstate te vestig en is gedurende beide oorloë openlik daarvan beskuldig dat sy té simpatiek teenoor die vyand was.


</doc>
<doc id="77211" url="https://af.wikipedia.org/wiki?curid=77211" title="Kentse strandkiewiet">
Kentse strandkiewiet

Die Kentse strandkiewiet ("Charadrius alexandrinus") is 'n voël wat gewoonlik noord van die ewenaar voorkom. Die voorkoms van die voël in Suider-Afrika is twyfelagtig; slegs een dooie eksemplaar is opgeteken in Noord-Namibië. Latere waarnemings in Mosambiek en Namibië is ongestaaf. Die voël is 15 – 17 cm groot en weeg 32 - 60 gram met 'n vlerkspan van 44 cm. In Engels staan die voël bekend as die "Kentish Plover".




</doc>
<doc id="77214" url="https://af.wikipedia.org/wiki?curid=77214" title="Ringnekstrandkiewiet">
Ringnekstrandkiewiet

Die Ringnekstrandkiewiet ("Charadrius hiaticula") is 'n voël en algemene somerbesoeker aan Suid-Afrika se kus en binnelandse watermassas. Party oorwinter in Suid-Afrika. Die voël is 18 – 20 cm groot en weeg 45 - 70 gram met 'n vlerkspan van 50 cm. In Engels staan die voël bekend as "Common Ringed Plover". Die streekbevolking is ongeveer 10,000 voëls.




</doc>
<doc id="77216" url="https://af.wikipedia.org/wiki?curid=77216" title="Kleinringnekstrandkiewiet">
Kleinringnekstrandkiewiet

Die Kleinringnekstrandkiewiet ("Charadrius dubius") is 'n voël en swerwer aan Suider-Afrika en slegs een is opgeteken in Zimbabwe. Hulle bly gewoonlik noord van die ewenaar. Die voël is 15 – 17 cm groot en weeg 30 - 48 gram met 'n vlerkspan van 44 cm. In Engels staan die voël bekend as "Little Ringed Plover".




</doc>
<doc id="77218" url="https://af.wikipedia.org/wiki?curid=77218" title="Driebandstrandkiewiet">
Driebandstrandkiewiet

Die Driebandstrandkiewiet ("Charadrius tricollaris") is 'n algemene standvoël en kom wydverspreid oor Suider-Afrika voor. Die voël is 18 cm groot en weeg 28 - 45 gram met 'n vlerkspan van 46 cm. Die streekbevolking is ongeveer 25 000. In Engels staan die voël bekend as "Three-banded Plover".




</doc>
<doc id="77220" url="https://af.wikipedia.org/wiki?curid=77220" title="Goudsnip">
Goudsnip

Die Goudsnip ("Rostratula benghalensis") is 'n skaars standvoël en kom verspreid in Suider-Afrika voor, maar hoofsaaklik in die noorde. Die voël is 24 – 26 cm groot en weeg 90 - 140 gram met 'n vlerkspan van 52 cm. In Engels staan die voël bekend as "Greater Painted Snipe".




</doc>
<doc id="77224" url="https://af.wikipedia.org/wiki?curid=77224" title="Rostratula">
Rostratula

Rostratula is 'n genus van voëls in die familie van goudsnippe ("Rostratulidae"). Die genus omvat twee spesies




</doc>
<doc id="77225" url="https://af.wikipedia.org/wiki?curid=77225" title="Goudsnippe">
Goudsnippe

Die goudsnippe ("Rostratulidae") is 'n familie van voëls in die orde van steltloperagtiges ("Charadriiformes"). Die familie omvat 3 spesies.




</doc>
<doc id="77230" url="https://af.wikipedia.org/wiki?curid=77230" title="Afrikaanse snip">
Afrikaanse snip

Die Afrikaanse snip ("Gallinago nigripennis") is 'n algemene standvoël en kom voor in sentraal en die ooste van Suider-Afrika. Die voël is 28 – 30 cm groot en weeg 110 - 140 gram met 'n vlerkspan van 45 cm. In Engels staan die voël bekend as die "African Snipe".




</doc>
<doc id="77233" url="https://af.wikipedia.org/wiki?curid=77233" title="Gallinago">
Gallinago

Gallinago is 'n genus van voëls in die familie van strandlopers en snippe ("Scolopacidae"). Die genus omvat 17 spesies.

Voëls in die genus is morfologies dieselfde, met besonder lang, skraal snawels en kriptiese vere. Die meeste het 'n kenmerkende pronk, wat hulle gewoonlik teen dagbreek of sononder uitvoer. Hulle vreet ongewerweldes wat hulle met 'n herhaalde steek-aksie in die modder soek.




</doc>
<doc id="77234" url="https://af.wikipedia.org/wiki?curid=77234" title="Strandlopers en snippe">
Strandlopers en snippe

Die strandlopers en snippe ("Scolopacidae") is 'n familie van voëls in die orde van steltloperagtiges ("Charadriiformes"). Die familie omvat 93 spesies.
Die naam strandloper word gebruik vir 'n verskeidenheid voëls van die families "Charadriidae" en "Scolopacidae" van die waadvoëls (orde "Charadriiformes"). By die familie "Charadriidae" is die snawel korter of net so lank as die kop en by die familie "Scolopacidae" is dit langer as die kop. 

Strandlopers word byna altyd langs mere, panne, vleie en moerasse aangetref, waar hulle op moddervlaktes of in vlak water na insekte, kreefagtiges, slakkies, ensovoorts, soek. Die relatief lang snawel is 'n aanpassing by hierdie leefwyse en ook die voete is aangepas om op modder te loop. Die meeste Suid-Afrikaanse strandlopers is trekvoëls wat in die Noordelike Halfrond broei en in die winter (Noordelike Halfrond) na die suide trek.

Voëls in die familie het 'n lang liggaam met lang bene en smal vlerke. Die meeste spesies het 'n smal snawel, maar andersins is die vorm en lengte van die snawel baie veranderlik. Hulle is klein tot mediumgrootte voëls, ongeveer 12–66 cm in lengte. 

Die voëls se snawels is sensitief, sodat hulle in die modder en sand vir kos kan rond voel. Hulle het gewoonlik vaal vere, met kriptiese bruin, grys, of gestreepte patrone, hoewel sommige met helder kleure in die broeiseisoen pronk.





</doc>
<doc id="77237" url="https://af.wikipedia.org/wiki?curid=77237" title="Lough Erne">
Lough Erne

Lough Erne of Loch Erne (Iers: "Loch Éirne") is die naam van twee mere in die Noord-Ierse graafskap Fermanagh wat met mekaar verbind is. Dit is die tweede grootste merestelsel in Noord-Ierland en Ulster, en die vierde grootste in Ierland.

Die mere maak deel uit van die Erne-rivier wat in noordelike rigting vloei en dan wes swaai om in die Atlantiese Oseaan uit te mond. Na die kleiner suidelike meer word verwys as Upper Lough (aangesien dit rivierop geleë is) of South Lough. Die groter noordelike meer word Lower Lough of North Lough genoem. Die dorp Enniskillen is teen die klein deel van die rivier tussen die mere geleë. 154 eilande met baie inhamme is in Lough Erne geleë. 

Die Ernerivier het 'n lengte van 100 km en dreineer 'n gebied met 'n oppervlakte van 4 350 km.


</doc>
<doc id="77238" url="https://af.wikipedia.org/wiki?curid=77238" title="Moderne voëls">
Moderne voëls

Moderne voëls ("Neornithes") is die mees onlangse gemeenskaplike voorouer van alle lewende voëls met al hul nasate. Daar is ongeveer 9 000 tot 10 000 bekende lewendige voëlspesies in die wêreld.

Moderne voëls word geklassifiseer deur vere, 'n bek sonder tande (outydse voëls het tande gehad), die lê van eiers met 'n harde dop, 'n hoë metaboliese tempo, 'n hart met vier kamers asook 'n sterk dog ligte skelet. Alle voëls se voorste ledemate is tot vlerke gewysig en meeste kan vlieg. Voëls se spysvertering- en respiratoriese stelsels is ook vir vlug aangepas. Voëls soos die papegaai is van die intelligentste dierspesies. Waarneming toon dat 'n aantal voëlspesies gereedskap vervaardig en gebruik. Van die sosiale spesies dra ook kennis en kulturele gedrag van een geslag na die volgende oor.

Kladogram volgens Hackett "et al." (2008):



</doc>
<doc id="77243" url="https://af.wikipedia.org/wiki?curid=77243" title="Fraiingpote">
Fraiingpote

Fraiingpote ("Phalaropodinae") is 'n subfamilie van voëls in die familie van strandlopers en snippe ("Scolopacidae"). Die onderfamilie omvat drie spesies.




</doc>
<doc id="77245" url="https://af.wikipedia.org/wiki?curid=77245" title="Wulpe">
Wulpe

Die Wulpe ("Numenius") is 'n genus van voëls in die familie van strandlopers en snippe ("Scolopacidae"). Die genus omvat 8 spesies. Hulle word gekenmerk aan hul gevlekte bruin vere en lang, dun, afwaarts geboë snawels.




</doc>
<doc id="77248" url="https://af.wikipedia.org/wiki?curid=77248" title="Vlag van Tonga">
Vlag van Tonga

Die nasionale vlag van Tonga is op 4 November 1875 amptelik in gebruik geneem. Die vlag vertoon ’n enkele rooi baan met ’n wit skildhoek en ’n rooi kruismotief daarbinne.

Die drie sterre in die koninklike standaard stel die gesamentlike hoof-eilandgroepe in Tonga voor. Die kroon stel doe koningskap voor, die duif stel vrede voor en die drie gekruisde swaarde stel die drie dinastieë van Tonga voor.

Die vlag van Tonga was oorspronklik wit met ’n rooi kruis in die middel, soortgelyk aan die vlag van die Rooi Kruis. Omdat die twee vlae identies was is in 1866 besluit om die kruis te skuif na die skildhoek. Die vlag is geskoei op die Britse rooi vaandel. Dit is vooraf, in 1962, goedgekeur deur koning George Tupou I voor die eerste Parlement van Tonga. Na ’n lang bespreking het die koning die volgende gesê oor die voorstel:

“Dit is my wens dat ons vlag die kruis van Jasus bevat omdat Hy ons gered het deur sy offer aan die kruis op Golgota. Elke Tongaan moet die kruis onthou en die kleur van die vlag moet rooi wees om die bloed te verteenwoordig wat gestort is vir ons redding.”

Die Grondwet van 1875 maak dit duidelik dat “die vlag van Tonga nooit verander mag word nie, maar dat dit altyd die vlag van die koninkryk sal wees”.

Op 13 September 1985 het Tonga ’n vlootvaandel gekry.



</doc>
<doc id="77251" url="https://af.wikipedia.org/wiki?curid=77251" title="Vlag van Tuvalu">
Vlag van Tuvalu

Die nasionale vlag van Tuvalu is op 11 April 1997 amptelik in gebruik geneem. Die vlag vertoon ’n blou Britse vaandel met nege geel vyfpuntige sterre op die wapperkant.

Die sterre verteenwoordig die nege eilande wat deel uitmaak van Tuvalu; die rangskikking is geografies korrek met die ooste na bo (m.a.w. noord is na links).

Die naam “Tuvalu” beteken “agt tesame” en verwys na die agt bewoonde eilande. In Oktober 1995 is een van die sterre van die vlag verwyder om by die naam van die land te pas. Teen Januarie 1996 is die vlag vervang met ’n nuwe ontwerp en is weggedoen met die blou Britse vaandel, hoewel die agt sterre behou is. Die Tuvaluane het egter nie van die vlag gehou nie en het gevoel dat dit ’n poging is om afstand te doen van die gewilde Tuvaluaanse monargie en plek te maak vir ’n republiek. In 1997 is die ou vlag weer ingestel met al nege sterre daarop. Druk van die bevolking het sedertdien daartoe gelei dat die negende eiland ook bewoon is.

Die eerste inwoners van Tuvalu was Polinesiërs. Die eilande het gedurende die laat 19de eeu onder Britse bewind gekom. Die Ellice-eilande is van 1892 tot 1916 deur Brittanje geadministreer as deel van ’n protektoraat en van 1916 tot 1974 as deel van die Gilbert- en Ellice-eilande. In 1974 het die eilandbewoners gestem ten gunste afsonderlike afhanklikheidstatus as Tuvalu en het die eilande geskei van die Gilbert-eilande wat sedert sy onafhanklikheid as Kiribati bekend staan. Tuvalu het in 1978 ’n onafhanklike lid van die Gemenebes geword.



</doc>
<doc id="77252" url="https://af.wikipedia.org/wiki?curid=77252" title="Peter Robinson (politikus)">
Peter Robinson (politikus)

Peter David Robinson (* 29 Desember 1948) is 'n Noord-Ierse politikus wat tussen 2008 en 2016 die ampte van eerste minister van Noord-Ierland en leier van die Demokratiese Unionisteparty (DUP) beklee het. Hy is sedert 1970, toe hy saam met Ian Paisley een van die stigtingslede van die DUP geword het, aktief betrokke in die Noord-Ierse politiek.

Robinson het as Paisley se parlementêre assistent in Westminster gedien voordat hy in 1975 die DUP se sekretaris-generaal geword het, 'n pos wat hy tot en met 1979 beklee het en waardeur die geleentheid gekry het om ongekende invloed in die Unionisteparty uit te oefen. In 1977 is Robinson as raadslid van die "Castlereagh Borough Council" in Dundonald verkies en het in die algemene Britse verkiesing in 1979 'n naelskraap oorwinning in die Belfast-Oos-kiesafdeling behaal wat van hom die jongste afgevaardigde in die Britse Laerhuis gemaak het. Toe hy in die algemene verkiesing in 2010 verslaan is, was hy die parlementslid wat 'n Belfast-kiesafdeling vir die langste ononderbroke tydperk sedert die Uniewet van 1800 in die Laerhuis verteenwoordig het.

In 1980 is Robinson as adjunkleier van die DUP verkies. Toe selfregering vir Noord-Ierland deur die Noord-Ierse Vergadering ná die onndertekening van die Goeie Vrydagooreenkoms heringestel is, het Robinson in 1998 as afgevaardigde vir die Belfast-Oos-kiesafdeling 'n setel in die Noord-Ierse Vergadering gewen. Hy het vervolgens as minister vir streeksontwikkeling en as minister van finansies en personeel in die Noord-Ierse regering gedien. Op 15 April 2008 is Robinson eenparig as opvolger van Ian Paisley tot die pos van DUP-leier verkies. Vanaf 5 Junie van dié jaar het hy ook as eerste minister van Noord-Ierland fungeer.


</doc>
<doc id="77253" url="https://af.wikipedia.org/wiki?curid=77253" title="Vlag van Vanuatu">
Vlag van Vanuatu

Die nasionale vlag van Vanuatu is op 18 Februarie 1980 amptelik in gebruik geneem. Die vlag vertoon ’n swart driehoek met twee gekruisde varingblare binne die tand van ’n wildevark teen die vlagpaal, ’n dun geel gaffel met swart fraaiings met sy tande teen die vlagpaal en loop tot in die wapperkant met rooi bo en groen onder.

Die groen stel die rykheid van die eilande voor, die rooi is simbolies vir die bloed van wildevarke en die mens en die swart van die ni-Vanuatu-mense. Die Eerste Minister van Vanuatu het versoek dat geel en swart fraaiings ingesluit word sodat die swart uitstaan. Die geel gaffel stel die lig van die Evangelie voor wat deur die eilande in die Stille Oseaan versprei het (ongeveer 90% van Vanuatu se bevolking is Christelik).

Die embleem in die swart driehoek is die tand van ’n wildevark – die simbool van voorspoed was as hangertjie op die eilande gedra word – saam met twee blare van die plaaslike namelevaring. Die blare is veronderstel om ’n teken van vrede te wees en die 39 loofblare stel die 39 lede van Vanuatu se wetgewende vergadering voor.

Tussen 1889 en 1906, onder Anglo-Franse beheer, is ’n wit en rooi vertikale tweekleur gebruik met ’n blou reghoek in die middel waarop ’n sterre in ’n sirkel gerangskik was, gebruik. Daarna het die Britse administrasie van die kondominium van die vlag van die Nieu-Hebrides gebruik gemaak tot in 1980. Dit was ’n blou Britse vaandel met ’n wit skyf op die wapperkant met ’n wapen daarbinne. Die Franse regering het in dieselfde tyd die vlag van Frankryk gebruik. Gedurende die Stille Oseaan-spele in 1963 en 1966 is spesiaal ontwerpte vlae gebruik.

Toe die Vanua’aku-party die land na onafhanklikheid gelei het as Vanuatu in 1980 is die kleure van die party se vlag – rooi, groen, swart en geel – gekies as die basis vir die nasionale vlag. ’n Parlementêre komitee het die finale ontwerp gekies uit inskrywings van plaaslike kunstenaars.



</doc>
<doc id="77254" url="https://af.wikipedia.org/wiki?curid=77254" title="Fort Selwyn">
Fort Selwyn

Fort Selwyn is 'n klein vesting op "Gunfire Hill" aan die suidwestelike kant van Grahamstad. Dit is op dieselfde terrein geleë as die Setlaars Monument en die beroemde standbeeld van 'n Setlaarsfamilie deur Ivan Mitford-Barberton.

Die fortjie is gebou in die jare 1835/1836 as deel van die goewerneur, sir Benjamin D'Urban, se verdedigingsmaatreëls vir die Kaapkolonie in die Kaapse grensoorloë. Die bouwerk is onderneem onder toesig van maj. C.J. Selwyn, die bevelvoerder van die "Royal Engineers" in die Oos-Kaap en die fortjie is na hom vernoem. Alhoewel dit reeds in 1870 in onbruik verval het, staan die twee kanonne nog op hul plek. In 1936 is dit reeds tot nasionale gedenkwaardigheid verklaar.





</doc>
<doc id="77255" url="https://af.wikipedia.org/wiki?curid=77255" title="Atelerix">
Atelerix

Atelerix is 'n genus van soogdiere in die familie Erinaceidae. Die familie omvat vier spesies.



</doc>
<doc id="77259" url="https://af.wikipedia.org/wiki?curid=77259" title="Fort Brown (Oos-Kaap)">
Fort Brown (Oos-Kaap)

Fort Brown was een van die grootste forte wat tydens die Kaapse grensoorloë (1779-1877) aan die oosgrens van die Kaapkolonie opgerig is. Die fort lê aan die R67 (die Queen's Road), 27 km van Grahamstad in die rigting van Fort Beaufort, noord van die Eccapas en by die brug oor die Groot-Visrivier.

Na die Vierde Grensoorlog (1812) is 'n reeks militêre poste langs die Groot-Visrivier gestig. Gedurende die Sesde Grensoorlog (1834-5) is die pos by Hermanuskraal uitgebou tot 'n volwaardige fort en vernoem na sy tweede bevelvoerder. Die fort is in 1838 voltooi en het bestaan uit 'n aantal barakke met ruimte vir die ruiters en hul perde binne 'n hoë ringmuur. In een hoek was 'n 4 m hoë vierkantige toring met sye van ongeveer 3½ m. 'n Kliptrap lei na die vertrek met die skietgate, onder was die magasyn en bo plek vir die swaaikanon. 

Maqoma, seun van Gaika, was een van die bekendste persone wat hier gevange gehou is. Enkele meter hiervandaan is die grafte van nege soldate wat op 15 Junie 1852 in gevegte in die omgewing gesneuwel het.

Die fort is tot 1861 beman en is sedertdien as kerk en ontspanningsterrein gebruik, dit dien nou nog as 'n polisiekantoor. Die winkel wat hierdie klein nedersetting (in die Makana Plaaslike Munisipaliteit) by die fort bedien het, het reeds jare gelede sy deure gesluit. In 1938 is die toring en oorblywende mure tot nasionale gedenkwaardigheid verklaar.




</doc>
<doc id="77263" url="https://af.wikipedia.org/wiki?curid=77263" title="Tegniese Universiteit van München">
Tegniese Universiteit van München

Die Tegniese Universiteit van München of TUM (Duits: "Technische Universität München") is 'n universiteit geleë in München, Duitsland. Dit is een van die grootste tegniese universiteite in Duitsland. Die universiteit het ongeveer 32 500 ingeskrewe studente. Die universiteit is in 1868 geopen.



</doc>
<doc id="77264" url="https://af.wikipedia.org/wiki?curid=77264" title="Vuyo Mbuli">
Vuyo Mbuli

Vuyo Mbuli (1967-2013) was 'n radio- en TV-aanbieder. Hy maak sy radio-debuut in 1995 as nuusleser op SAfm. In 1993 maak hy sy TV-debuut as 'n kontinuïteitsaanbieder op SAUK3. Hy was veral bekend as die aanbieder van die veeltalige ontbytprogram, "Morning Live" op SAUK2. Hy was vir 13 jaar, vanaf November 1999 tot sy dood in 2013, by die program betrokke gewees.

Mbuli het op 18 Mei 2013 die rugbykragmeting tussen die Cheetahs en die Reds in die Vrystaat-stadion bygewoon. Hy het tydens die geleentheid flou geval en is na die Mediclinic in Bloemfontein gehaas, waar hy gesterf het. Volgens die nadoodse ondersoek is hy aan twee bloedklonte in sy longe oorlede.


</doc>
<doc id="77265" url="https://af.wikipedia.org/wiki?curid=77265" title="SABC3">
SABC3

SABC3 is een van die Suid-Afrikaanse Uitsaaikorporasie (SAUK) se TV-kanale. Die kanaal staan slegs onder die amptelike (Engelse) naam bekend.

Die kanaal is in 1996 na 'n herstrukturering van die SAUK se kanale geskep. Hulle saai internasionale programme vanuit die VSA en VK, asook plaaslik vervaardigde programme uit. Die teikenmark is welgestelde Engelse Suid-Afrikaners tussen die ouderdom van 18 en 49 jaar.



</doc>
<doc id="77267" url="https://af.wikipedia.org/wiki?curid=77267" title="Turkse betogings van 2013">
Turkse betogings van 2013

Die Turkse betogings van 2013 is ’n landwye, steeds voortdurende reeks betogings wat op 28 Mei in Istanboel, Turkye, begin het teen die sloping en ontwikkeling van Taksim Gezi-park, ’n klein park aan Taksim-plein wat beskou word as ’n klein groen eiland in die betonoerwoud. Die betoging het wêreldwyd opslae gemaak toe foto's van polisiegeweld op veral sosiale media begin verskyn het.

Die opstand het sedertdien uitgebrei na tientalle ander Turkse stede en gaan nie net meer oor die sloping van Taksim Gezi-park nie, maar ook oor die hardvogtige houding van die eerste minister van die afgelope 10 jaar, Recep Tayyip Erdoğan, die reg om te vergader, vryheid van uitdrukking en die inbreuk wat die regering maak op Turkye se sekularisme.

Die Regs- en Ontwikkelingsparty onder eerste minister Recep Tayyip Erdoğan regeer sedert 2002 nadat hulle die verkiesing met ’n groot meerderheid gewen het. Hulle is in 2007 en 2011 herkies, weer met ’n groot meerderheid. Onder Erdoğan se bewind het Turkye herstel van die finansiële krisis en resessie van 2001. Veral sedert 2011 het dit ook die land, wat sedert sy stigting in 1923 sekulêr is, in ’n Islamitiese rigting laat beweeg. Beperkings op menseregte, die vryheid van spraak en van die pers, internetgebruik televisie-inhoud, en die reg om te vergader, het terselfdertyd toegeneem.
In 2012 is Islamitiese elemente ook in die onderwysstelsel ingebring, die verbruik en verkoop van alkohol op universiteitskampusse is verbied en in 2013 het die parlement ’n wet goedgekeur wat alkoholgebruik in die algemeen beperk. Hulle het dit feitlik onmoontlik gemaak om ’n aborsie te kry, die uitbreiding van gayregte teengestaan en gevangenisstraf is aan mense opgelê vir godslastering.

Hoewel bouwerk in Turkye die hoogte ingeskiet en bygedra het tot ’n opswaai in die ekonomie, is die plaaslike bevolkings selde daaroor geraadpleeg en teenstanders van bouprojekte is gereeld herinner aan hoe gewild die regerende party in die verkiesings was. Kommer oor korrupsie het ook toegeneem.

Omgewingskwessies, veral sedert die besluit van die regering in 2010 om nog kernkragsentrales en ’n derde brug oor die Bosporus te bou, het gelei tot betogings in Istanboel en Ankara. In die Swartseegebied was daar ook tientalle betogings teen stortingsterreine, kernkragsentrales, snelweë, fabrieke en damme.

Die regering se standpunt oor die burgeroorlog in Sirië was vir baie Turke ook rede tot kommer. In 2011 is 34 burgers gedood toe Turkse vegvliegtuie bomme op Turkse grondgebied naby die grens met Irak gegooi het; vir baie was dit sprekend van die regering se houding jeens Koerdiese en buitelandse beleidskwessies. Erdoğan het geweier om verskoning te vra oor die voorval ondanks groot druk, en dit het gelei tot die Koerdiese opstande van 2011–'12 in Turkye.

Die aanvanklike oorsaak van die 2013-betogings was die plan om Taksim Gezi-park, een van die min oorblywende groen ruimtes in Istanboel, te sloop vir die herbou van die Taksim- Militêre Kasernes uit die Ottomaanse era wat in 1940 gesloop is. In Januarie 2013 het ’n kultuurbewaringsraad wat onafhanklik van die regering is, die projek afgekeur synde nie in openbare belang nie. ’n Hoër raad het egter dié besluit op 1 Mei omgekeer, volgens aktiviste onder invloed van die regering.

Die grondverdieping van die kasernes sal waarskynlik ’n winkelkompleks huisves en die boonste verdiepings luuksewoonstelle, hoewel die moontlikheid van ’n museum pleks van ’n winkelkompleks genoem is in reaksie op die betogings. Die hoofkontrakteur van die projek, die Kalyon-groep, is in 2013 deur die BBC beskryf as ’n "maatskappy wat noue bande met die regerende Regs- en Ontwikkelingsparty het".

Teenstand het in Desember 2012 begin met ’n petisie en opstande het in April 2013 begin. Op 27 Mei het ’n groep van sowat 50 omgewingsbewustes die park beset. ’n Polisie-aanval op 29 Mei het gelei tot groter opstande. Hoewel Turkye ’n geskiedenis van polisiegeweld het, het die aanval op ’n vreedsame byeenkoms van omgewingsbewustes gelei tot ’n landwye woede en die grootste betoging in dekades in Turkye.

Terwyl die betogings versprei het na tientalle ander stede soos Anakara, Izmir, Bursa, Edirne, Antalya en Antakya, is verskeie mense dood en talle beseer in die aanvalle deur die polisie waarin onder meer traangas en waterkanonne gebruik is. Ook in ander dele van die wêreld met groot Turkse bevolkings is protesoptogte gehou.

Tydens die betogings het die eerste minister verskeie toesprake gehou wat die betogers as vyandiggesind beskou het, en op 3 Junie het hy op ’n beplande drie dae lange besoek aan Noord-Afrika vertrek – ’n stap wat opposisiepartye as onverantwoordelik beskryf het. Op 4 Junie het die onderpremier, Bülent Arınç, verskoning gevra vir die "buitensporige geweld" wat deur die polisie gebruik is aan die begin van die betogings, maar gesê hy sal nie verskoning vra vir die geweld later in die betogings nie. Op 6 Junie het Erdoğan gesê die planne vir die nuwe kompleks gaan voort ondanks die betogings.

Nadat die polisie ophou probeer het om die betogers uit Gezi-park te verwyder, het die getalle geweldig toegeneem en is talle tente opgeslaan, in so ’n mate dat ’n kaart van die park by die ingang aangebring is om aan te dui waar sleutelpunte soos klinieke en koskombuise is. Die betoging het ’n soort feesgevoel ontwikkel, met selfs families met kinders wat kom deelneem het. Betogers het ekstra kos gebring, ’n biblioteek is opgerig met duisende boeke wat geskenk is, konserte is gehou ’n rolprentskerm is opgestel, asook ’n verhoog met luidsprekers en ’n kragopwekker. ’n Simboliese straat is genoem na Hrant Dink, ’n joernalis wat in 2007 vermoor is; die straat verbind Vredesplein met ’n speelterrein vir kinders. Teatermaskers teen die traangas en Guy Fawkes-maskers word verkoop en jogaklasse gehou. Saans groei die getalle aan wanneer mense van die werk af by die betogers aansluit.

Op 4 Junie het ’n solidariteitsgroep wat met die Beset Gezi-beweging verbind word, ’n lys eise uitgereik:

Onderpremier Arınç het ’n vergadering met die groep gehou, maar later hulle eise verwerp.

Op 29 Mei, ná die aanvanklike betogings, het Erdoğan weer eens sy steun aan die bou van die derde brug oor die Bosporus bevestig en gesê: "Wat julle ook al doen, ons het klaar besluit en ons sal dit deurvoer." Op 31 Mei het die burgemeester van Istanboel, Kadir Topbaş, gesê die omgewingsveldtog "is geplooi deur politieke agendas".

Op 1 Junie het Erdoğan in ’n TV-toespraak die betogers veroordeel en gesê "vir elke 20 mense wat hulle bymekaarmaak, sal ek 200 000 mense bymekaarmaak. Vir elke 100 000 wat hulle bymekaarmaak, sal ek ’n miljoen van my party bymekaarmaak." Op 2 Junie het hy die betogers beskryf as "plunderaars" en "leeglêers".

Op 1 Junie het onderpremier Arınç die gebruik van traangas teen die betogers veroordeel en gesê: "Dit sou beter gewees het om die mense wat sê hulle wil nie ’n winkelkompleks hê nie, te probeer oortuig, in plaas daarvan om hulle met traangas te spuit."

Op 2 Junie is berig dat pres. Abdullah Gül ander senior leiers gekontak het en gesê het om "matigheid" te gebruik. Daarna het die minister van binnelandse sake, Muammer Güler, die polisie gelas om aan Taksim te onttrek en betogers toe te laat om die plein weer te beset. Op 3 Junie het Gül die reg om te betoog verdedig en gesê: "Demokrasie beteken nie net verkiesings nie."

Op 8 Junie het burgemeester Topbaş aan verslaggewers gesê: "Ons oorweeg dit beslis nie om ’n winkelsentrum of ’n hotel of woonstelle daar te bou nie. Dit kan ’n stadsmuseum of uitstallingsentrum wees.

Die betogings het veral aan die begin (tot 2 Junie) min dekking gekry in die Turkse media. Volgens die BBC steun sommige media die regerende party of is hulle na aan die eerste minister, terwyl ander nie die regering wil kwaad maak nie omdat van die eienaars se sakebelange soms van regeringshulp afhang.

Weens die min dekking in die Turkse media is die sosiale media soos Twitter gebruik om oor die voorvalle te berig. In die 12 uur ná 16:00 op 31 Mei was daar meer as twee miljoen twiets. Erdogan het in ’n toespraak gesê: "Daar is nou ’n bedreiging wat Twitter genoem word. Die grootste leuens kan daar gevind word. Vir my hou die sosiale media die grootste bedreiging vir die gemeenskap in."

Sestien mense is in Izmir in hegtenis geneem vir hul twiets. Daar was berigte dat die 3G-seine in sommige gebiede afgeskakel is. In reaksie het sommige winkels en kantore sekuriteit van hul Wifi-netwerke verwyder. Die gerugte het ook gelei tot ’n groter gebruik van virtuele private netwerke deur Turkse mobiele-internetgebruikers.

Volgens die politieke ontleder Koray Çalışkan van Istanboel se Boğaziçi-universiteit is die betogings ’n keerpunt vir die regerende party. "Erdoğan is ’n baie selfversekerde en outoritêre leier en hy luister nie meer na enigiemand nie. Hy moet egter verstaan dat Turkye nie ’n koninkryk is en dat hy nie Istanboel op sy eie uit Ankara kan regeer nie."

Belangrike stemme het ook uit konserwatiewe en Islamitiese kringe teen die regering opgeklink. İhsan Eliaçık beweer Erdoğan is ’n diktator en Fatma Bostan Ünsal, een van die medestigters van die regerende party, het haar steun aan betogings toegesê. Mustafa Akyol, ’n liberale Islamitiese joernalis, het gesê die gebeure is ’n reaksie van die volk wat opbou teen Erdoğan.

Faruk Birtek, ’n sosiologieprofessor aan die Boğaziçi-universiteit, het die optrede van die polisie veroordeel en dit vergelyk met dié van die SS van Nazi-Duitsland. Daron Acemoglu, ’n ekonomieprofessor, het in die New York Times geskryf as die stembus nie die regte keuses oplewer nie, "vind demokrasie plaas deur middel van direkte aksie."

In 2011 het meer as 51,5 miljoen buitelandse toeriste Turkye besoek, wat dit die sesde gewildste toerismebestemming ter wêreld gemaak het. Toerisme is een van die belangrikste bronne van inkomste vir die land en daar is kommer dat die betogings ’n groot negatiewe invloed daarop sal hê. Op 4 Junie het hotel- en toerisme-ondersoekers van Istanboel gesê "meer as 40 persent van hotelbesprekings" in die stad is gekanselleer.

Mark Almond, ’n professor in internasionale verhoudings van Ankara, het op Russia Today gesê: "Dit is ’n stad met ’n groot getal buitelandse toeriste – baie van hulle is geraak, baie moes mediese sorg kry. Dit is ’n ramp met groot ekonomiese implikasies."

Op 1 Junie het die regering van die Verenigde Koninkryk ’n waarskuwing uitgereik waarin gesê is reise na Turkye moet tot noodsaaklike besoeke beperk word. Soortgelyke waarskuwings is uitgereik deur Kanada en Nieu-Seeland, en volgens ’n woordvoerder het die Amerikaanse departement van buitelandse ook ’n waarskuwing oorweeg. Ook Duitsland het Duitse reisigers in Turkye gewaarsku om nie gebiede te besoek wat deur die betogings geraak word nie.

Istanboel se burgemeester, Kadir Topbaş, het sy kommer in ’n onderhoud uitgespreek dat die geweld Istanboel se bod vir die Olimpiese Somerspele in 2020 sal benadeel. Hy het gesê die feit dat die hele wêreld dit sien, maak hom hartseer. "Hoe sal ons dit verduidelik? Watter aansprake sal ons hê om die 2020- Olimpiese Spele aan te bied?"

Op 3 Junie het die Istanboelse Effektebeurs op een dag ’n verlies van 10,5% ondervind – die grootste dagverlies in ’n dekade."

Erdoğan het op 6 Junie gesê die ontwikkeling van Gezi-park sal voortgaan ondanks die betogings. Kort daarna het die Turkse aandelemarkte 5% gedaal.




</doc>
<doc id="77269" url="https://af.wikipedia.org/wiki?curid=77269" title="Paolo Soleri">
Paolo Soleri

Paolo Soleri (21 Junie 1919 - 9 April 2013) was 'n Italiaans-Amerikaanse argitek. Hy is veral bekend vir sy Arcosanti-projek, 'n ekostad in Arizona. Hy was ook die stigter van die opvoedkundige Cosanti-stigting gewees. Soleri het as dosent by die "Arizona State University" se kollege van argitektuur gewerk en ontvang in 2006 die "National Design Award". Hy is op 9 April 2013, op 93-jarige ouderdom, by sy huis aan natuurlike oorsake oorlede.



</doc>
<doc id="77270" url="https://af.wikipedia.org/wiki?curid=77270" title="Comair">
Comair

Comair is 'n Suid-Afrikaanse lugredery. Die lugredery bedryf geskeduleerde dienste op plaaslike lugroetes as 'n konsessiehouer van British Airways en 'n geaffilieerde lid van die "Oneworld"-alliansie. Hulle opereer hoofsaaklik vanaf die O.R. Tambo Internasionale Lughawe in Johannesburg en fokus op roetes na die Kaapstad Internasionale Lughawe en Koning Shaka Internasionale Lughawe. Hulle hoofkwartier is naby O.R. Tambo in die "Bonaero Park"-gebied van Kemptonpark in Gauteng geleë.



</doc>
<doc id="77271" url="https://af.wikipedia.org/wiki?curid=77271" title="Mango (lugredery)">
Mango (lugredery)

Mango (amptelik "Mango Airlines") is 'n Suid-Afrikaanse lugredery. Die lugredery is in 2006 as 'n filiaal van die Suid-Afrikaanse Lugdiens gestig. Hulle bedien hoofsaaklik binnelandse lugroetes en ding mee teen die ander plaaslike laekostelugrederye. Mango se basis is die O.R. Tambo Internasionale Lughawe naby Johannesburg.

Sedert 2013 vlieg die redery ook Saterdae en Dinsdae na Zanzibar, 'n eiland op die Oos-Afrikaanse kus van die Indiese Oseaan.

In lyn met kostebeparingsmaatreëls van ander vergelykbare laekostelugrederye is ook Mango se klantediens gerasionaliseer en gedigitaliseer deur middel van 'n toep ('n toepassing wat op slimfone en tabletrekenaars gelaai kan word) wat:

Mango bedien tans die volgende stede:



Teen Augustus 2017 het Mango oor die volgende tuie beskik:

As 'n laekostelugredery het Mango 'n uniforme vliegtuigvloot met 'n hoë sitplekdigtheid. Mango bied ook aanlyn-kaartjieuitreiking aan. 'n Standaardbespreking sluit nie etes en drankies in nie. Mango bied 'n aanboordprogram aan wat kos en drankies te koop bied, by die passasier se sitplek.



</doc>
<doc id="77272" url="https://af.wikipedia.org/wiki?curid=77272" title="Mango">
Mango

Mango kan na een van die volgende verwys:



</doc>
<doc id="77273" url="https://af.wikipedia.org/wiki?curid=77273" title="Veselperske">
Veselperske

Die Veselperske ("Mangifera indica") is 'n subtropiese boom wat peervormige vrugte met veselagtige vleis dra. Die vrugte staan as "veselperskes" of "mango's" bekend. Ryp veselperskes is soet in smaak, maar hulle is bitter-suur as hulle nog groen is.

Veselperskes is naas piesangs die belangrikste tropiese vrug vir kommersiële verbouing. Dit kom bykans dwarsoor die wêreld voor, maar daar word geglo dat hulle vanaf die suidelike en suidoostelike dele van Asië afkomstig is, insluitende Indië, Pakistan, Mianmar, Sri Lanka en Bangladesj. Pakistan en Indië is die grootste uitvoermarkte. Die vrug is ook die lande se nasionale vrug.



</doc>
<doc id="77275" url="https://af.wikipedia.org/wiki?curid=77275" title="Kulula.com">
Kulula.com

kulula.com is 'n Suid-Afrikaanse lugredery. Die woord "kulula" beteken "dis maklik" in Zoeloe en Xhosa. Hulle bedien hoofsaaklik binnelandse lugroetes en ding teen die ander lae koste lugrederye mee. Hulle gebruik beide die O.R. Tambo Internasionale Lughawe en Lanseria-lughawe as basis vir hulle bedrywighede. Hulle hoofkwartier is naby O.R. Tambo in die "Bonaero Park"-gebied van Kempton Park in Gauteng geleë.

Teen Junie 2014 bedien kulula.com die volgende bestemmings:



</doc>
<doc id="77278" url="https://af.wikipedia.org/wiki?curid=77278" title="Mangifera">
Mangifera

Mangifera is die botaniese naam van 'n genus van bome uit Asië. Die genus omvat ongeveer 69 spesies, waarvan die bekendste die veselperske ("Mangifera indica") is. Die sentrum van diversiteit is in die subtropiese en tropiese suidoostelike dele van Asië. Die grootste aantal spesies kom in die Maleise skiereiland, Borneo en Sumatra voor. Hulle is oor die algemeen blaardak-bome in laagliggende reënwoude en bereik 'n hoogte van 30-40 meter.



</doc>
<doc id="77280" url="https://af.wikipedia.org/wiki?curid=77280" title="Recep Tayyip Erdoğan">
Recep Tayyip Erdoğan

Recep Tayyip Erdoğan (Turks: [ɾeˈd͡ʒep tajˈjip ˈæɾdo.an] ; geb. 26 Februarie 1954) is sedert 28 Augustus 2014 die 12de en huidige president van Turkye. Vanaf 2003 tot 2014 het hy die amp as premier van Turkye beklee en vanaf 2001 tot 2014 was hy die leier van die regerende Regs- en Ontwikkelingsparty (AKP), die party met die meerderheid setels in die Groot Nasionale Raad van Turkye. Hy was van 1994 tot 1998 die burgemeester van Istanboel. In 2014 het Erdoğan die eerste president van Turkye geword wat deur die bevolking in dié land en die Turkse diaspora direk verkies is.

Erdoğan het aan ’n Islamitiese hoërskool skoolgegaan en daarna aan die Marmara-universiteit in Istanboel se fakulteit van ekonomie en administratiewe wetenskappe studeer, waar hy in 1981 sy graad behaal het. Hy was ook van 1969 tot 1982 ’n semi-professionele sokkerspeler.

Hy is in 1994 verkies tot burgemeester van Istanboel. Hy is uit sy amp ontslaan en tot tien maande gevangenisstraf gevonnis nadat hy in 1997 tydens ’n openbare toespraak ’n gedig voorgedra het wat volgens Turkse wet beskou word as ’n aanhitsing om ’n misdaad te pleeg en aanhitsing tot godsdienstige en rassistiese haat. Ná minder as vier maande in die tronk het Erdoğan die Regs- en Ontwikkelingsparty in 2001 gestig. Van sy eerste jaar af het die AKP die party met die grootste openbare steun in Turkye geword. In die 2002-verkiesing het die party 34% van die stemme gewen en die land se eerste eenpartyregering gevorm.

As premier het Erdoğan verskeie hervormings ingestel en 45 jaar nadat Turkye ’n Europese Unie-ooreenkoms onderteken het, het samesprekings vir Turkye se toelating tot die EU tydens Erdoğan se bewind begin. Terselfdertyd is inflasie in bedwang gebring en die Turkse lira is herevalueer. Rentekoerse is verminder en per capita-inkomste het aansienlik gestyg. In 2007 en 2011 het die party weer die verkiesing gewen. Erdoğan het aangebly as eerste minister.

Hy word wyd beskou as een van die invloedrykste Turkse leiers sedert Mustafa Kemal Atatürk. Tydens sy bewind het die land ekonomies bly groei en sy posisie gevestig as ’n streekmag met wêreldwye ambisies. Erdoğan se buitelandse beleid berus na berig word op Neo-Ottomanisme, die beleid waarvolgens Turkye sy teenwoordigheid in lande wat voorheen deur die Ottomaanse Ryk regeer is, moet behou en uitbrei.

In Mei en Junie 2013 het landwye betogings plaasgevind teen sy outoritêre regeerstyl en sy beleidrigtings. Dit het begin met ’n klein, vreedsame besetting van ’n klein park aan Taksim-plein in Istanboel. Nadat die polisie die beswaarmakers met traangas en waterkanonne bestook het, het die betogings deur die hele Turkye versprei.

Op 29 April 2017 het Erdoğan alle Wikimedia-webwerwe in Turkye geblokkeer.




</doc>
<doc id="77282" url="https://af.wikipedia.org/wiki?curid=77282" title="Sapindales">
Sapindales

Sapindales is die botaniese naam vir pante in die orde van bedeksadiges ("Angiospermae"). 



</doc>
<doc id="77283" url="https://af.wikipedia.org/wiki?curid=77283" title="Abdullah Gül">
Abdullah Gül

Abdullah Gül (geb. 29 Oktober 1950) het vanaf 28 Augustus 2007 tot 28 Augustus 2014 die amp as elfde president van Turkye beklee en is opgevolg deur die vorige premier, Recep Tayyip Erdoğan. Hy was voorheen vier maande lank die eerste minister (2002 tot 2003) en daarna die minister van buitelandse sake (2003 tot 2007).

Die eerste minister, Recep Tayyip Erdoğan, se benoeming van Gül as ’n presidensiële kandidaat het groot teenstand ontlok van ondersteuners van sekularisme in Turkye. In Mei 2007 is Gül se eerste poging om president te word in die wiele gery deur die wetgewende hof weens kommer oor sienings wat hy voorheen gelug het.

Nadat Erdoğan se Regs- en Ontwikkelingsparty in 2007 weer die verkiesings gewen het, is Gül eindelik op 28 Augustus van dié jaar tot president verkies. Hy is die eerste openlik Islamgesinde president in die moderne geskiedenis van Turkye.




</doc>
<doc id="77284" url="https://af.wikipedia.org/wiki?curid=77284" title="Per capita">
Per capita

Per capita is 'n Latynse uitdrukking wat "per kop" of "per persoon" beteken. Dit word meestal gebruik om die gemiddelde van iets per persoon aan te dui en word dikwels vir ekonomiese aanwysers gebruik. Die "BNP per capita" is byvoorbeeld 'n beter statistiek as die absolute BNP, omdat dit ook die aantal mense in 'n land in ag neem.


</doc>
<doc id="77286" url="https://af.wikipedia.org/wiki?curid=77286" title="Hrant Dink">
Hrant Dink

Hrant Dink (Armeens: Հրանդ Տինք; 15 September 1954 – 19 Januarie 2007) was ’n Turks-Armeense redakteur, joernalis en rubriekskrywer. As hoofredakteur van die tweetalige Turks-Armeense koerant "Agos" (Ակօս) was hy ’n vooraanstaande lid van die Armeense minderheid in Turkye.

Dink was veral bekend as voorstander van Turks-Armeense versoening asook mense- en minderheidsregte in Turkye; hy was dikwels krities teenoor beide Turkye se ontkenning van die Armeense volksmoord van 1915 en van die Armeense diaspora se veldtog om dit internasionaal erken te kry. Hy is drie keer onder Artikel 301 vervolg vir die "afkraking van Turkswees" en het verskeie doodsdreigemente ontvang van Turkse nasionaliste.

Dink is in Januraie 2007 in Istanboel vermoor deur Ogün Samast, ’n 17-jarige Turkse nasionalis. Dit het gebeur kort ná die première van die volksmoord-dokumentêr "Screamers", waarin ’n onderhoud met hom gevoer word oor die Turkse ontkenning van die Armeense volksmoord en die saak teen hom onder Artikel 301. Hoewel Samast in hegtenis geneem is, het foto's van hom sedertdien verskyn waarop glimlaggende Turkse polisiemanne saam met hom voor ’n Turkse vlag poseer. Die foto's het ’n skandaal in Turkye veroorsaak en ’n ondersoek is van stapel gestuur om die betrokke polisiemanne te ontslaan.

By sy begrafnis het tweehonderdduisend roubeklaers uit protes gemarsjeer terwyl hulle sing "Ons is almal Armeniërs" en "Ons is almal Hrant Dink". Kritiek op Artikel 301 het toegeneem ná sy dood en dit het gelei tot ’n voorstel in die parlement om dit te herroep. Die akademiese jaar 2007–2008 aan die Kollege van Europa is na hom genoem. Tydens die Turkse betogings van 2013 in Istanboel en ander stede oor die outoritêre regering van eerste minister Recep Tayyip Erdoğan is ’n simboliese straat in Taksim Gezi-park na hom genoem.



</doc>
<doc id="77287" url="https://af.wikipedia.org/wiki?curid=77287" title="Hendrik Willem Ballot">
Hendrik Willem Ballot

Ds. Heindrik Willem Ballot (Iserlohn, Wesfale, Duitsland, 1766 – Tulbagh, Kaap die Goeie Hoop, 7 Januarie 1814) was 'n vroeë predikant in die Nederduitse Gereformeerde Kerk en 'n kranige boekversamelaar.

Ballot was die seun van Johan Stephen Simeon Ballot en Maria Anna Visser. 'n Ouer broer van hom was ds. C.H.D. Ballot wat in Nederland predikant van die Hervormde Kerk in verskillende gemeentes was. Hy is gebore in die graafskap Mark, sowat 20 km ten noorde van Dortmund en gaan skool in Bodengraven, Nederland, studeer eers in Duitsland en word op 8 September 1785 ingeskryf as student in die teologie aan die Universiteit van Leiden, word in 1790 georden nadat hy na Oos-Indië beroep is, en vertrek met sy vrou, Hermijnganda (Hermingonda) van Lil, na die Ooste waar hy as predikant te Malakka in diens van die V.O.C. geplaas word.

Hy kom in Augustus 1797, tydens die Napoleontiese oorloë toe die Kaap reeds in Britse hande oorgegaan het, uit die Ooste met sy vrou en dogtertjie met 'n Deense skip in Tafelbaai aan en versoek die Britse owerheid om as predikant aan die Kaap te bly. Hy neem op Tulbagh enkele maande waar (Augustus 1797 tot Februarie 1798) terwyl ds. M.C. Vos op 'n lang besoekreis in die binneland afwesig is. Op eie versoek word hy deur die regering daarna as predikant in die NG gemeente Graaff-Reinet aangestel, waar hy vertoef van Julie 1798 tot Oktober 1800, as opvolger van ds. J.H. von Manger wat reeds in Maart 1796 Graaff-Reinet verlaat het.

Ds. Ballot was Graaff-Reinet se eerste predikant wat notules gehou het en die eerste notule dateer van 8 Januarie 1798. Die dorp se eerste NG kerk het in 1799 afgebrand weens die nalatigheid van ene Jansen. Ds. Ballot werk met ywer tot hy die nuwe kerk, hoewel nog onvoltooid, op 28 September 1800 kan inwy, maar die distrik kom intussen in 'n buitengewone toestand van beroering, veral weens die opstand wat deur die inhegtenisname van Adriaan van Jaarsveld veroorsaak word, die spanning tussen die burgers en die kommissaris H.C.D. Maynier en die uitbreek van die Derde Grensoorlog (1799–1802).

In hierdie ongelukkige tyd sterf ds. Ballot se vrou op Graaff-Reinet. Meermale neem Maynier sy toevlug tot ds. Ballot om die gemoedere van die burgers tot bedaring te bring en hy vermaan hulle tevergeefs om in eensgesindheid en vrede onder mekaar te verkeer. Op eie versoek word hy toe verplaas, want toestande is op die oosgrens ten ene male te wild en ongestadig vir ds. Ballot as fyn opgevoede Europeër. Hy vertoef tydelik in Kaapstad waar hy op 1 Maart 1801 met Elisabeth Wilhelmina Cruywagen trou. Hul enigste seun was Johan Stephen Simeon Ballot, van 1928 tot 1862 predikant van die NG gemeente George.

Ds. Ballot dien tydelik op Stellenbosch in die loop van 1801 en word in April 1802 predikant van die NG gemeente Swellendam, weer eens as opvolger van ds. Von Manger. Hy staan skaars 'n jaar in hierdie gemeente waar sy verblyf nie gelukkig is nie. Op eie versoek word hy in Mei 1803 na die gemeente Roodezand (Land van Waveren) oorgeplaas waar hy op 25 Junie 1803 die eerste kerkraadsvergadering bywoon. Die volgende jaar sou naby die kerk en sy eie pastorie die terrein gekies word vir die drosdy van die nuwe distrik Tulbagh.

Op Tulbagh maak M.H.K. Lichtenstein op sy reis in geselskap van kommissaris-generaal J.A. de Mist in November 1803 met ds. Ballot kennis en geniet gasvryheid by hom aan huis. Lichtenstein verwys na ds. Ballot as 'n opgeruimde en goedhartige man met 'n vriendelike vrou uit een van die vooraanstaande Kaapse families. Augusta de Mist wat by die geselskap was, getuig in dieselfde sin van die predikant en sy minsame vrou. Met die landdros van Tulbagh, H. van de Graaff, kom ds. Ballot nie goed oor die weg nie, en die predikant word in 1806 by geleentheid op las van sir David Baird, die militêre goewerneur, in Kaapstad aangehou oor sy houding teenoor die burgerlike owerheid.

Die wrywing duur minstens tot 1809 en daar is selfs later nog tekens daarvan. Wat sy geaardheid betref, is dit duidelik uit die getuienis van tydgenote dat daar tussen hom en sy voorganger, ds. Vos, 'n groot verskil was en dat ds. Ballot nie so 'n strenge lewensbeskouing gehuldig het nie.

Hy neem 'n aansienlike boekery uit Duitsland na die Ooste en bring dit daarna na die Kaap. Sy seun, Johan, erf sy boekery en vul dit aan. Die Ballot-versameling word in 1945 deur die biblioteek van die Universiteit van Kaapstad van sy nakomelinge aangekoop. Sommige boeke bevat die naamtekeninge van ds. Ballot of sy voorouers, en die ongeveer 950 boeke in klassieke en moderne tale handel oor alle moontlike onderwerpe. Dit is 'n belangrike voorbeeld van 'n plattelandse boekeversameling wat 170 jaar lank in een familie in partikuliere besit was.

Ds. Ballot bou die woonhuis Ballotina op Tulbagh, naby die pastorie, om ná sy aftrede in te woon. Hy sterf egter in die ouderdom van sewe-en-veertig jaar voor dit klaar is en sy weduwee woon jare lank in die woning wat vandag nog bestaan. Hy is begrawe voor die preekstoel in die historiese Tulbaghse kerkgebou (tans 'n museum) langs sy opvolger, ds. J.J. Kicherer.

Daar bestaan slegs 'n skaduportret van ds. Ballot. Dr. J.A.S. Oberholster het in die jare veertig 'n boekie van 25 bladsye die lig laat sien met die titel "Dienstyd te Tulbagh van Ds. H.W. Ballot, 1803–1814 en Ds. J.J. Kicherer, 1814-1825".



</doc>
<doc id="77288" url="https://af.wikipedia.org/wiki?curid=77288" title="John Langalibalele Dube">
John Langalibalele Dube

John Langalibalele Dube (* 22 Februarie 1871; † 11 Februarie 1946) was 'n Suid-Afrikaanse essayis, filosoof, opvoedkundige, politikus, uitgewer, redakteur, skrywer en digter. Hy was die stigterspresident van die "South African Native National Congress (SANNC)", 'n politieke swart beweging waaruit in 1923 die African National Congress (ANC) voortgespruit het. Dube het tussen 1912 en 1917 as SANNC-president gefungeer.


</doc>
<doc id="77289" url="https://af.wikipedia.org/wiki?curid=77289" title="Vlag van Indonesië">
Vlag van Indonesië

Die nasionale vlag van Indonesië is op 17 Augustus 1945 amptelik in gebruik geneem. Die vlag vertoon twee ewe hoë vertikale bane in rooi bo en wit onder.

Die rooi stel moed en die mens se liggaam of fisiese lewe voor en die wit stel suiwerheid van voorneme en die mens se siel of spiritualiteit voor. Tesame stel die kleure die volle menslike wese voor.

Tradisioneel het die meeste Indonesiërs rooi en wit as hul seremoniële kleure gebruik. Die kleure is afkomstig van palmsuiker (rooi) en rys (wit) wat steeds belangrik is in die alledaagse Indonesiese kookkuns. Die ryk van Majapahit het ook rooi en wit in hul vlae gebruik.

Die kleurskema word hieronder gelys:

Die kleure van die vlag is afgelei van die banier van die ryk van Majapahit. Daar word ook veronderstel vat die kleure van die vlag selfs nog verder teruggetrek word na die Austronesiese mitologie van Moeder Aarde (rooi) en Vader Lug (wit). Dit is een van die redes waarom die rooi en wit kleure in baie vlae van Austronesië voorkom – van Tahiti tot Indonesië en Madagaskar. Die twee kleure sou later ook die tweeledigheid van die natuur simboliseer. Die vroegste rekord van die gebruik van rooi en wit "panji" of "pataka" (’n lang vlag aan ’n geboë bamboespaal) is opgeteken in Pararaton; volgens hierdie bron het troepe van Jayakatwang uit Gelang-gelang die rooi en wit banier gehys gedurende hulle inval in Singhasari. Dit wil voorstel dat die rooi en wit kleure lank reeds gebruik is vir die banier van die koninkryk van Kediri. Die toepassing van rooi en wit tekstielverkleuring is beskikbaar in antieke Indonesië. Wit is die natuurlike kleur van geweefde katoen en rooi is een van die eerste natuurlike kleurstowwe wat ontdek is, afkomstig van kiaatblare, die blomme van die komkommerboom of die skil van die mangistanvrug.

Dit was nie net Javanese koninkryke wat rooi en wit gebruik het nie, die oorlogsvlag van koning Sisingamangaraja IX van Batak het ook rooi en wit vir sy embleem gebruik; met ’n beeld van twee wit swaarde genaamd "piso gaja dompak" op ’n rooi agtergrond. Gedurende die Atjeh-oorlog het Atjeh-krygers ’n rooi en wit krygsvlag gebruik met die beeld van ’n swaard, ster en sekelmaan en ’n gedeelte van die Koran. Rooi en wit vlae is ook gebruik as die vlag van die Buginese Bone-koninkryk in suid-Sulawesi met ’n vlag genaamd "Woromporang". Die Balinese Badung (Puri Pamecutan) koninklike banier bevat ook rooi en wit met swart as bykomende kleur wat waarskynlik ook afgelei is van die kleure van Majapahit. Gedurende die Java-oorlog (1825–1830) het prins Diponegoro ’n rooi en wit banier gebruik,

Hierdie kleure is later laat herleef deur studente en nasionaliste in die vroeë 20ste eeu as uitdrukking van nasionalisme teen Nederland. Die rooi en wit vlag is in 1928 vir die eerste keer in Java gehys. Onder Nederlandse regering is die vlag verbied. Dit is op 17 Augustus 1945 as nasionale vlag aanvaar toe onafhanklikheid verklaar is. Sedertdien is dit onveranderd gebruik.

Daar is ook ’n ander geskiedenis wat van die Indonesiese vlag vertel word. Dit hou nou verband met die vlag van Nederland. Onder Nederlandse regering het elke Nederlandse administrasie die Nederlandse vlag gebruik. Die vlag van Indonesië is verbied. Om die voorneme van die uitforsering van die Nederlanders bekend te maak, het die Indonesiese nasionaliste die Nederlandse vlag opgeskeur. Hulle het die onderste derde van die vlag afgeskeur en die rooi en wit van die blou geskei. Die bekende vlagskeurinsident genaamd die “Hotel Yamato-insident” het in 1945 plaasgevind op die dak van die Hotel Majapahit in die middestad van Surabaya waar jong Indonesiese rewolusionêre die blou deel van die Nederlandse vlag afgeskeur het om dit in die Indonesiese vlag te verander en die slag van Surabaya te begin. Die grootste rede vir die afskeur van die blou deel was dat dit klaarblyklik gestaan het die “bloubloed” aristokrasie van die Koninkryk van die Nederlande. Aan die ander kant het rooi die bloedvergieting in die onafhanklikheidstryd voorgestel terwyl die wit die reinheid van die Indonesiërs voorgestel het.

In 2003 het Sutiyoso, die goewerneur van Djakarta, planne aangekondig om die oorspronklike "Bendera Pusaka" vanaf die Staatspaleis na die Nasionale Monument te verplaas. Weens sekuriteits- en finansiële redes is die projek van Rp3,5 miljard (R4 miljoen) vir ’n jaar vertraag. Van die Rp3,5 miljard is slegs Rp500 miljoen toegeken vir die hervestigingseremonie terwyl die res van die geld gespandeer is op die verkryging van ongeveer 15 kilogram se goud vir die instandhoudingsvertrek en veiligheidsmaatreëls soos alarms en kamera’s. Die spandering is in die gewysigde stadsbegroting vir 2003 aangekondig. Die plan was om die vlag in ’n vergulde kas in die Onafhanklikheidsvertrek binne die Nasionale Monument te huisves. In die Onafhanklikheisvertrek is die drie belangrikste relieke van die geskiedenis van Indonesië: die Garuda Pancasila-standbeeld, ’n kaart van die Nusantara (die argipel) en die oorspronklike teks van die Onafhanklikheidsverklaring. Dit word alles in vergulde kaste gehou.

Volgens artikel 35 van die Grondwet van Indonesië (1945) is die amptelike naam van die vlag "Sang Merah-Putih" (Die Rooi-en-Wit). Daar word ook dikwels na die vlag verwys as die "Bendera Merah-Putih" (Rooi-en-Wit vlag). Dit word soms ook die "Sang Dwiwarna" (Die tweekleur) genoem. "Sang Saka Merah-Putih" (Die Heilige Rooi-en-Wit) verwys na die historiese "Bendera Pusaka" (Erfstukvlag) en die replika daarvan. Die "Bendera Pusaka" is die vlag wat vertoon is voor die huis van Soekarno net nadat hy Indonesië se onafhanklikheid op 17 Augustus 1945 verklaar het. Die oorspronklike "Bendera Pusaka" is deur Soekarno se vrou, Fatmawati, genaai en is elke jaar voor die presidensiële paleis gehys gedurende die onafhanklikheidsvieringe. Dit is vir die laaste keer op 17 Augustus 1968 vertoon. Sedertdien word dit bewaar en is dit vervang deur ’n replika omdat die oorspronklike vlag te broos geword het.

Die vlootgeus van Indonesië is gereserveer vir die uistluitlike gebruik van die Indonesiese vloot. Dit word op die mas van elke aktiewe oorlogskip vertoon. Die ontwerp van die vlag word beskryf as nege afwisselende bane in rooi en wit. Die bynaam is waarskynlik na aanleiding van die gestreepte ontwerp "Ular-Ular Perang" (Oorlogswimpel of Oorlogslange). Die vlootgeus kan teruggetrek word na die era van die ryk van Majapahit. Dié ryk, wat bekend was vir sy maritieme krag, het soortgelyke geuse op sy vaartuie vertoon.

Die vlag van Indonesië is soortgelyk aan die vlag van Monaco met dieselfde skakerings, maar in ’n verskillende verhouding. Die vlag van Pole het dieselfde skakerings en verhouding maar die kleure is omgeruil. Die vlag van Singapoer het ’n ander skakering van rooi en het ’n sekelmaan en vyf sterre in die skildhoek.



</doc>
<doc id="77291" url="https://af.wikipedia.org/wiki?curid=77291" title="Hassan Rohani">
Hassan Rohani

Hassan Rohani (Persies: حسن روحانی, "Ḥasan Rūḥānī"; geboortenaam: "Hassan Feridon"; * 13 November 1948 in Sorkheh, provinsie Semnan) is 'n Iranse politikus en Sjiïtiese regsgeleerde ("moedjtahid") met die godsdienstige titel "Hodjatoleslam" wat tans die amp van president beklee. Binne die spektrum van Iranse politiek word Rohani dikwels as gematig bestempel.

In die Iranse presidentsverkiesing op 14 Junie 2013 is hy met meer as 50 persent van die uitgebragte stemme as opvolger van Mahmoud Ahmadinejad en sewende president van die Islamitiese Republiek van Iran verkies. Rohani het sy amp op 4 Augustus 2013 oorgeneem.

In die presidensiële verkiesing van 19 Mei 2017 is Rohani met 'n algehele meerderheid van 57 persent van die uitgebragte stemme vir 'n tweede ampstermyn herverkies.


</doc>
<doc id="77292" url="https://af.wikipedia.org/wiki?curid=77292" title="Wat jy saai">
Wat jy saai

Wat Jy Saai is 'n Afrikaanse rolprent wat in 1979 vrygestel is. Dit is 'n verhaal van 'n jong dokter, sy vriendin (wie se broer 'n jeugmisdadiger is) en die venynige vooroordeel van die inwoners van die dorpie waar hulle woon.

Die rolprent is 'n drama. Dit het 'n ouderdomsperk van 13 OL (ouerleiding).


Na sy ontsnapping uit die gevangenis ontdek Christiaan McDonald dat Dina nie werklik sy suster is nie en rand haar seksueel aan. Dr. Frits Krynau wat intussen op Dina verlief raak, help haar met 'n vrugafdrywing. Skinderstories deur die dorp ontbloot hulle misdaad. Tydens die hofsaak kom alles op die lappe en alhoewel Frits van die mediese rol geskrap word, seëvier hulle liefde.



</doc>
<doc id="77293" url="https://af.wikipedia.org/wiki?curid=77293" title="Janet du Plessis">
Janet du Plessis

Janet du Plessis is ’n Suid-Afrikaanse aktrise. Sy het in 1997 'n persoonlike bestuursagentskap vir akteurs, genaamd APM, gestig. APM het al akteurs vir groot film-vervaardigers soos "Universal Pictures", "Warner Bros", "Fox", "BBC" en "Sony" verskaf.




</doc>
<doc id="77294" url="https://af.wikipedia.org/wiki?curid=77294" title="Somewhere in Time">
Somewhere in Time

Somewhere in Time is 'n Amerikaanse romantiese wetenskapsfiksie-rolprent wat in 1980 vrygestel is. Die regisseur van die film was Jeannot Swart, die hoofrolle is deur Christopher Reeve, Jane Seymour, Christopher Plummer, Teresa Wright en Bill Erwin vertolk.

"Somewhere in Time" is gebaseer op Richard Matheson se roman "Bid Time Return" wat in 1975 verskyn het. Matheson het ook die draaiboek vir die rolprent geskryf.

Reeve speel die hoofrol as Richard Collier, 'n toneelskrywer wat in 'n hotel op die portret van 'n jong vrou verlief raak. Met behulp van selfhipnose reis hy terug in die tyd om in 1912 liefde by die aktrise Elise McKenna (vertolk deur Jane Seymour) te vind. Haar bestuurder, William Fawcett Robinson (vertolk deur Christopher Plummer) vrees egter dat die liefdesverhouding haar loopbaan in gevaar stel en besluit om Collier te stuit.

Die rolprent staan bekend vir sy musiekklankbaan wat deur John Barry gekomponeer is. Die agtiende variasie van Sergei Rachmaninof se "Rapsodie op 'n tema van Paganini" word eweneens regdeur die hele film gespeel. 'n Digitaal bewerkte weergawe van die rolprent is in 2013 op DVD vrygestel.


</doc>
<doc id="77295" url="https://af.wikipedia.org/wiki?curid=77295" title="Jan Scholtz">
Jan Scholtz

Jan Scholtz (20 Oktober 1938 – 20 Junie 2015) was 'n Suid-Afrikaanse draaiboekskrywer, regisseur en vervaardiger van rolprente en verskeie TV-reekse. Hy was die skrywer en/of regisseur van 20 vollengte rolprente. Hy is in 2015 in Johannesburg aan longontsteking oorlede.

As draaiboekskrywer:

As regisseur:

As vervaardiger:


</doc>
<doc id="77296" url="https://af.wikipedia.org/wiki?curid=77296" title="Fort Hare">
Fort Hare

Fort Hare is een van 'n reeks forte wat tydens die Kaapse grensoorloë teen die middel van die 19de eeu in die Oostelike Provinsie van die Kaapkolonie opgerig is om die Xhosa-invalle oor die Groot-Visrivier (die oosgrens) te stuit.

In 1847 na afloop van die Oorlog van die Byl (die Sewende Grensoorlog) is Fort Hare, Fort Glamorgan en Fort Grey opgerig. Op 23 km oos van Fort Beaufort en op die oostelike oewer van die Tjumirivier (Tyhumerivier) in die Amatolaberge het die Britte Fort Hare, hul grootste fort in die Oos-Kaap, gebou. Dit is vernoem na lt.kol. John Hare, waarnemende luitenant-goewerneur van die Oostelike Provinsie in 1838 en in Julie en Augustus 1846 bevelvoerder van die 27ste Regiment se aksies teen die Xhosa.

Tot 1882 was die fort die eiendom van die Departement van Oorlog. Daarna is op een deel van die grond die dorpie Alice, Oos-Kaap aangelê en die ander deel is aan die Lovedale Instituut (waaruit in 1916 Universiteit van Fort Hare ontstaan het) afgestaan.

Slegs die toring van die fort het oorgebly, maar oorblysels van die mure is nog te sien.




</doc>
<doc id="77299" url="https://af.wikipedia.org/wiki?curid=77299" title="Christopher Reeve">
Christopher Reeve

Christopher D'Olier Reeve (* 25 September 1952, † 10 Oktober 2004) was 'n Amerikaanse akteur, rolprent-regisseur, -vervaardiger, draaiboekskrywer, skrywer en aktivis wat veral met sy vertolking van die fiktiewe held "Superman" in 1978 internasionale bekendheid verwerf het.

'n Perdry-ongeluk tydens 'n wedren in Culpeper, Virginië op 27 Mei 1995 het Reeve verlam gelaat. Vir die res van sy lewe het hy 'n rolstoel en 'n beasemingsapparaat benodig. Reeve het daarna as 'n aktivis vir die belange van mense met rugmurgbeserings opgetree en het hom vir menslike stamselnavorsing beywer. Hy het sy eie stigting, die "Christopher Reeve Foundation", in die lewe geroep en was medestigter van die Reeve-Irvine-navorsingsentrum.

In April 1992 het Reeve met Dana Morosini (1961-2006) getrou. Hul seun William Elliot Reeve is op 7 Junie 1992 gebore. Reeve het nog twee kinders, Matthew Exton Reeve (* 1979) en Alexandra Exton Reeve (* 1983), uit sy vroeëre verhouding met sy langjarige vriendin Gae Exton gehad.

Christopher Reeve is op 10 Oktober 2004 ná 'n hartstilstand oorlede.


</doc>
<doc id="77300" url="https://af.wikipedia.org/wiki?curid=77300" title="Lys van forte in die Oos-Kaap">
Lys van forte in die Oos-Kaap

Lys van forte uit die tyd van die Kaapse grensoorloë op die Oosgrens (1779–1877) van die Kaapkolonie:



</doc>
<doc id="77306" url="https://af.wikipedia.org/wiki?curid=77306" title="Joseph Pulitzer">
Joseph Pulitzer

Joseph Pulitzer [ˈpʊlɨtsər] (* 10 April 1847, † 29 Oktober 1911), gebore as "Jószef Pulitzer", was 'n Hongaars-Amerikaanse Joodse verslaggewer, koerantuitgewer, advokaat en filantroop. Vandag staan hy veral bekend vir die Pulitzerpryse wat jaarliks vir prestasies in joernalistiek, fotografie, letterkunde, geskiedenis, digkuns, musiek en drama toegeken word. Die pryse word befonds uit finansiële middele wat Pulitzer aan die Columbia-universiteit bemaak het, net soos die "Columbia School of Journalism" wat hy in die lewe geroep het.

As dagbladuitgewer word Pulitzer verbind met die skryftegnieke van "new journalism" wat hy in die 1880's in sy koerante ingevoer het. In die volgende dekade was daar sterk mededinging tussen Pulitzer se "World" en William Randolph Hearst se "New York Journal" wat albei persmagnate na die praktyke van geel joernalistiek laat neig het om hul dagblaaie meer aantreklik vir die breë publiek te maak. So is die weg gebaan vir koerante met massasirkulasie wat hoofsaaklik op inkomste uit advertensies aangewese was en met hul verskeidenheid nuusvorme, vermaak en advertensies by die leserspubliek gewild geraak het.

Pulitzer het aktief aan die politieke lewe deelgeneem. As lid van die Demokratiese Party het hy nasionale bekendheid verwerf, onder meer met sy veldtog teen groot maatskappye en korrupsie, en is as kongreslid vir New York verkies.


</doc>
<doc id="77307" url="https://af.wikipedia.org/wiki?curid=77307" title="Robert J. Flaherty">
Robert J. Flaherty

Robert Joseph Flaherty [ˈflæərti] (* 16 Februarie 1884, † 23 Julie 1951) was 'n Amerikaanse rolprentmaker wat in 1922 die regie en die vervaardiging van die eerste kommersieel suksesvolle vollengte-dokumentêr, "Nanook of the North", behartig het. Flaherty se reputasie is op dié rolprent gebou, en geen van sy latere werke sou dieselfde sukses behaal nie, alhoewel hy die nuwe filmgenre van dokumentêre fiksie verder ontwikkel het met rolprente soos "Moana" (1926), wat in die Suidsee afspeel, en "Man of Aran" (1934) wat op die afgeleë Ierse Aran-eilande ontstaan het.

Vir sy dokumentêre fiksie-rolprente het Flaherty as eerste regisseur dokumentêre materiaal met narratiewe en poëtiese elemente verbind. Hy word ook as baanbreker van die etnografiese film beskou, 'n genre wat deur Jean Rouch en John Collier Jr. in die 1960's as visuele antropologie, 'n onderafdeling van antropologie, geklassifiseer is.

Flaherty was vanaf 1914 tot sy afsterwe in 1951 getroud met die skryfster Frances Hubbard Flaherty. Sy het met haar gade by verskillende filmprojekte saamgewerk en is vir "Louisiana Story" (1948) vir 'n "Academy Award (Oscar)" in die kategorie "Beste oorspronklike draaiboek" genomineer.



</doc>
<doc id="77308" url="https://af.wikipedia.org/wiki?curid=77308" title="Elsa se geheim">
Elsa se geheim

Elsa se Geheim is die naam van 'n Afrikaanse roman en 'n rolprent. Chris du Toit was beide die regisseur van die rolprent, wat in Februarie 1979 vrygestel is, asook die skrywer van die boek.

Die rolprent is 'n drama.


Elsa junior verwag 'n buite-egtelike kind, terwyl haar ouers niks van haar kêrel wil weet nie. Elsa senior word gesien as 'n ryk vrou. Haar oorlede man se familie sit egter angstig en wag op haar einde, sodat hulle haar fortuin kan erf.



</doc>
<doc id="77309" url="https://af.wikipedia.org/wiki?curid=77309" title="Dubbelsnip">
Dubbelsnip

Die Dubbelsnip ("Gallinago media") was voorheen algemeen en wyd versprei maar is nou skaars 'n somertrekvoël. Die voël se status is nou amper bedreigd. Die voël is 28 – 30 cm lank, 130 - 220 g groot met 'n vlerkspan van 48 cm. In Engels staan die voël bekend as "Great Snipe".




</doc>
<doc id="77311" url="https://af.wikipedia.org/wiki?curid=77311" title="Bandstertgriet">
Bandstertgriet

Die Bandstertgriet ("Limosa lapponica") is gelokaliseerde algemene trekvoël na groot kuswatermassas. Die voël is 37 – 40 cm lank, 200 - 300 g groot met 'n vlerkspan van 72 cm. In Engels staan die voël bekend as "Bar-tailled Godwit".




</doc>
<doc id="77312" url="https://af.wikipedia.org/wiki?curid=77312" title="Barry Trengove">
Barry Trengove

Barry Trengove (1939–2004) was 'n Suid-Afrikaanse akteur. Trengove maak sy debuut in 1965 as 'n student in Debbie, maar is nie daarvoor gekrediteer nie. Daarna tree hy in verskeie Afrikaanse rolprente op, waaronder bekende prente soos Ongewenste Vreemdeling en Broer Matie. Hy is op 4 Junie 1939 gebore en is op 5 Februarie 2004 op 64-jarige ouderdom in Pretoria aan 'n hartaanval oorlede.



</doc>
<doc id="77314" url="https://af.wikipedia.org/wiki?curid=77314" title="Griete">
Griete

Griete ("Limosa") is 'n genus van voëls in die familie van strandlopers en snippe ("Scolopacidae"). Die genus omvat 4 spesies. Voëls in die genus het lang bene en groot, lang snawels waarmee hulle diep in die sand na akwatiese wurms en weekdiere kan soek.

Alhoewel dit nie meer algemeen is nie was griete op 'n tyd 'n bekende Britse gereg gewees. Sir Thomas Browne se skrywes uit die sewentiende eeu maak die opmerking dat griet die lekkerste dis in Engeland was.




</doc>
<doc id="77321" url="https://af.wikipedia.org/wiki?curid=77321" title="Swartstertgriet">
Swartstertgriet

Die Swartstertgriet ("Limosa limosa") is 'n seldsame maar jaarlikse somertrekvoël na binnelandse en kuswatermassas. Die voël is 40 – 44 cm lank, 250 - 400 g groot met 'n vlerkspan van 76 cm. In Engels staan die voël bekend as "Black-tailed Godwit". Die voël se status is amper bedreigd.




</doc>
<doc id="77322" url="https://af.wikipedia.org/wiki?curid=77322" title="Hudsonbaaigriet">
Hudsonbaaigriet

Die Hudsonbaaigriet ("Limosa haemastica") is 'n somerswerwer na groot kuswatermassas in die Wes- en Oos-Kaap. Die voël is 40 cm lank, 200 - 320 g groot met 'n vlerkspan van 74 cm. In Engels staan die voël bekend as "Hudsonian Godwit".




</doc>
<doc id="77325" url="https://af.wikipedia.org/wiki?curid=77325" title="Fort Murray">
Fort Murray

Fort Murray was een van 'n reeks forte wat deur die Britse owerheid tydens die Kaapse grensoorloë van 1779 tot 1877 in die Oos-Kaap gebou is.

Ná die Sesde Grensoorlog (1834–1835) het sir Benjamin D'Urban die Provinsie van Koningin Adelaide gestig. Om die gesag te handhaaf bou hy Fort Murray, Fort Hill (King William’s Town), Fort Hardinge en Fort Beresford langs die Buffelsrivier.

Fort Murray was ongeveer 18 km suid van die huidige King William's Town en naby die Mount Coke-sendingstasie. Die Britse beheer oor die gebied tussen die Groot-Keirivier en Keiskammarivier was egter van korte duur en daarom is die fort ontruim.

Ná die Oorlog van die Byl (die Sewende Grensoorlog, 1846–1847) het sir Harry Smith weer die gebied geannekseer onder die naam Brits-Kaffrarië. 'n Nuwe Fort Murray is 10 km suid van King William’s Town en wes van die Buffelsrivier gebou. Dit het bestaan uit ruim klipgeboue met ruimte vir soldate en hul perde. Die polisie sowel as die kommissaris vir die gebied, kapt. John Maclean, was ook daar gevestig.

Tydens die Agtste Grensoorlog (1850–1853) het Jan Tshatsu (Tzatzoe) en sy amaNtinde, 'n klein Xhosa-stam, bekendheid verwerf vir hul bewaking van die kommunikasielyn tussen Fort Murray en King William’s Town. In 1858 het Maclean vir die profetesse Nonquase en Noxosi hier vir ondervraging aangehou na die vernietiging deur die Xhosa van hul veekuddes en oeste en gevolglike hongersnood.

Tot 1862 is die fort gebruik deur die troepe en die polisie. Daarna is dit as standplaas gebruik vir siek muile. In 1867 was die fort verlate, maar in die Negende (en laaste) Grensoorlog (1877–1878) het die Frontier Armed Mounted Police (die Currie-polisie) soldate hier opgelei. In die 1880's was die fort in beheer van die Kaapkolonie se polisie. Tien jaar later is vrugteloos probeer om 'n hospitaal vir melaatses hier te vestig. Pogings om tydens die Tweede Vryheidsoorlog 'n konsentrasiekamp hier te vestig, het eweneens misluk. Daarna is die fort selfs as veekraal benut.

In 1938 is die oorblyfsels van die fort tot nasionale gedenkwaardigheid verklaar. In die Africana Museum in Johannesburg is 'n waterverfskildery uit 1865 deur mev. A.H. Murray wat die fort uitbeeld.




</doc>
<doc id="77327" url="https://af.wikipedia.org/wiki?curid=77327" title="Martin Melck">
Martin Melck

Martin Melck (* 20 Oktober 1723, † 23 Februarie 1781), stamvader van die Melck-familie in Suid-Afrika, was 'n boorling van Memel in Oos-Pruise (tans Klaipėda, Litaue) wat hom op 21 April 1746 as gekwalifiseerde leerling-messelaar aan die Kaap gevestig en later, onder andere vanweë sy suksesvolle huwelike met welgestelde vroue, een van die grootste bees- en wynboere asook een van die welvarendste en invloedrykste figure in die 18de-eeuse kolonie geword het.

Martin Melck is as seun van Georg Melck, 'n bootsman, en sy vrou Katharina Elisabeth Scholer in die Oosseehawe Memel gebore. Sy werk het sy pa dikwels maande lank van die huis weggeneem. Martin het vir 'n ander loopbaan gekies en op 18-jarige leeftyd 'n opleiding as messelaar in Riga (tans Letland) begin. Later het hy na Nederland geëmigreer om as soldaat in diens van die Verenigde Oos-Indiese Kompanjie (VOIK) te tree. Agttien maande ná die voltooiing van sy beroepsopleiding het hy in die lente van 1746 aan boord van die skip "'t Slot van Capelle" gegaan. Net soos ander VOIK-skepe het dit vanweë sy diepgang vanuit Texel-hawe vertrek - die hawens in Amsterdam en Rotterdam was in dié tyd nie diep genoeg nie. Drie maande later het die skip op 26 Junie 1746 in die Kaapse winterhawe Simonsbaai aangekom.

Toe Martin voet aan wal gesit het, was hy in 'n statige VOIK-uniform van swaar donker wolstof uitgevat wat soldate gewoonlik self moes koop en betaal, met blink geelkoperknope, rooi sokkies en 'n hoed met 'n een-duim-breë goue band. Aan die Kaap het VOIK-soldate nie noodwendig militêre pligte uitgevoer nie. Dikwels het die Kompanjie die werkvermoë van sy militêre personeel aan burgers verhuur en is soldate as plaaswerkers na boerderye gestuur of het in myne gewerk.

Martin is kort ná sy aankoms aan Johann Philipp Giebeler verhuur om enkele maande as voorman op sy plaas "Elsenburg" te werk. Op 1 September 1746 is Melck as mynwerker na 'n silwermyn teen die suid-oostelike hellings van Simonsberg gestuur. Hy het later vir 'n kort rukkie na "Elsenburg" teruggekeer om vervolgens as voorman op Jacob Cloete se plaas "Nooitgedacht" te werk. Al was die werk hard, is soldate van verblyf en kos voorsien. Martin het twaalf gulden per maand verdien, drie gulden meer as wat die Kompanjie betaal het.

In 1750, vier jaar ná sy aankoms, is Martin Melck met volle eer uit die Kompanjie se diens ontslaan. Hy het hom vervolgens as vryburger in Stellenbosch gevestig. Nog in dieselfde jaar het hy die plase "Aan't Pad" (tans Cloetesdal) en "Watergang" gekoop. Die helfte van die koopprys is in harde kontant betaal. Naas boerdery het hy 'n besigheid begin en vervoerdienste aangebied. Nadat hy in Saldanhabaai op 'n ryk voorkoms van kalk afgekom het (dit was blykbaar gefossileerde mosseldoppe), het hy daar 'n tweede winsgewende bedryf as leweransier van boumateriaal begin. Deur kalksteen in 'n kalkoond te verhit, is brandkalk gemaak wat verder tot boumateriaal verwerk en aan messelaars verkoop kon word.

Ná die afsterwe van sy eerste werkgewer aan die Kaap, Johann Giebeler, in 1752 het hy af en toe na "Elsenburg" gery om besoeke aan dié se weduwee Anna Margaretha Hop te bring. Twee maande voor sy 29ste verjaardag, op 20 Augustus 1752, het hy met Anna Margaretha getrou. Uit die huwelik is drie kinders gebore. Huwelike was in dié tyd uitsluitlik binne gemeenskap van goedere, en so het Martin die eienaar van twee spogplase, "Elsenburg" en "Hoopenburg" (ook "Mulders Vallei" genoem, tans Muldersvlei) geword. Voor sy huwelik was hy in besit van 'n perd, 48 beeste en 4 000 wingerdstokke. Nou is sy boedel oornag aansienlik vergroot met nuwe bates, waaronder vyftien slawe, veertig perde, sestig beeste, vyfhonderd skape, twintig varke en 30 000 wingerdstokke.

Op 7 Februarie het Martin Melck die plaas "De Driesprong" (tans Muratie, 'n bekende wynplaas en steeds in besit van die Melck-familie) in Stellenbosch vir sy dogter Anna Catherina gekoop. Drie jaar later is hy as heemraad van Stellenbosch benoem. Gedurende sy ampstermyn het hy die grenslyn tussen die Stellenbosch- en Swellendam-distrikte bepaal en die Eersterivier se loop verander om oorstromings te voorkom. In die 1770's het hy die eerste wapad tussen die Kasteel en "'t Rondebosje" gebou. As toegewyde boer het Melck in 1770 nóg plase gekoop - "De Laaste Gift" (wat tans deel uitmaak van die Lourensford-landgoed), "Kersefontein" (steeds in besit van Melck se nakomelinge en tans 'n gasteplaas) en "St. Helena" aan die Bergrivier.

Anna Hop, Martin se eerste gade, is op 22 Mei 1776 oorlede. Melck was op hierdie tydstip die mees welgestelde man aan die Kaap. Sy boedel, waarvan die waarde op 240 000 gulden beraam is (wat gelykstaan aan 2 222 jaar se gemiddelde lone) het tien plase, twee leenplase, 'n woonhuis en twee pakhuise in Kaapstad, 203 slawe, 170 perde, 1 321 beeste, 4 167 skape, 106 varke en sowat 200 000 wingerdstokke ingesluit. Op 2 November 1778 het Melck met sy tweede vrou, Maria Rosina Loubser, weduwee van Hercules Adriaan Malan, getrou. Uit die huwelik is een kind gebore.

Die VOIK se beleid om geen Lutherse kerkgemeentes aan die Kaap toe te laat nie, het by Melck kommer gewek. Hy was, net soos baie Duitse en Skandinawiese immigrante, 'n gelowige Lutheraan. Alle versoeke, wat Melck by die Kompanjie ingedien het om die saak te hersien, is verwerp. So het hy sake in eie hande geneem en 'n saal in Kaapstad se statige Seestraat (tans Strandstraat) laat oprig. Hy het voorgegee dat dit 'n pakhuis sou wees, maar dit is as vanaf 1771 as geheime kerksaal gebruik, net soos Rooms-Katolieke "schuilkerke" in die Protestantse Nederlande, om Lutherse kerkdienste te hou. Op 6 April 1774 is die kerksaal aan die plaaslike Lutherse gemeente oorhandig.

Die Kaapse goewerneur Ryk Tulbagh, 'n felle teenstander van die Lutherse geloof, het wél kennis van dié geheime kerkdienste gehad, maar as Melck se noue vriend het hy 'n blinde oog gedraai. Naas die kerkgebou, wat teen 'n koste van 45 000 gulden opgerig is, het Melck nog twee erwe langsaan vir die bou van 'n pastorie en 'n kostershuis aan die gemeente geskenk. 

In 1780, een jaar voor Melck se afsterwe, het die Here Sewentien, die Nederlandse bestuurders van die VOIK, hul beleid teenoor Lutherane aan die Kaap hersien, en die eerste Lutherse predikant het sy diens in die Kaapse gemeente begin. Met die bou van die pastorie is eers na Melck se dood begin. Die gebou is deur die argitek Louis Thibault ontwerp, Anton Anreith het die versierings by die fasade aangebring. Sedert 1932 staan die gebou, wat in Maart 2013 tot nasionale gedenkwaardigheid verklaar is, as Martin Melck-huis bekend. Die pragtige gebou, die enigste stadhuis in die Kaapse dakkamer-styl wat bewaar gebly het, getuig steeds van die weelde van Melck se huishouding.

Martin Melck is op 23 Februarie 1781 in die ouderdom van 58 jaar op sy plaas "Elsenburg" oorlede. Hy is waarskynlik in die Lutherse kerk in Strandstraat ter ruste gelê. 'n Gedenkplaat, wat deur Anton Anreith geskep is, is vier jaar ná die weldoener se afsterwe by die kerk onthul.



</doc>
<doc id="77329" url="https://af.wikipedia.org/wiki?curid=77329" title="Die tweede slaapkamer">
Die tweede slaapkamer

Die Tweede Slaapkamer is 'n Afrikaanse rolprent wat op 1 Januarie 1962 vrygestel is. Die film handel oor 'n jonggetroude paartjie, wat vertolk word deur Susan Cloete en Jaco van der Westhuizen. Die twee verhuur hul spaarkamer aan 'n reeks eienaardige loseerders om ekstra geld te verdien. Gordon Vorster was beide die regisseur en draaiboekskrywer van die prent gewees.

Die rolprent is 'n komiese spanningsprent.


Maxie en Johan le Roux verhuur hulle spaarkamer vir 'n ekstra inkomste, maar die loseerders is eksentriek en almal kom met hulle eie probleme. Die eerste huurder, Gysbert Papenfus is 'n abstrakte skilder wat van sy vrou se toorn probeer ontsnap, maar word uiteindelik na sy huis teruggesleep. Die volgende huurder, MC de Kort is 'n rokjagter, maar toe Johan agterkom hy flirt agter Maxie aan, skop hy hom summier uit. Johan besluit om die kamer aan twee professionele dansers te verhuur, maar die keer raak Maxie sommer vinnig van hulle ontslae. Daarna trek die beleefde Kariba van Dyk in, en die Le Rouxs glo hulle probleme is vergoed verby. Kariba is 'n talentvolle kok en pianis, en help selfs vir Johan met sy bouplanne. Maar dit word gou duidelik kan Kariba aan sielkundige probleme ly. Een aand, nadat sy onwetend amper vir Maxie verwurg het, besluit die Le Rouxs dat dit maar beter is om sonder enige bywoners klaar te kom.



</doc>
<doc id="77330" url="https://af.wikipedia.org/wiki?curid=77330" title="Susan Cloete">
Susan Cloete

Susan Cloete is/was 'n Afrikaanse aktrise. Sy het een van die hoofrolle in die Afrikaanse rolprent, Die Tweede Slaapkamer vertolk. Twee jaar later was sy in die film Piet my Niggie te sien gewees.



</doc>
<doc id="77331" url="https://af.wikipedia.org/wiki?curid=77331" title="Jaco van der Westhuizen">
Jaco van der Westhuizen

Jaco van der Westhuizen is/was 'n Afrikaanse akteur. Hy maak sy rolprentdebuut in 1959 in Nooi van my Hart en speel daarna in meer as tien Afrikaanse films.



</doc>
<doc id="77332" url="https://af.wikipedia.org/wiki?curid=77332" title="Dyer-eiland">
Dyer-eiland

Dyer-eiland is ongeveer 20 ha groot en lê 3 km van die kus by Pearly Beach tussen Dangerpunt en Quoinpunt en byna regoor die mond van die Uilenkraalsrivier.

Totdat die Amerikaner Sampson Dyer in 1806 daar gaan woon het, was die eiland bekend as Ilha da Fera, die eiland van die wilde diere. Tot 1980 het Dyer en sy opvolgers voortgegaan met die winsgewende bedryf van die raap van ghwano. Die eiland is tans nog die tuiste van 'n groot verskeidenheid seevoëls. Weens die versamel van hul eiers het die broeikolonie Kaapse pikkewyne ("Spheniscus demersus") kwaai gekwyn. Hier is ook robpelse geoes. Die eiland is tans onder beheer van Cape Nature en natuurbewaringsmaatreëls word toegepas. Nou is dit by uitstek 'n plek waar grootwithaaie besigtig kan word.

Die eiland word omring deur rotsplate, skerp riwwe en punte, waarvan Geysereiland van 3 ha die grootste is. Tussen 1831 en 1913 het hier 11 skepe op die rotse geloop. Op 23 Maart 1913 het die Noorse stoomskip "Hektor" van 3 856 ton in digte mis op Dyer-eiland vergaan. Dit was van Baltimore na Australië op pad met 'n vrag spoorstawe.




</doc>
<doc id="77334" url="https://af.wikipedia.org/wiki?curid=77334" title="James Dean">
James Dean

James Dean (8 Februarie 1931 – 30 September 1955) was ’n Amerikaanse akteur. Hy is ’n kulturele ikoon van tiener-ontnugtering, soos gesien kan word in die titel van sy bekendste rolprent, "Rebel Without a Cause" (1955) waarin hy die rol speel van ’n gekwelde tiener van Los Angeles, Jim Stark. Die ander twee rolle wat hom beroemd gemaak het, is die alleenloper Cal Trask in "East of Eden" (1955) en die stuurse plaasarbeider Jett Rink in "Giant" (1956). Dean se voortdurende roem en gewildheid rus vierkant op hierdie drie hoofrolle. Sy voortydige dood in ’n motorongeluk het van hom ’n legende gemaak.

Hy was die eerste akteur wat nadoods benoem is vir ’n Oscar vir beste akteur en is steeds die enigste akteur met twee nadoodse benoemings. In 1999 het die American Film Institute hom 18de geplaas onder die beste akteurs van alle tye.

James Byron Dean is op 8 Februarie 1931 in Indiana, VSA, gebore. Hy en sy gesin het later na Santa Monica, Kalifornië, getrek. Sy ma is dood toe hy nege jaar oud was. Sy pa kon nie sy seun versorg nie en het hom na sy tante op ’n plaas in Indiana gestuur, waar hy in ’n Kwaker-omgewing grootgeword het.

Dean het die raad en vriendskap opgesoek van ’n Metodistepastoor, eerw. James DeWeerd. Dié het blykbaar ’n groot invloed op hom gehad, veral wat betref sy toekomstige belangstelling in bulgevegte, motorrenne en die teater. Volgens Billy J. Harbin het "Dean ’n intieme verhouding met die pastoor gehad . . . wat begin het in die senior jaar van sy hoërskool en wat jare geduur het". Hul seksuele verhouding is vroeër gesuggereer in die 1994-boek "Boulevard of Broken Dreams: The Life, Times, and Legend of James Dean" deur Paul Alexander. In 2011 is berig dat hy sy medester in "Giant" Elizabeth Taylor vertel het dat hy ná sy ma se dood deur ’n pastoor gemolesteer is.

In die hoërskool het Dean in die algemeen swakkerig presteer. Hy was egter gewild en het in die skool se bofbal- en korfbalspanne gespeel. Hy het ook drama studeer. Nadat hy sy skoolloopbaan in 1949 voltooi het, het Dean teruggetrek na Kalifornië en by sy pa en stiefma gebly. Hy het ’n graad aan die Santa Monica-kollege behaal en daarna vir ’n semester aan die Universiteit van Kalifornië studeer. Hy het sy hoofvak na drama verander en dit het ’n vervreemding tussen hom en sy pa veroorsaak. Hy is as student uit 350 akteurs gekies om die rol van Malcolm in "Macbeth" te speel. Hy het in dié tyd ook in James Whitmore se werkwinkel begin toneelspeel. In Januarie 1951 het hy opgeskop om voltyds toneel te speel.

Dean se eerste televisie-optrede was in ’n Pepsi Cola-advertensie. Hy het in die TV-program "Hill Number One" gespeel en drie klein rolle gehad in "Fixed Bayonets!", "Sailor Beware" en "Has Anybody Seen My Gal?"

Terwyl hy gesukkel het om rolle in Hollywood te kry, het hy as ’n parkeeraanwyser by CBS Studios gewerk. In dié tyd het hy Rogers Brackett, ’n radioregisseur van ’n advertensiemaatskappy, ontmoet en dié het hom professionele raad en leiding aangebied in sy loopbaan, asook ’n plek om te bly.

In Oktober 1951 het Dean na die stad New York getrek, waar hy in ’n speletjiesprogram gewerk het. Hy het ook in ’n paar CBS-televisiereekse verskyn voordat hy toegang tot die legendariese Actors Studio gekry het om onder Lee Strasberg te studeer.

Sy loopbaan het op dreef gekom en hy het in nog televisiereekse van die 1950's gespeel, soos "Kraft Television Theatre", "Robert Montgomery Presents", "Danger" en "General Electric Theater". Positiewe resensies van sy verhoogrol van Bachir, ’n huiskneg van Noord-Afrika, in "The Immoralist" het die aandag van Hollywood getrek.

In 1953 het die regisseur Elia Kazan iemand gesoek vir die emosioneel komplekse rol van Cal Trask vir die draaiboekskrywer Paul Osborn se aanpassing van John Steinbeck se 1952-roman "East of Eden". Die lang roman gaan oor die families Trask en Hamilton oor die verloop van drie generasies. In teenstelling met die boek handel die rolprent hoofsaaklik oor die karakter Cal Trask.

Voordat Elia Kazan ’n akteur gekies het om Cal te speel, het hy gesê hy soek "’n Brando" vir die rol en Osborn het die relatief onbekende James Dean voorgestel. Steinbeck het Dean ontmoet en hoewel hy nie van die stuurse, komplekse jong man gehou het nie, het hy gedink hy is ideaal vir die rol. Dean het die rol gekry en het op 8 April 1954 op die trein na Los Angeles geklim om te begin skiet.

’n Groot deel van Dean se rol in die prent was improvisasie. In een toneel was hy veronderstel om weg te hardloop toe sy pa (Raymond Massey) sy geskenk van $5 000 van die hand wys. In plaas daarvan het Dean se karakter instinktief na sy pa gedraai en hom huilend en met groot emosie omhels. Kazan het die toneel, met Massey se geskokte reaksie, behou. Dean se toneelspel in die prent het gelei tot sy rol van Jim Stark in "Rebel Without A Cause". Albei karakters is angst-gevulde protagoniste en verstotelinge wat verkeerd verstaan word en desperaat die aanvaarding van ’n vaderfiguur soek.

In 1955 is Dean nadoods benoem vir ’n Oscar vir beste akteur vir sy toneelspel in "East of Eden", die eerste amptelike nadoodse benoeming in die geskiedenis van die Academy Awards.

Kort ná "Eden" het Dean sy rol in "Rebel Without a Cause" losgeslaan, ’n rolprent wat uiters gewild was onder tieners. Die prent is al ’n akkurate voorstelling van tiener-angst genoem. Ander rolle is vertolk deur die tienerakteurs Natalie Wood, Sal Mineo en Dennis Hopper. Die regisseur was Nicholas Ray.

In "Giant", wat ná Dean se dood uitgereik is, speel hy ’n byrol saam met Elizabeth Taylor en Rock Hudson omdat hy nie weer dieselfde rol as in die vorige twee prente wou speel nie. Dit was Dean se laaste prent. Aan die einde was hy veronderstel om ’n dronk toespraak te hou, en dié toneel word dikwels "Die Laaste Avondmaal" genoem omdat dit sy laaste toneel was voor sy skielike dood. Hy het egter so gemompel in ’n poging om dit realisties te laat klink dat Nick Adams, wat ’n klein rol gehad het, later sy woorde moes oorsê omdat Dean dood is voordat die rolprent geredigeer is.

In 1956 het Dean sy tweede nadoodse benoeming gekry vir sy rol in "Giant".

In April 1954, nadat hy die rol van Cal Trask in "East of Eden" gekry het, het Dean ’n 1955-model Triumph Tiger T110, ’n 650 cc-motofiets en ’n tweedehandse rooi 1953-model MG TD-sportmotor gekoop. In Maart 1955 het hy die MG ingeruil vir ’n nuwe 1955-model Porsche Super Speedster. Die Triumph T110 het hy ingeruil vir ’n 1955-model Triumph TR5 Trophy.

Op 26-27 Maart, net voor die verfilming van "Rebel Without a Cause" begin het, het hy aan die Palm Springs Road Races deelgeneem met die Speedster. Hy het eerste in die nuwelingeklas geëindig en tweede in die algemene Sondagresies. Hy het ook op 1-2 Mei by Bakersfield met die Speedster deelgeneem – hy het eerste in sy klas en derde in die algemeen geëindig. Sy laaste resies met die motor was op 30 Mei in Santa Barbara, waar hy weens motorprobleme nie die resies voltooi het nie.
Tydens die verfilming van "Giant" van Junie tot middel September het Warner Bros. Dean verbied om te jaag. In Julie het Dean ’n deposito betaal vir ’n nuwe Lotus IX-resiesmotor. Ná die verfilming van "Giant" het hy skielik op 21 September sy Speedster ingeruil vir ’n nuwe, kragtiger en vinniger 1955-model Porsche 550 Spyder en ingeskryf vir die opkomende Salinas Road Race, wat op 1-2 Oktober sou plaasvind. Hy het ook ’n nuwe 1955-model Ford Country Squire-stasiewa gekoop om die nuwe Spyder na en van renne te vervoer.

Volgens Lee Raskin, ’n Porsche-historikus en skrywer van "James Dean at Speed", het Dean gevra dat ’n verwer die woorde "Little Bastard" op die motor aanbring. Daar is verskeie weergawes van wat die woorde beteken.

Toe Dean homself aan die Britse akteur Alec Guinness voorstel buite die Villa Capri-restaurant in Hollywood, het hy hom gevra om na sy splinternuwe Porsche Spyder te kom kyk. Guinness het gedink die motor lyk "sinister" en het vir Dean gesê: "As jy in daardie motor klim, sal jy teen dié tyd volgende week dood daarin gekry word." Dit was op 23 September 1955, sewe dae voor Dean se dood.

Die draaiboekskrywer William Bast was een van Dean se beste vriende, en dit word erken deur Dean se familie. Volgens dié eerste biograaf van James Dean (1956) was hy en Dean kamermaats by UCLA en later in New York, en het hy Dean tydens die laaste vyf jaar van sy lewe geken. Vyftig jaar ná Dean se dood het hy gesê hulle vriendskap het seksuele intimiteit ingesluit. Bast onthou hul vriendskap: "Jimmy "was" ’n liefhebber van dinge, hy "het" geleer deur eksperimentering . . . Maar om te sê hy was gay? Dis belaglik."

Terwyl hy aan UCLA studeer het, het Dean uitgegaan met Beverly Wills, ’n aktrise van CBS, en Jeanette Lewis, ’n klasmaat. Bast en Dean het dikwels op ’n dubbele afspraak met hulle gegaan. Wills het later alleen met Dean uitgegaan nadat sy vir Bast vertel het hulle is verlief.

Vroeg in Dean se loopbaan, toe hy ’n kontrak geteken het met Warner Brothers, het die ateljee se afdeling van openbare betrekkinge stories begin opmaak oor sy verhouding met verskeie jong aktrises. Persvrystelling het hom gegroepeer saam met twee ander akteurs, Rock Hudson en Tab Hunter, wat volgens hulle "hubare enkellopers" was wat nog nie die tyd gekry het om hulle aan een vrou te verbind nie."

Dean se verhouding wat die beste onthou word, was met die jong Italiaanse aktrise Pier Angeli, wat hy ontmoet het terwyl sy geskiet het aan "The Silver Chalice". Angeli se ma het egter nie van Dean se kleredrag en optrede gehou nie. Hy het self ook gesê hy wil nie trou nie. Terwyl hy in Oktober 1954 in New York was, het Angeli onverwags haar verlowing aan die Italiaans-Amerikaanse sanger Vic Damone aangekondig. Sy is die volende maand met hom getroud.

Die aktrise Liz Sheridan beweer sy het ’n kort verhouding met Dean in New York gehad. Sommige mense is egter skepties daaroor. Dean het ook met Ursula Andress uitgegaan, maar sy het in dié tyd ook met Marlon Brando uitgegaan.

Dean het militêre diensplig ontduik deur as ’n homoseksueel te registreer, iets wat destyds deur die Amerikaanse regering as ’n geestesongesteldheid geklassifiseer is. Toe hy daaroor uitgevra is, het hy gesê: "Nee, ek is nie ’n homoseksueel nie. Maar ek gaan ook nie deur die lewe gaan met my een hand agter my rug vasgebind nie."

Op 30 September 1955 was Dean en sy werktuigkundige, Rolf Wütherich, by Competition Motors in Hollywood om Dean se nuwe Porsche 550 Spyder voor te berei vir die resies by Salinas, Kalifornië. Dean wou oorspronklik die Porsche na Salinas sleep, maar omdat die motor nog nie ingery was nie, het Wütherich voorgestel Dean ry met die motor na Salinas om meer myle op te sit. Die groep, met onder andere sy vriend Bill Hickman en die professionele fotograaf Sanford H. Roth, wat Dean tydens die resies sou afneem, het na Bakersfield vertrek. Wütherich het saam met Dean gery. Dean is later in ’n spoedlokval voorgekeer nadat hy 105 km/h in ’n 89 km/h-sone gery het. Daarna het Hickman en Dean ’n ander pad gevolg, Roete 166/33, sodat hulle nie deur Bakersfield se 40 km/h-sone hoef te ry nie. Roete 166/33 was ’n bekende kortpad vir renjaers, wat hulle direk by Blackwells Corner by CA-roete 466 uitgebring het. By Blackwells Corner het Dean vir ’n kort rukkie stilgehou vir iets om te eet en daar die mederenjaers Lance Reventlow en Bruce Kessler raakgeloop. Toe Reventlow en Kessler vertrek, het hulle afgespreek om die aand saam te gaan eet.

Kort daarna is Dean-hulle en Hickman by Blackwells Corner weg, Dean het vetgegee en Hickman agtergelaat. Kort daarna, terwyl hy 136 km/h gery het, het Dean ’n 23-jarige student, Donald Turnupseed, gesien wat van die pad afgedraai en oor die wit streep gery het. Dean wou ’n ongeluk voorkom, maar daar was nie genoeg tyd of plek nie en die motors het mekaar feitlik reg van voor getref.

Dean is ernstig beseer – hy het ’n gebreekte nek en verskeie uit- en inwendige beserings gehad. Hy is by sy aankoms by die hospitaal dood verklaar.

In ’n nadoodse ondersoek op 11 Oktober 1955 is Turnupseed onskuldig bevind aan ’n aandeel aan Dean se dood. Wyle Dean is ook onskuldig bevind aan onregmatige optrede.

Dean word dikwels vandag beskou as ’n ikoon vanweë sy "eksperimentele" uitkyk op die lewe, wat sy tweesydige seksualiteit insluit. Daar is verskeie bewerings dat hy seksuele verhoudings met beide mans en vroue gehad het.

William Bast, een van sy beste vriende, was Dean se eerste biograaf (1956). Hy het ’n onthullende bywerking van sy eerste boek gepubliseer nadat hy jare lank die vraag of hul verhouding seksueel van aard was, ontduik het. Daarin sê hy eindelik dat dit wel die geval was. In sy tweede boek vertel Bast van die moeilike omstandighede van hul verhouding en behandel hy ook openlik van Dean se ander beweerde gay verhoudings, veral sy vriendskap met Rogers Brackett, die invloedryke vervaardiger van radiodramas.

Die joernalis Joe Hyams glo enige gay aktiwiteit van Dean was slegs om sy loopbaan te bevorder. Dit word egter deur Bast en ander biograwe verwerp. ’n Medemotorfietsryer, die skrywer John Gilmore, beweer ook hy en Dean het eenkeer in New York "geëksperimenteer", en Dean was toe reeds in sy 20's.

Die draaiboekskrywer Gavin Lambert, self gay en deel van die Hollywoodse gay kringe van die 1950's en 1960's, beskryf Dean as gay. Die regisseur van "Rebel", Nicholas Ray, het ook al gesê Dean was gay. Boonop meen William Bast en die biograaf Paul Alexander ook Dean was gay, terwyl John Howlett sê hy was "beslis biseksueel".

Hyams en Paul Alexander beweer ook Dean se verhouding met pastoor De Weerd het ’n seksuele aspek gehad. Bast wys verder Dean het kennis van gay kroeë en gewoontes gehad. Boonop bevat Robert Aldrich en Garry Wotherspoon se boek "Who's Who in Contemporary Gay and Lesbian History: From World War II to the Present Day" (2001) ’n inskrywing oor James Dean.






</doc>
<doc id="77335" url="https://af.wikipedia.org/wiki?curid=77335" title="Groenpootruiter">
Groenpootruiter

Die Groenpootruiter ("Tringa nebularia") is 'n algemene somertrekvoël wat by kus- en varswatermassas voorkom en talle oorwinter. Die streekbevolking is 30,000 pare. Die voël is 30 – 34 cm lank, 140 - 250 g groot met 'n vlerkspan van 68 cm. In Engels staan die voël bekend as die "Common Greenshank".




</doc>
<doc id="77337" url="https://af.wikipedia.org/wiki?curid=77337" title="Grootgeelpootruiter">
Grootgeelpootruiter

Die Grootgeelpootruiter ("Tringa melanoleuca") is 'n voël en 'n swerwer en is slegs eenkeer opgeteken in Suid-Afrika. Die voël is 30 – 32 cm lank, 130 - 180 g groot met 'n vlerkspan van 70 cm. In Engels staan die voël bekend as die "Greater Yellowlegs".




</doc>
<doc id="77339" url="https://af.wikipedia.org/wiki?curid=77339" title="Tringa">
Tringa

Tringa is 'n genus van voëls in die familie van strandlopers en snippe ("Scolopacidae"). Die genus omvat 13 spesies. Voëls in die genus is hoofsaaklik varswatervoëls, gewoonlik met helderkleurige bene.




</doc>
<doc id="77347" url="https://af.wikipedia.org/wiki?curid=77347" title="Allister Coetzee">
Allister Coetzee

Allister Coetzee, gebore op 23 Mei 1963 te Grahamstad, Suid-Afrika is 'n professionele rugbyafrigter. Hy is op 12 April 2016 aangewys as die nuwe afrigter van die senior Springbokspan.

Coetzee sluit in 2008 aan by WP Rugby met 'n ryk ondervinding op provinsiale en nasionale vlak.Hy was die seniorafrigter van die Stormers in superrugby en die Westelike Provinsie se Curriebekerspan tot 2015.

Hy was voorheen ook betrokke by die Oostelike Provinsie (2002–2003), die Cats (2006), SA onder-23 en was die Haaie se hulpafrigter in 2000 saam met Jake White, onder Hugh Reece-Edwards.



</doc>
<doc id="77348" url="https://af.wikipedia.org/wiki?curid=77348" title="Die laaste tango">
Die laaste tango

Die Laaste Tango is 'n Afrikaanse rolprent wat op 5 Julie 2013 in teaters begin draai het. Die film is in Loxton in die Karoo verfilm. Die bekroonde skrywer, Deon Meyer het die draaiboek geskryf en die regie behartig. Die film is sy debuut as rolprentregisseur.

Die Laaste Tango is 'n spanningsvolle liefdesverhaal propvol intrige. Die ouderdomsperk 12 TG (taal, geweld).


Herkules de Wet is 'n 34-jarige werkverslaafde speurder. Hy stel 'n lokval vir Basson, 'n psigopaat wat nege vroue grusaam vermoor het. Wanneer hy hom uiteindelik vang, rand hy hom só erg aan dat hy drie jaar se werk en 'n skuldigbevinding in gevaar stel.

De Wet se baas stuur hom na Loxton, 'n afgeleë dorpie in die Bo-Karoo, om af te koel en te wag dat die omstredenheid oorwaai. Hier ontmoet hy vir Ella Winter, 'n mooi, passievolle vrou wat sterwend is aan kanker.

Ella se wens is om nog een laaste keer die tango te dans. De Wet is aanvanklik huiwerig om te leer dans, maar Ella se lewenslus en skoonheid en sy eie begeerte na heling laat hom al hoe dieper betrokke raak.

Intussen ontwaak Basson in die hospitaal en beplan sy wraak teen De Wet. Hy slaag daarin om te ontsnap en sy bloedspoor lei na die Bo-Karoo. Op die nag van die laaste tango, daag die reeksmoordenaar in Loxton op...




</doc>
<doc id="77349" url="https://af.wikipedia.org/wiki?curid=77349" title="Louw Venter">
Louw Venter

Louw Venter (gebore 16 Augustus 1975) is 'n Suid-Afrikaanse akteur, skrywer en komediant. Hy is veral bekend vir sy rolle in TV-reekse op kykNET en vir die Afrikaanse rolprente waarin hy speel.

As akteur:

As skrywer:



</doc>
<doc id="77350" url="https://af.wikipedia.org/wiki?curid=77350" title="William John Burchell">
William John Burchell

William John Burchell (* 23 Julie 1781, † 3 Maart 1863 in Fulham, Londen) was 'n Engelse ontdekkingsreisiger, natuurkundige, botanikus, kunstenaar en skrywer. Hy word by die belangrikste natuurkundiges gereken wat ekspedisies op die vasteland van Afrika onderneem het, waaronder 'n botaniese en dierkundige reis na die binneland van Suid-Afrika tussen 1810 en 1815. Sy ervarings en vakkennis van land en natuur het 'n beslissende rol by die beplanning van die eerste Britse volksplanting in die Oos-Kaap, die 1820-Setlaars, gespeel.

Burchell se amptelike botaniese outeursafkorting is Burch.

Burchell is as die oudste seun van Matthew Burchell gebore, 'n welgestelde botanikus en eienaar van die Fulham-plantkwekery wat nege en 'n half akkers grond langsaan die tuine van die Fulham-paleis beslaan het. William het al vroeg in natuurkunde begin belangstel. Hy het sy opleiding as leerling-botanikus in die Koninklike Botaniese Tuin in die Londense stadsdeel Kew ontvang. In 1803 is hy as lid van die "Linnean Society" verkies. In hierdie tyd het hy verlief geraak op Lucia Green, 'n jong dame uit Fulham. Sy ouers was egter gekant teen hul verlowing.

Op 7 Augustus 1805 het Burchell aan boord van die "Northumberland", 'n skip van die Oos-Indiese Kompanjie, na St. Helena vertrek. Hy was van voorneme om saam met 'n Londense sakevennoot, William Balcombe (1779-1829), 'n handelsonderneming op dié Suid-Atlantiese eiland te vestig. Nadat hy een jaar lank by handelsaktiwiteite op St. Helena betrokke was, het hy sy ontevredenheid met sy situasie uitgespreek, en die sakevennootskap is kort daarna ontbind. Drie maande later het hy 'n pos as onderwyser op die eiland aanvaar en is later as amptelike botanis aangestel.

Alhoewel sy verloofde Lucia Green van voorneme was om met hom te trou, het sy tydens haar skeepsreis na St. Helena in 1807 op die kaptein van haar skip verlief geraak en Burchell ná haar aankoms op die eiland afgesê. Green het vervolgens met die kaptein getrou, en Burchell was tot sy dood 'n vrygesel.

Op St. Helena het Burchell onder andere kennis gemaak met Jan Willem Janssens, die laaste Nederlandse goewerneur van die Kaapkolonie, en die Duitse natuurkundige Martin Heinrich (Hinrich) Lichtenstein wat enkele jare tevore saam met Janssens uitgebreide reise deur die Kaap onderneem het. In 1810 het Burchell op aanbeveling van Janssens na Kaapstad geseil om self plant- en dierkundige navorsing in Suid-Afrika te doen en sy botaniese versameling uit te brei.

Stormagtige weer het die aankoms van Burchell se skip in Suid-Afrika met dertien dae vertraag, maar op 26 November 1810 het hy uiteindelik in Tafelbaai geland. Die aanleer van die Kaaps-Nederlandse omgangstaal was deel van sy voorbereidings. In Junie 1811 het hy met 'n goed toegeruste ossewa vanuit Kaapstad vertrek vir sy ekspedisie na die binneland. Hy is deur Khoikhoi-gidse vergesel wat tydens sy reis verskeie kere deur ander inheemses vervang is.

Burchell het vyf jaar lank, tot en met 1815, oor 'n afstand van 7 000 km deur grotendeels onverkende gebiede van Suid-Afrika gereis en meer as 50 000 monsters versamel, waaronder diervelle met skedels. Vyfhonderd tekeninge het tydens sy ekspedisie ontstaan, terwyl hy ook sterre- en weerkundige waarnemings gedokumenteer het.

Burchell het sy ekspedisie later in sy "Travels in the Interior of Southern Africa" beskryf, 'n werk wat in twee boekdele in 1822 en 1824 verskyn het. Daar is min twyfel dat hy van voorneme was om 'n derde boekdeel te publiseer aangesien die tweede deel lank voor die voltooiing van sy reis eindig. 'n Fotomeganiese herdruk van sy werk is in 1967 deur "C. Struik Uitgewers" in Kaapstad uitgegee. In respektiewelik 2010 en 2012 het "Nabu Press" en "Ulan Press" herdrukte uitgawes vrygestel wat deur "amazon.com" verkoop word.

Op 25 Augustus 1815 het Burchell aan boord van die "Kate" vanuit Kaapstadhawe vertrek, met 48 kiste van botaniese en dierkundige monsters, waaronder dié van Burchell se sebra en 'n witrenoster. Die skip het op sy reis in St. Helena aangedoen. Op 11 November 1815 het Burchell in Fulham aangekom. In die volgende tien jaar het Burchell sy versamelings georden en gedokumenteer. Groot dele daarvan het hy aan die Britse Museum se Natuurhistoriese afdeling (tans die Natuurhistoriese Museum) geskenk. Ongelukkig is baie van sy monsters beskadig omdat hulle in die museum nie op 'n professionele manier gestoor is nie, tot onsteltenis van Burchell.

'n Dispuut oor dié saak het tussen Burchell en die museum se bestuurders ontstaan wat kwade gevoelens aan albei kante ontlok het. Dr. John Edward Gray (1800-1875), die destydse kurator van die Britse Museum se dierkundige versamelings, het ná die dispuut aan Burchell se sebra die Latynse naam "Asinus burchelli" gegee, welwetende dat "asinus" ook die Latynse term vir "domkop" is. Die huidige wetenskaplike naam is "Equus burchelli".

Burchell het tussen 1825 en 1830 verdere ekspedisies onderneem, hierdie keer in Brasilië waar hy weer tienduisende monsters versamel het, waaronder meer as 20 000 insekte en 362 voëlspesies. In Maart 1825 het hy uit Engeland vertrek. Op pad na Suid-Amerika het hy twee maande lank monsters in Portugal en op die Kanariese eiland Tenerife versamel. 

Burchell het in Julie 1825 in Rio de Janeiro aangekom waar hy meer as 'n jaar sou deurbring. Tydens sy verblyf in die stad het hy 'n reeks van aansigte van Rio de Janeiro geteken wat later as voorbeeld vir Robert Burford se panoramiese skildery sou dien. Daarnaas het hy talle sterre- en weerkundige waarnemings gedoen, botaniese, entomologiese en mineralogiese monsters in die omliggende distrikte versamel en 'n besoek aan Minas Gerais gebring. 

Vanuit Rio de Janeiro het Burchell verder suidwaarts na Santos geseil, waar hy drie maande lank monsters versamel het, en verder na Cubatão gereis waar hy twee maande in 'n afgeleë boshut deurgebring het. Sy volgende bestemming was São Paulo waar hy sewe maande lank sou bly. Vir sy ekspedisie na Goiás het hy muile en muildrywers gehuur. Burchell was oorspronklik van plan om enkele jare lank monsters in die Brasiliaanse binneland te versamel, maar nadat die nuus hom bereik het dat een van sy ouers ernstig siek was het hy sy ontdekkingsreis verkort. Hy het noordwaarts na Porto Real getrek en in Junie 1829 in Pará aangekom van waar hy terug na Engeland gevaar het. 

Die enigste verslae oor sy Brasiliaanse ekspedisies kom in twee briewe voor wat hy aan William Hooker geskryf het en wat later deur die "Linnean Society" in boekdeel II van "Botanical Miscellany" gepubliseer is. Die reisjoernale het egter verlore gegaan, net soos die dagboeke wat Burchell gedurende sy latere reise geskryf het. Sy veldnotaboeke met noukeurige beskrywings van sy plantversameling, waaruit die laaste deel van sy reis gerekonstrueer kan word, word in Kew bewaar.

Tydens sy laaste ekspedisies, wat ook 'n groot finansiële las op hom geplaas het, het Burchell uitgeput geraak. Die omvang en betekenis van sy wetenskaplike werk is nie deur al sy tydgenote raakgesien en gewaardeer nie. Burchell het hom in sy latere lewe in toenemende mate aan die openbare lewe onttrek en is as gedesillusioneerde enkeling beskryf. In sy laaste jare het hy bowendien aan 'n siekte gely. In 1863 het Burchell in sy woning in Fulham, Churchfield-huis, selfmoord gepleeg.

Burchell se omvattende Afrika-versameling het plante, diervelle, geraamtes, insekte, plantsade, bolle en visse ingesluit. Twee jaar ná sy afsterwe het sy suster Anna Burchell die grootste deel van sy versamelings aan wetenskaplike instellings geskenk. Die meeste plantmonsters word sedertdien in die botaniese tuin in Kew bewaar, terwyl sy entomologiese, etnologiese, geologiese en dierkundige versamelings, waaronder baie insekte, voël- en soogdierspesies, aan die nuut geopende Oxfordse Universiteitsmuseum vir Natuurgeskiedenis oorgedra is. 

Burchell het bekend gestaan vir sy omvangryke en breedvoerige beskrywings wat elke versamelde monster vergesel het, met besonderhede oor habitat en gewoontes, asook vir sy talle tekeninge en skilderye van landskapstonele, mense, kleredragte, diere en plante. Die Pruisiese regering het Burchell genader en vir hom 'n aansienlike pensioen in vooruitsig gestel, onder voorwaarde dat hy sy hele versamelings na Berlyn sou saamneem om daar te werk en te woon. Hy het die aanbod nie aanvaar nie omdat hy van voorneme was om die resultate van sy navorsingsreise in sy eie land te publiseer, 'n plan wat hy nooit verwesenlik het nie.

In 1819 is Burchell deur 'n gekose komitee van die Britse Laerhuis ondervra oor die geskiktheid van emigrasie na Suid-Afrika, gegewe sy vlak van kennis en ervaring. Sy "Hints on emigration to the Cape of Good Hope" is in dieselfde jaar gepubliseer. So is reeds een jaar later die eerste Britse emigrasieskema van stapel gestuur waarvolgens die 1820-Setlaars hulle met staatsubsidies in die Oos-Kaap gevestig het.

Die Universiteit van Oxford het in 1830 'n eredoktersgraad aan Burchell toegeken. Hy is daarnaas met 'n reeks plant- en diername vereer, waaronder die monotipiese plantgenus "Burchellia R. Br.", en 'n verskeidenheid benamings soos Burchell se sebra ("Equus burchelli"), Burchell se rooivlerkie, die Engelse benaming vir die Gewone vleiloerie ("Burchell's coucal"), Gevlekte sandpatrys ("Pterocles burchelli") en "Echiton burchellii", 'n trekmierspesie uit die Nuwe Wêreld.



</doc>
<doc id="77352" url="https://af.wikipedia.org/wiki?curid=77352" title="Kleingeelpootruiter">
Kleingeelpootruiter

Die Kleingeelpootruiter ("Tringa flavipes") is 'n voël en somerswerwer en is slegs vierkeer opgeteken in Suider-Afrika. Die voël is 22 – 26 cm lank, 65 - 95 g groot met 'n vlerkspan van 60 cm. In Engels staan die voël bekend as die "Lesser Yellowlegs".




</doc>
<doc id="77354" url="https://af.wikipedia.org/wiki?curid=77354" title="Moerasruiter">
Moerasruiter

Die Moerasruiter ("Tringa stagnatilis") is 'n algemene somertrekvoël wat by kus- en watermassas voorkom en klein getalle oorwinter. Die streekbevolking is moontlik 10,000 voëls. Die voël is 22 – 26 cm lank, 55 - 95 g groot met 'n vlerkspan van 56 cm. In Engels staan die voël bekend as die "Marsh Sandpiper".




</doc>
<doc id="77360" url="https://af.wikipedia.org/wiki?curid=77360" title="Vleiloeries">
Vleiloeries

Vleiloeries ("Centropus") is 'n genus van voëls in die familie van koekoeke ("Cuculidae"). Die genus omvat 27 spesies. In Nederlands staan die genus as die spoorkoekoeke bekend.




</doc>
<doc id="77365" url="https://af.wikipedia.org/wiki?curid=77365" title="Cercococcyx">
Cercococcyx

Cercococcyx is 'n genus van voëls in die familie van koekoeke ("Cuculidae"). Die genus omvat 3 spesies.




</doc>
<doc id="77366" url="https://af.wikipedia.org/wiki?curid=77366" title="Chrysococcyx">
Chrysococcyx

Chrysococcyx is 'n genus van voëls in die familie van koekoeke ("Cuculidae"). Die genus omvat 13 spesies.




</doc>
<doc id="77367" url="https://af.wikipedia.org/wiki?curid=77367" title="Cuculus">
Cuculus

Cuculus is 'n genus van voëls in die familie van koekoeke ("Cuculidae"). Die genus omvat 11 spesies.




</doc>
<doc id="77371" url="https://af.wikipedia.org/wiki?curid=77371" title="Bismarck du Plessis">
Bismarck du Plessis

Bismarck du Plessis (* 22 Mei 1984, Bethlehem, Vrystaat) is 'n Springbokrugbyspeler wat vir die Natalse Haaie in die Curriebeker en die Sharks in die Superrugbykompetisie op haker gespeel het. Hy was ook deel van Suid-Afrika se span tydens die Rugbywêreldbeker 2015.

Hy het sy eerste toets vir die Springbokke teen Australië op 7 Julie 2007 in Sydney gespeel.

Sy huidige klub is Montpellier in Frankryk, en sy broer is die oud-Springbokstut Jannie du Plessis.



</doc>
<doc id="77372" url="https://af.wikipedia.org/wiki?curid=77372" title="Marcell Coetzee">
Marcell Coetzee

Marcell Coetzee (* 8 Mei 1991, Potchefstroom) is ’n Springbokrugbyspeler wat vir die Natalse Haaie in die Curriebeker en die Sharks in die Superrugbykompetisie op flank speel.

Hy het sy eerste toets vir die Springbokke teen Engeland op 9 Junie 2012 gespeel.



</doc>
<doc id="77373" url="https://af.wikipedia.org/wiki?curid=77373" title="Broodkrummels (navigasie)">
Broodkrummels (navigasie)

Broodkrummels is 'n metode wat op die koppelvlakke van rekenaarprogramme en webtuistes gebruik word om gebruikers te wys waar hulle hulself bevind. Dit vergemaklik dus navigasie deur die koppelvlak.

Die term is vermoedelik vanaf sprokies soos "Hansie en Grietjie" en "Kleinduimpie" afkomstig. In die stories laat die karaters 'n spoor van broodkrummels, sodat hulle later hulle weg terug kan vind (dis nou as die voëls dit nie oppik nie).

Webwerwe bestaan soms uit 'n komplekse hiërargie van bladsye waarin besoekers hulself maklik kan verloor. Die broodkrummels help om die pad wat die gebruikers deur die webtuiste gevolg het aan te toon. Behalwe dat die roete so duidelik uitgelig word, kan die gebruiker na een van die vorige bladsy terugspring deur op een van die broodkrummels te klik. Die broodkrummel begin gewoonlik met die "tuisblad" en word dan langer soos mens dieper in die webtuiste in navigeer.

Broodkrummels vir 'n webblad oor eikebome sou byvoorbeeld as volg kon lyk:

Rekenaarprogramme maak ook algemeen van broodkrummels gebruik. So kan 'n installasieprogram byvoorbeeld die stappe waardeur gegaan word aandui en die huidige stap uitlig. Dit skep 'n visuele aanduiding van die vordering wat gemaak word. 


</doc>
<doc id="77374" url="https://af.wikipedia.org/wiki?curid=77374" title="Tendai Mtawarira">
Tendai Mtawarira

Tendai Mtawarira (* 1 Augustus 1985, Harare, Zimbabwe) is ’n Springbokrugbyspeler wat ook vir die Natalse Haaie in die Curriebeker en die in die Superrugbykompetisie as loskopstut speel. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.

Hy is een van die mees ervare Springbokke met meer as 100 toetse agter sy naam, nadat hy sy eerste toets teen Wallis op 4 Junie 2008 gespeel het.



</doc>
<doc id="77375" url="https://af.wikipedia.org/wiki?curid=77375" title="Chiliboy Ralepelle">
Chiliboy Ralepelle

Chiliboy Ralepelle (* 11 September 1986, Tzaneen) is ’n Springbokrugbyspeler wat vir die Blou Bulle in die Curriebeker en die Bulls in die Superrugbykompetisie op haker speel.

Hy speel sy eerste toets vir die Springbokke teen die All Blacks op 26 Augustus 2006 in Pretoria op die jeugdige ouderdom van 19 jaar.



</doc>
<doc id="77378" url="https://af.wikipedia.org/wiki?curid=77378" title="Waterkringloop">
Waterkringloop

Die waterkringloop, ook bekend as die hidrologiese siklus of HO-siklus, beskryf die voortdurende beweging van water op, oor en onder die oppervlak van die Aarde. Hoewel die balans van water op die langerduur redelik konstant bly, beweeg indiwiduele watermolekules voortdurend in en uit die atmosfeer. Die water beweeg van een reservoir (opgaarplek) na 'n ander, byvoorbeeld van 'n rivier na die oseaan, of van die oseaan na die atmosfeer deur die prosesse van evaporasie, kondensasie, presipitasie, infiltrasie, afloop en ondergrondse vloei. In die proses gaan die water deur verskillende fases: van vloeistof (vloeiende water), vastestof (ys) en gas (waterdamp).

Tydens die waterkringloop word energie uitgeruil, wat tot temperatuurskommelinge lei. As water verdamp absorbeer dit energie en koel die omgewing af. As dit kondenseer word die energie weer vrygestel, wat die omgewing verhit. Hierdie uitruiling van hitte beïnvloed die klimaat. Water word ook gesuiwer as dit van een reservoir na 'n ander oorgedra word, dit vul die voorraad varswater aan en versprei minerale oor die planeet. Tydens die proses word die geologiese eienskappe van die planeet ook verander, omdat dit erosie en sedimentasie veroorsaak. Water is ook absoluut noodsaaklik vir die instandhouding van lewe en ekosisteme.

Die Son, wat die waterkringloop aandryf, verhit die water in oseane en seë. Die water verdamp dan tot waterdamp in die lug (evaporasie). Ys en sneeu kan ook direk na waterdamp sublimeer. Evapotranspirasie is die transpirasie van water uit plante asook verdamping uit die grond. 

Stygende lugstrome neem die damp op in die atmosfeer waar koeler temperature veroorsaak dat dit in wolke saampak. Lugstrome skuif die waterdamp reg oor die planeet, wolkdeeltjies bots, groei, en val vanuit die boonste atmosferiese lae as neerslag na die aarde terug. Van die neerslag val as sneeu, hael of ysreën wat as ys en gletsers kan akkumuleer, en vir duisende jare as bevrore water gestoor word. Die meeste water val egter as reën terug na die oseane of die grond, waar die water oor die oppervlak as afloopwater vloei. 

'n Gedeelte van die afloopwater vloei in riviere in, waarna dit deur die stroom na damme en uiteindelik na die oseane meegesleur word. Al die afloop vloei egter nie in riviere in nie, maar baie daarvan syfer in die grond binne (infiltrasie). Van die water infiltreer die dieptes van die Aarde sodat die akwifer (waterdraende gesteentes) aangevul en varswater vir lang periodes geberg word. Van die infiltreerde water bly egter vlak en kan na die oppervlak en ander waterliggame terugsypel. Van die grondwater kan ook as varswater-bronne na die oppervlak terugvloei. Met verloop van tyd beland al die water egter weer in die see, en begin die siklus van voor af.

Neerslag vind in verskillende vorme plaas, soos reën, sneeu en hael. Wanneer oorversadigde lug afkoel, kom dit ook voor as mis en ryp. Dou is die gevolg van kondensasie op die grond en op plante. Die totale neerslag in verskillende wêrelddele wissel baie. 

Cherrapunji in Indië kry 10 800 mm per jaar (die hoogste, in 1860-1861, was 26 461 mm), terwyl Swakopmund 20 mm per jaar kry. Die gemiddelde reënval in Gauteng is 500 mm, die berge in die Hoëveld kry 2 100 mm en Namibië kry net 100 mm per jaar. Jonkershoek, naby Stellenbosch, het die hoogste gemiddelde in Suid-Afrika: 3 539 mm. Sekere dele in Chili se reënval is minder as 5 mm per jaar. In Pirados (Chili) het dit in 1936 vir die eerste keer na 91 jaar gereën. 

In Suid-Afrika kry ongeveer 80 % van die land minder as 600 mm per jaar. Reënvalsyfers kan net bepaal word as die neerslag gereeld gemeet word. Hiervoor word reënmeters asook outomaties registrerende reënmeters vir moeilik bekombare gebiede gebruik. Die lyne van gelyke neerslag wat op weerkaarte geteken word, word isohiëte genoem.

Oppervlakwater is die water wat na neerslae (reën, sneeu, ensovoorts) bogronds terugvloei see toe. Ongeveer 97,25 % van die aarde se vry water is sout. Van die oorblywende 2,75 % is sowat ŉ driekwart in ys en gletsers vasgevang. Die oorblywende hoeveelheid oppervlakwater is dus baie klein, maar speel 'n belangrike rol in die waterkringloop. 

Die hoeveelheid oppervlakwater wat see toe vloei, hang af van die hoeveelheid en intensiteit van die neerslag, die aard van die grond (byvoorbeeld klei of sand), die helling van die grond, die digtheid van die plantegroei, ensovoorts. Die maksimum-, minimum- en gemiddelde vloei van riviere word gemeet om te bepaal hoeveel water 'n rivier dwarsdeur die jaar kan voorsien en om te verseker dat damme groot genoeg gebou word. Hoe meer sytakke 'n rivier het, hoe vinniger neem die vloei toe na ŉ reënbui omdat die opvanggebied soveel groter is.

Grondwater kan vars, sout of brak wees. Sout grondwater kom voor in laagliggende gebiede naby die see wat deur seewater oorstroom word. Sommige minerale los op in water wat in die grand insyfer Wanneer die opgeloste minerale kalsiumsulfaat (gips) of kalsiumkarbonaat (kalksteen) is, word van brak of harde water gepraat. In sommige besproeiingsgebiede word die grondwater brak omdat soute in die grond agterbly wanneer die water verdamp. 

Groot plantasies in die Midde-Ooste het op die manier al waardeloos geword. Die hoeveelheid water wat in die grond insypel, hang af van die aard van die helling van die grondoppervlak, die intensiteit van die neerslag en die vogtigheid wat reeds in die grond aanwesig is. Sandgrond absorbeer water vinnig maar kleigrond is geneig om te swel en ondeurdringbaar te word. Gebiede met 'n gesonde, digte plantbedekking hou die water langer vas, maar in kaal, oorbeweide gebiede vloei die water vinnig weg na riviere en spruite. 

Die water wat in grand insypel, beweeg afwaarts totdat dit ondeurdringbare rotslae bereik. Dit beweeg dan horisontaal deur splete en holtes, soms honderde kilometers ver, tot dit weer by die oppervlak uitsyfer. Partykeer word dit in ondergrondse damme vasgekeer. In ŉ droë land soos Suid-Afrika is hierdie damme en ander ondergrondse water van groot belang, soos bewys word deur die duisende boorgate en windpompe in die land. In hoogs deurlaatbare gesteentes soos dolomiet, kalksteen en gruislae kan die water vinnig beweeg. 

Dit is egter baie moeilik om die hoeveelheid en die beweging van grondwater te bepaal. Soms word kleurstowwe, sekere soute of radioaktiewe isotope gebruik om die vloei van grondwater te volg. Die studie van grondwater word hidrologie genoem. Kennis van die kosbare natuurlike hulpbron is noodsaaklik in 'n droë land soos Suid-Afrika. As te veel van die water te vinnig uitgepomp word en op 'n verkwistende wyse vir besproeiing gebruik word, kan groot gebiede onproduktief word, soos reeds in die VSA gebeur het. Die opgaar van grondwater is ŉ stadige proses wat eeue lank kan duur.

Evaporasie is omskakeling van water (vloeistof) na waterdamp (gas) deur die proses van verdamping. Water op die oppervlak van die Aarde, in riviere, mere, damme en oseane word deur die Son verhit. Dit veroorsaak dat die water as 'n gas in die atmosfeer opgeneem word. Stygende lugstrome neem dan die damp in die atmosfeer op.

Evapotranspirasie is die transpirasie van water uit plante asook verdamping van water uit die grond.

Sublimasie is die direkte omskakeling van 'n vastestof na 'n gas. In die geval word ys of sneeu ('n vastestof) direk na waterdamp ('n gas) omgeskakel. Die vloeistof-fase word dus oorgeslaan en die ys verdamp voor dit kan smelt.

Kondensasie is die teenoorgestelde van evaporasie, waar die waterdamp (gas) na druppels water (vloeistof) omgesit word.

Presipitasie is die neerslag van waterdruppels as reën, sneeu, hael of ysreën vanuit die atmosfeer, terug na die aarde.

Infiltrasie in die proses waardeur oppervakwater in die aardkors invloei om die voorraad ondergrondse water aan te vul. Van die water vul die akwifer (waterdraende gesteentes) aan, ander vloei egter na die oppervlak terug as varswaterbronne. Van die water kan ook in mere of selfs die see binnesypel.

Afloop is die water wat op die oppervlak van die aarde in klein stroompies begin saamvloei en later by 'n rivier of sytak van 'n rivier aansluit. Die rivier vloei al sterker namate meer sytakke daarby aansluit, totdat dit eindelik in die see uitmond.

Jaarliks verdamp daar ongeveer 480 000 km³ water op Aarde. Dit is 'n laag van ongeveer 94 cm oor die hele aarde versprei. Daar val natuurlik ewe veel neerslag.

Daar is wel verskille tussen neerslag en verdamping wanneer mens slegs die land of slegs die see beskou. Op land val daar jaarliks ongeveer 110 000 km³ neerslag, waarvan ongeveer 75 000 km³ verdamp en 35 000 km³ deur riviere na die see stroom. Daarvan kom byna 20% vanaf 'n enkele rivier, die Amesonerivier.
Op see val ongeveer 370 000 km³ neerslag per jaar, terwyl daar ongeveer 405 000 km³ verdamp.

Die hitte wat nodig is om al die water te laat verdamp bedra ongeveer 20% van die hitte wat die aarde van die Son ontvang. As die waterdamp kondenseer word hierdie latente warmte weer aan die atmosfeer teruggegee. Deur die meganisme vind daar 'n belangrike hitte-transport binne die atmosfeer plaas. Die waterdamp wat in die waterkringloop opgeneem is, is die belangrikste broeikasgas wat in die Aarde se atmosfeer voorkom.



</doc>
<doc id="77381" url="https://af.wikipedia.org/wiki?curid=77381" title="Marajó">
Marajó

Marajó (Portugees: "Ilha de Marajó") is die grootste eiland van Brasilië en die grootste riviereiland ter wêreld. Dit is tussen die Amesonedelta in die weste en die monding van die Rio Tocantins in die suide net noordwes van die stad Belém in die noordooste van Brasilië geleë. In die noordooste grens die eiland aan die Atlantiese Oseaan. Die Marajó-eiland het 'n oppervlakte van 40 100 en 'n bevolking van 250 000 in 2010 gehad.


</doc>
<doc id="77387" url="https://af.wikipedia.org/wiki?curid=77387" title="Sublimasie">
Sublimasie

Sublimasie is die direkte omskakeling van 'n vastestof na 'n gas. So kan ys byvoorbeeld in droë weer direk na waterdamp omgeskakel word. Die vloeistof-fase word dus oorgeslaan en die ys verdamp voor dit kan smelt.

Die teenoorgestelde, as 'n gas direk na 'n vastestof omgesit word, staan as desublimasie bekend.


</doc>
<doc id="77388" url="https://af.wikipedia.org/wiki?curid=77388" title="Vancouver-eiland">
Vancouver-eiland

Vancouver-eiland (Engels: "Vancouver Island") is die grootste Noord-Amerikaanse eiland aan die Stille Oseaan en is aan die weskus van Kanada geleë. Die eiland is net noordwes van die grens tot die Verenigde State, die stad Seattle en net wes van die stad Vancouver geleë. Dit maak deel uit van die Kanadese provinsie Brits-Columbië en is vernoem ná die Britse offisier en ontdekker George Vancouver. Victoria, die hoofstad van die provinsie, is in die suidooste van die eiland geleë.


</doc>
<doc id="77391" url="https://af.wikipedia.org/wiki?curid=77391" title="Kanadese Arktiese Argipel">
Kanadese Arktiese Argipel

Die Kanadese Arktiese Argipel (Engels: "Canadian Arctic Archipelago") is die noordelike eilandwêreld van Kanada. Dit is in die Arktiese Oseaan en wes van Groenland geleë. Die argipel het 'n oppervlakte van 1 424 500 km² en maak deel uit van die twee Kanadese gebiede Nunavut en die Noordwestelike gebiede. Dit word beskou as die wêreld se tweede grootste argipel ná die Maleise argipel.


</doc>
<doc id="77393" url="https://af.wikipedia.org/wiki?curid=77393" title="Baffin-eiland">
Baffin-eiland

Baffin-eiland (Engels: "Baffin Island", Inuktitut: ᕿᑭᖅᑖᓗᒃ, "Qikiqtaaluk"), die wêreld se vyfde grootste eiland, ná Groenland, Nieu-Guinee, Borneo en Madagaskar, beslaan 'n oppervlakte van 507 451 km². Dit is die grootste eiland van Kanada en die Kanadese Arktiese Argipel. Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Baffin-eiland grens in die noorde aan die Baffinbaai, in die suide aan die Hudsonbaai en in die ooste aan die Labradorsee. Iqaluit, die hoofstad van die gebied, is in die suidooste van die eiland geleë. Baffin-eiland is genoem ná die Britse ontdekker William Baffin.


</doc>
<doc id="77394" url="https://af.wikipedia.org/wiki?curid=77394" title="Hyman Kirstein">
Hyman Kirstein

Hyman Kirstein is/was 'n Suid-Afrikaanse vervaardiger en regisseur van rolprente.
Hy het in 1978 'n erepenning vir rolprentkuns van die Suid-Afrikaanse Akademie vir Wetenskap en Kuns ontvang.
Hy was onder andere die vervaardiger van die eerste Afrikaanse musiekblyspel, Kom saam vanaand!, wat in 1949 vrygestel is.

As vervaardiger:
As regisseur:
As produksiebestuurder:


</doc>
<doc id="77395" url="https://af.wikipedia.org/wiki?curid=77395" title="Victoria-eiland">
Victoria-eiland

Victoria-eiland (Engels: "Victoria Island", Inuktitut: "Kitlineq"), die wêreld se agste grootste eiland en die tweede grootste eiland van Kanada en die Kanadese Arktiese Argipel, beslaan 'n oppervlakte van 217 291 km². Die eiland is in die noorde van Kanada in die Arktiese Oseaan geleë en maak deel uit van die twee Kanadese gebiede Nunavut en die Noordwestelike gebiede. Victoria-eiland grens in die weste aan die Golf van Amundsen, in die noorde aan die Viscount-Melville-Sund, in die ooste aan die McClintock-Kanaal en die Victoria-straat, in die suide is die vasteland van Noord-Amerika geleë. Die eiland is genoem ná die Britse koningin Victoria, wat vanaf 1867 tot 1901 ook die koningin van Kanada was.


</doc>
<doc id="77397" url="https://af.wikipedia.org/wiki?curid=77397" title="Ellesmere-eiland">
Ellesmere-eiland

Ellesmere-eiland (Engels: "Ellesmere Island", Inuktitut: "Umingmak Nuna"), die wêreld se tiende grootste eiland en die derde grootste eiland van Kanada en die Kanadese Arktiese Argipel, beslaan 'n oppervlakte van 196 235 km². Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Ellesmere-eiland grens in die noordooste aan die Lincolnsee, in die ooste aan die Nares-straat en in die suidooste aan die Baffinbaai; in die ooste is Groenland, in die suide Devon-eiland en in die weste Axel-Heiberg-eiland geleë. Op die eiland is Kanada se noordelikste punt, die Kaap Columbia, en die noordelikste nedersetting ter wêreld, Alert, geleë. Ellesmere-eiland is die noordelikste eiland van Kanada en die Kanadese Arktiese Argipel en is genoem ná die Britse politikus en skrywer Francis Egerton, die eerste graaf van Ellesmere.


</doc>
<doc id="77398" url="https://af.wikipedia.org/wiki?curid=77398" title="Stadig oor die klippe">
Stadig oor die klippe

Stadig oor die Klippe is 'n Afrikaanse swart en wit rolprent wat op 19 September 1969 uitgereik is. Die rolprent is 'n variasie van die film Boerboel de Wet. 

Die prent is ’n musiek-speurprent en 'n lekkerlag komedie.


Boetie Vlenters is ‘n sukkelende privaatspeurder wat voortploeter van saak tot saak. Elke keer kruis sy paadjie met dié van 'n bende diamantdiewe. Onder die indruk dat Boetie 'n briljante speurder is, besluit hulle om van hom ontslae te raak, telkens met skreeusnaakse gevolge.




</doc>
<doc id="77399" url="https://af.wikipedia.org/wiki?curid=77399" title="Banks-eiland">
Banks-eiland

Banks-eiland (Engels: "Banks Island"), die wêreld se 24ste grootste eiland en die vyfde grootste eiland van Kanada, beslaan 'n oppervlakte van 70 028 km². Banks-eiland behoort tot die Kanadese Arktiese Argipel. Die eiland is in die noorde van Kanada in die Arktiese Oseaan geleë en maak deel uit van die Noordwestelike gebiede. Banks-eiland grens in die weste aan die Beaufortsee, in die suide aan die Golf van Amundsen, in die noorde aan die McClure-straat en in die ooste is die Victoria-eiland geleë. Dit is die westelikste eiland van die Kanadese Arktiese Argipel en is genoem ná die Britse natuurkundige Joseph Banks, wat James Cook op sy reise vergesel het.


</doc>
<doc id="77401" url="https://af.wikipedia.org/wiki?curid=77401" title="Anthropoides">
Anthropoides

Anthropoides is 'n voormalige genus van voëls in die familie van kraanvoëls ("Gruidae"). Die genus het uit twee spesies bestaan. Beide spesies ressorteer sedert 2010 onder die genus "Grus".




</doc>
<doc id="77402" url="https://af.wikipedia.org/wiki?curid=77402" title="Devon-eiland">
Devon-eiland

Devon-eiland (Engels: "Devon Island", Inuktitut: "Tatlurutit"), die wêreld se 27ste grootste eiland en die sesde grootste eiland van Kanada, beslaan 'n oppervlakte van 55 247 km². Devon-eiland behoort tot die Kanadese Arktiese Argipel, met Ellesmere-eiland in die noorde, Bathurst-eiland en Cornwallis-eiland in die weste, Somerset-eiland in die suidweste en Baffin-eiland in die suide. Tussen Devon-eiland en Groenland in die ooste is die Baffinbaai geleë. Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Dit is die grootste eiland, wat nie bewoon is nie en is genoem ná die seremoniële graafskap Devon in die suidweste van Engeland.


</doc>
<doc id="77403" url="https://af.wikipedia.org/wiki?curid=77403" title="Ad hominem">
Ad hominem

Ad hominem is 'n Latynse uitdrukking wat beteken "op die man". In 'n debat noem mens 'n argument "ad hominem" as dit betrekking het op 'n persoon wat 'n stelling maak, en nie op die stelling self nie. Reputasie, beweringe en hoorsê word dus ingespan om 'n argument te wen. Daar moet teen sulke stellings gewaak word omdat dit onbehoorlik en onregverdig is en dikwels vir propaganda ingespan word.

Die "ad-hominem"-redenering het die volgende vorm:

Voorbeelde:



</doc>
<doc id="77406" url="https://af.wikipedia.org/wiki?curid=77406" title="Grus (genus)">
Grus (genus)

Grus is 'n genus van voëls in die familie van kraanvoëls ("Gruidae"). Die genus omvat 13 spesies.

Voor 2010 het die Bloukraanvoël ("Grus paradiseus") en "Grus virgo" aan die genus Anthropoides behoort.




</doc>
<doc id="77408" url="https://af.wikipedia.org/wiki?curid=77408" title="Balearica">
Balearica

Balearica is 'n genus van voëls in die familie van kraanvoëls ("Gruidae"). Die genus omvat 2 spesies.

Voëls in die genus kom vandag slegs in Afrika suid van die Sahara voor. Hulle is die enigste kraanvoëls wat hul neste in bome maak. Soos alle kraanvoëls vreet hulle insekte, reptiele en klein soogdiertjies.




</doc>
<doc id="77409" url="https://af.wikipedia.org/wiki?curid=77409" title="Axel-Heiberg-eiland">
Axel-Heiberg-eiland

Axel-Heiberg-eiland (Engels: "Axel Heiberg Island"), die wêreld se 32ste grootste eiland en die sewende grootste eiland van Kanada, beslaan 'n oppervlakte van 43 178 km². Axel-Heiberg-eiland behoort tot die Kanadese Arktiese Argipel, met Ellesmere-eiland in die ooste. Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Die eiland is onbewoon en is genoem ná Axel Heiberg, 'n Noorse diplomaat, finansier en beskermheer van die eerste ekspedisie tot dié eiland.


</doc>
<doc id="77410" url="https://af.wikipedia.org/wiki?curid=77410" title="Melville-eiland">
Melville-eiland

Melville-eiland (Engels: "Melville Island"), die wêreld se 33ste grootste eiland en die agste grootste eiland van Kanada, beslaan 'n oppervlakte van 42 149 km². Melville-eiland behoort tot die Kanadese Arktiese Argipel, met Banks-eiland in die suidweste, Victoria-eiland in die suide, Prins van Wallis-eiland in die suidooste, Bathurst-eiland in die ooste, Ellef-Ringnes-eiland in die noordooste en Prins-Patrick-eiland in die noordweste. Die eiland is in die noorde van Kanada in die Arktiese Oseaan geleë en maak deel uit van die gebiede Nunavut en die Noordwestelike gebiede. Die eiland is onbewoon en is genoem ná Robert Dundas, die tweede Burggraaf van Melville.


</doc>
<doc id="77411" url="https://af.wikipedia.org/wiki?curid=77411" title="Southampton-eiland">
Southampton-eiland

Southampton-eiland (Engels: "Southampton Island", Inuktitut: "Salliq"), die wêreld se 34ste grootste eiland en die negende grootste eiland van Kanada, beslaan 'n oppervlakte van 41 214 km². Die eiland is in die noorde van Kanada aan die ingang tot die Hudsonbaai geleë en maak deel uit van die gebied Nunavut. Southampton-eiland behoort tot die Kanadese Arktiese Argipel en is genoem ná Southampton, 'n stad in die suidweste van Engeland.


</doc>
<doc id="77412" url="https://af.wikipedia.org/wiki?curid=77412" title="Prins van Wallis-eiland">
Prins van Wallis-eiland

Prins van Wallis-eiland (Engels: "Prince of Wales Island"), die wêreld se 40ste grootste eiland en die tiende grootste eiland van Kanada, beslaan 'n oppervlakte van 33 339 km². Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Prins van Wallis-eiland behoort tot die Kanadese Arktiese Argipel, met Koning-William-eiland in die suide, Victoria-eiland in die suidweste, Melville-eiland in die noordweste, Bathurst-eiland in die noorde, Cornwallis-eiland in die noordooste, Somerset-eiland in die ooste en Boothia-skiereiland in die suidooste. Die eiland is genoem na die Prins van Wallis, die titel van die troonopvolger en oudste seun van die monarg van die Verenigde Koninkryk.


</doc>
<doc id="77413" url="https://af.wikipedia.org/wiki?curid=77413" title="Somerset-eiland">
Somerset-eiland

Somerset-eiland (Engels: "Somerset Island"), die wêreld se 46ste grootste eiland en die twaalfde grootste eiland van Kanada, beslaan 'n oppervlakte van 24 786 km². Die eiland is in die noorde van Kanada in die Arktiese Oseaan geleë en maak deel uit van die gebied Nunavut. Somerset-eiland behoort tot die Kanadese Arktiese Argipel, met Prins van Wallis-eiland in die weste, Cornwallis-eiland in die noordweste, Devon-eiland in die noordooste, Baffin-eiland in die ooste en Boothia-skiereiland in die suide. Die eiland is genoem ná die seremoniële graafskap Somerset in die suidweste van Engeland.


</doc>
<doc id="77425" url="https://af.wikipedia.org/wiki?curid=77425" title="Nieu-Brittanje">
Nieu-Brittanje

Nieu-Brittanje (Engels: "New Britain", vroeër Duits: "Neupommern") is die grootste eiland binne die Bismarck-argipel en behoort tot die eilandnasie Papoea-Nieu-Guinee. Die eiland is net oos van Nieu-Guinee en net suidwes van Nieu-Ierland geleë en maak deel uit van Melanesië. Dit is sedert 1966 in die twee provinsies Oos- en Wes-Nieu-Brittanje verdeel. Nieu-Brittanje het 'n bevolking van 513 926 in 2011 gehad en het 'n oppervlakte van 36 520 km². Die eiland skei die Bismarcksee in die noordweste van die Salomonssee in die suidooste.

Die eiland is op 27 Februarie 1700 deur William Dampier vir Europa ontdek. Vanaf 1884 tot 1919 was die eiland deel van die Duitse kolonie Duits-Nieu-Guinee ("Deutsch-Neuguinea") en is ná die Pruisiese provinsie Pommere genoem. Die kolonie is tydens een van die eerste veldslae tydens die Eerste Wêreldoorlog op 11 September 1914 deur Australiese magte aangeval en verower. Tussen 1920 en 1949 is die gebied deur Australië as 'n Volkebond-mandaat bestuur en ná die Britse Eiland Brittanje hernoem. Tydens die Tweede Wêreldoorlog is Nieu-Brittanje op 23 Januarie 1942 deur Japannese magte aangeval en tot 1944 beset. In 1949 is die gebied deur die Verenigde Nasies tot 'n Trustgebied verklaar en nog tot 1975 deur Australië bestuur. Op 16 September 1975 het die eiland deel van die onafhanklike Papoea-Nieu-Guinee geword.


</doc>
<doc id="77427" url="https://af.wikipedia.org/wiki?curid=77427" title="Hoërskool Sand du Plessis">
Hoërskool Sand du Plessis

Hoërskool Sand du Plessis is 'n Afrikaanse sekondêre skool in Hospitaalpark in Bloemfontein, Suid-Afrika. Die skool is genoem na 'n voormalige administrateur van die Oranje-Vrystaat, mnr. J.W.J.C. (Sand) du Plessis. Hulle bynaam is "Sannies" en die skool se leuse is: "Ek glo".

Op 25 Januarie 1966 is die sekondêre afdeling van die tot-dan-toe gekombineerde Hoër- en Laerskool Sand du Plessis met 60 leerders geopen. Die skeiding van die hoër- en laerskool het amptelik op 19 Januarie 1967 in werking getree.

In November 1970 het die eerste 28 leerders van die skool hulle matriekeksamen afgelê. Die huidige skoolgebou is op 24 Julie 1973 betrek.

Noemenswaardige alumni:



</doc>
<doc id="77428" url="https://af.wikipedia.org/wiki?curid=77428" title="Peugeot">
Peugeot

Peugeot is 'n handelsmerk van motorvoertuie, motorfietse en fietse wat deur die Franse maatskappy "PSA Peugeot Citroën" besit word. Die handelsmerk is na die familie "Peugeot" uit die streek van Montbéliard in Frankryk vernoem.

In 2008, 117 jaar nadat hulle begin het om motorkarre te vervaardig, het Peugeot reeds 50 miljoen motors gebou.



</doc>
<doc id="77429" url="https://af.wikipedia.org/wiki?curid=77429" title="Bismarck-argipel">
Bismarck-argipel

Die Bismarck-argipel (Engels: "Bismarck Archipelago") is 'n groep eilande aan die noordoostelike kus van Nieu-Guinee in die westelike Stille Oseaan net suid van die ewenaar. Hierdie eilande behoort aan die eilandnasie Papoea-Nieu-Guinee, suidoos is Bougainville geleë, wat geografies, maar nie polities tot die Salomonseilande behoort. Tussen 1884 en 1914 het hierdie eilande aan Duits-Nieu-Guinee behoort. Die naam van die argipel is van die Duitse kanselier Otto von Bismarck ontleen. Tussen die Bismarck-argipel in die ooste en Nieu-Guinee in die weste is die Bismarcksee geleë, suidoos van Nieu-Brittanje sluit die Salomonssee aan.

Die belangrikste eilande en eilandgroepe in die argipel is:


</doc>
<doc id="77430" url="https://af.wikipedia.org/wiki?curid=77430" title="Franco Smith">
Franco Smith

Franco Smith (*29 Julie 1972, Lichtenburg) is ’n voormalige Suid-Afrikaanse springbokrugbyspeler wat as losskakel en senter gespeel het. Hy speel sy eerste toets op 6 Desember 1997 teen Skotland. Sy laaste toets was teen Nieu-Seeland op 7 Augustus 1999. Smith is sedert 2006 ’n rugbyafrigter.

Smith was ’n leerling aan die Hoërskool Sand du Plessis en is in 1990 gekies vir die Vrystaatse o/18-Cravenweekspan. In 1991 en 1992 het hy in talle wedstryde vir die Vrystaatse o/20-span asook vir die Shimlas van die Universiteit van die Oranje-Vrystaat uitgedraf. As student was hy kaptein van die Suid-Afrikaanse Universiteitespan wat teen ’n Suid-Afrikaanse Weermag-XV gespeel het.

In September 1992 het Smith sy eersterangse debuut gemaak toe hy as senter vir die Vrystaat teen die Wes-Transvaal uitgedraf het in die tweede ronde van die 1992 Lionbekertoernooi. Hy het tot 1995 in Bloemfontein gebly waar hy hoofsaaklik vir die Vrystaat se B-span gespeel het of as plaasvervanger vir die A-span.

In 1996 het Smith hom by die Griekwas in Kimberley aangesluit. Na slegs een seisoen by die Griekwas is Smith by die 36-man Springbokoefengroep ingesluit vir die jaareindtoer na Suid-Amerika en Europa. Hy het saam met die Springbokke na Argentinië, Wallis en Frankryk getoer en in ’n aantal toerwedstryde gespeel maar nie in enige toets nie.

Aan die begin van 1998 het Nick Mallett, Springbokafrigter, versoek dat Smith van die Cats aan die Bulls geleen word vir die Super 12-seisoen. Hy het homself vinnig in die span gevestig en was op ’n punt in die kompetisie die Suid-Afrikaner met die meeste punte voordat ’n kniebesering hom vir die laaste vier rondtes van die veld af gehou het. Hy het besluit om permanent in Pretoria te bly en het die Blou Bulle in 1998 se Curriebekerseisoen verteenwoording, asook die volgende jar se Superrugby- en Curriebekerseisoene.

In Augustus 1999 is aangekondig dat Smith hom by Newport in Wallis sou aansluit. Hy het in 27 wedstryde vir hulle gespeel en 38 punte aangeteken.

Na slegs een seisoen in Walles het Smith na Suid-Afrika teruggekeer en weer by die Blou Bulle aangesluit waar hy in die 200 Curriebekerseisoen en die 2001 Super 12-seisoen gespeel het.

Van Pretoria af is Smith na Witbank waar hy in die 2001 Curriebekerseisoen vir die Pumas gespeel het, voor ’n kort loopbaan by Bologna. Hy het na Suid-Afrika teruggekeer om vir die Pumas in die 2002 Curriebekerseisoen te speel en het ook vir die Bulls in die 2002 Super 12-seisoen gespeel.

Smith het na Italië teruggekeer om aan die einde van 2002 vir Treviso te speel. Hy het vir vier seisoene daar gebly en het in 60 wedstryde vir die span gespeel. Gedurende sy tyd by hierdie klub het die span die Nasionale Kampioenskap van Uitmuntendheid in 2002–2003 en die Coppa Italia in 2005 gewen.

In 2005 het Smith na Suid-Afrika teruggekeer en hom by die Vrystaat aangesluit en is hy by die Curriebekerspan ingesluit. Hy het egter nie vir die span uitgedraf nie. Aan die einge van 2005 het Smith sy rugbystewels opgehang en die Vrystaat se agterlynafrigter geword.

Smith het in 9 toetse vir die Springbokke gespeel. Hy het sy debuut op 6 Desember 1997 teen Skotland gemaak en sy laaste wedstryd was op 7 Augustus 1999 teen Nieu-Seeland.

Smith se toetrede tot afrigting was toe hy die agterlynafrigter vri die Vrystaat Cheetahs in 2006 geword het.

Na 18 maande by die Vrystaat het Smith na Italië teruggekeer om oor te neem as hoofafrigter van Treviso vir wie hy voorheen gespeel het. Hy het Treviso gelei na twee Nasionale Kampioenskap van Uitmuntendheid, in 2008–2009 en 2009–2010, die Coppa Italia in 2010 en die Italiaanse Superbeker in 2009. Smith het in Desember 2013 die pos as hoofafrigter by Treviso bedank.

Met sy terugkeer na Suid-Afrika is Smith weer aangestel as agterlynafrigter van die Cheetahs. Hy is ook aangestel as hoofafrigter van die rugbyklub van die Universiteit van die Vrystaat en het hulle gelei na ’n eerste kampioenskapsoorwinning in die Varsitybeker in sy eerste seisoen as afrigter.

In Mei 2015 is aangekondig dat Smith sou oorneem as hoofafrigter van die Vrystaat Cheetahs. Vier dae na hierdie aankondiging het Naka Drotské bekend gemaak dat hy sou bedank as hoofafrigter van die Cheetahs en dat Smith aangewys is in Drotské se plek.


</doc>
<doc id="77431" url="https://af.wikipedia.org/wiki?curid=77431" title="Fort Frederick">
Fort Frederick

Fort Frederick in Port Elizabeth was die eerste permanente militêre basis aan die oosgrens van die Kaapkolonie. Waarskynlik is dit die oudste nog bestaande gebou uit die Britse koloniale geskiedenis in Suider-Afrika. Die stad Port Elizabeth het rondom die fort ontwikkel.

Die doel van die fort was Britse magsvertoon in hierdie deel van die kolonie. Die Napoleontiese oorloë was in volle gang en 'n Franse landing in hierdie deel van Afrika was altyd moontlik. Ook was daar onrus onder die burgers van Graaff-Reinet na die Van Jaarsveld-rebellie. Daarby was daar juis 'n wankelrige wapenstilstand in die Derde Grensoorlog (1799–1803).

Fort Frederick is gebou op 'n kop met uitsig oor die gebruiklike vasmeerplek in Algoabaai. Dit was by die mond van die Bakensrivier by 'n drif deur die rivier. 'n Blokhuis by die drif het o.a. die aanwesige varswatervoorraad beskerm.

Hierdie vierkantige klipfort het sye van 24m lank en is 3m hoog. Bouwerk het in Augustus 1799 begin. Eintlik was die fort 'n kompleks van geboue: barakke, vier klein huise vir die offisiere, bakkery, magasyne, smidswinkel, timmermanswerkplaas en 'n kruithuis. In die goed omheinde terrein buite die fort was 'n groot groentetuin en 'n beeskraal. Agt kanonne het die fort beskerm.

Genl. Vandeleur het die leiding by die oprigting geneem, Totdat die Britte in 1802 aan die Kaap onttrek het, was maj. Lemoine met 350 man daar gestasioneer. Thomas I. Ferreira en 'n groep burgers neem in September 1802 die fort oor. En in die tyd skuil eerw. James Read en dr. Johannes Theodorus van der Kemp van Bethelsdorp hier om aan 'n aanval deur die Xhosa te ontkom. In Mei 1803 besoek die goewewerneur, Jan Willem Janssens, die fort en plaas maj. Von Gilten en 'n Waldeck-regiment hier. Hy word opgevolg deur Ludwig Alberti. Alberti ontvang Jacob Abraham de Mist en Hinrich Lichtenstein en Van der Kemp kom na die fort om De Mist te spreek. By die tweede Britse besetting van die Kaap bly kapt. Jacob Cuyler in beheer van die fort tot 1816. Kapt. Francis Evatt is tot 1850 die kommandant en hou toesig oor die landing van die Britse setlaars in 1820. In 1868 is die troepe onttrek en staan die fort leeg. 'n Dertig jaar later is die kompleks en 4ha grond aan die stad Port Elizabeth oorgedra. Tydens die Tweede Wêreldoorlog is dit vir 'n tyd weer deur soldate beman.

Die oorgeblewe deel van die fort is in 1936 tot 'n monument verklaar.




</doc>
<doc id="77436" url="https://af.wikipedia.org/wiki?curid=77436" title="Druskininkai">
Druskininkai

Druskininkai [ˈd̪rʊs̪ʲkʲɪn̪ʲɪŋkɐɪ] is die grootste en bekendste mineraalbad- en ontspanningsoord van Litaue en die administratiewe sentrum van die gelyknamige munisipaliteit, Druskininkų savivaldybė. Die stad, wat aan die Nemunasrivier in die suide van die land naby die grens met Pole en Wit-Rusland geleë is, het sy vars en gesonde lug aan sy ligging temidde van 'n uitgestrekte bosgebied te danke, maar dit was hoofsaaklik sy natrium-kalsium-chloried-mineraalwaterbronne wat van Druskininkai reeds in die 19de eeu 'n gewilde badoord gemaak het. Die mineraalwater word sowel vir natuurlike gesondheidsbehandelings asook as drinkwater gebruik. 'n Plaaslike onderneming, "UAB Druskininkų Rasa", vervaardig gebottelde mineraalwater.



</doc>
<doc id="77439" url="https://af.wikipedia.org/wiki?curid=77439" title="Eddie Daniels">
Eddie Daniels

Eddie Daniels (25 Oktober 1928 – 30 November 2017) was 'n Suid-Afrikaanse anti-apartheidsaktivis. Hy was vyftien jaar lank politieke gevangene op Robbeneiland gedurende die jare wat Nelson Mandela daar deurgebring het.

Eddie se vader was 'n Engelsman uit Engeland, en sy moeder 'n sogenaamde Kleurling; dus is hy outomaties as Kleurling geklassifiseer. Hy neem aanstoot aan hierdie term, en verkies om 'n Suid-Afrikaner genoem te word. Hy het grootliks gelukkige kinderdae deurgebring in die omgewing om Distrik Ses en Lavender Hill. Ontmoetings en voorvalle met bendes en die polisie het bygedra tot die vorming van sy sterk gevoel oor regverdigheid en ordentlike gedrag. Met Tafelberg so naby, het hy en sy vriende genoeg geleentheid gehad vir stap en bergklim.

Eddie het plaaslike skole bygewoon, en met 'n standerd-ses sertifikaat die lewe betree. Hy het verskeie werke gehad, selfs vanaf sy skooldae. Kort na die einde van die Tweede Wêreldoorlog, wou hy sy droom om by die handelsvloot aan te sluit bewaarheid; maar hy moes maar wag tot 1954, toe hy begin walvisse jag het.

Na sy jare as visterman, sluit Daniels aan by die diamantontginningsbesigheid in Oranjemund waar hy met behulp van groot masjienerie gehelp het om die rotslaag te ontbloot. Dit is interessant om op te let dat, sonder navraag, hy as wit aanvaar is. Die stilte en natuurskoon van beide die see en die woestyn het hom besonder aangetrek.

Daniels se oplettendheid het hom vroeg bewus gemaak van ongeregtigheid om hom. In 1952 begin hy meer aktief raak deur protes-opmarse en -vergaderings by te woon. Hier het sy betrokkenheid by die Liberale Party (LP), sy politieke tuiste, ook begin.

Met sy terugkeer na Kaapstad, vanaf Oranjemund, begin Eddie meer bewus word van ongeregtigheid deur sy betrokkenheid by 'n fotografiese saak. Hy begin sien hoeveel mense seergemaak word slegs deurdat hulle nie wit was nie. Na sy deelname aan verskeie demonstrasies, vind hy dat die beginsels van die Liberale Party – demokrasie en geregtigheid in 'n nie-rassige Suid-Afrika – hom besonder byval.

Toe Eddie vir Walter Sisulu vertel hoe hy by die LP aangesluit het, was Sisulu verstom dat hy doodluiters by 'n organisasie aangesluit het bloot omdat hulle beginsels hom aangestaan het.

Deur die militante houding van die LP en verwante organisasies, word Eddie betrek by sabotasie wat uiteindelik gelei het daartoe dat hy 'n politieke gevangene word.

Tussen 1964 en 1979 was Daniels in die tronk – die grootste deel op Robbeneiland. Hy vertel van sy ondervindinge met hofamptenare, polisie, tronkbewaarders en mede-gevangenes met eerlikheid en humor. Alhoewel hy nie lid was van die African National Congress nie, was hy na aan Nelson Mandela, en is hy dikwels uitgesonder om inligting te deel. Na sy ontslag van gevangenskap word Eddie nog onder huisarres gehou tot Julie 1983.

Gedurende die jare in die tronk, slaag Eddie daarin om BA en BComm grade te verwerf. Na sy banningsbevel opgehef is het hy 'n onderwysdiploma verkry en het hy sy onderwysloopbaan begin – ongelukkig tydens hewige studente-protestye.

Gedurende die tyd toe Daniels tot die Kaapstadse Magistraatsdistrik beperk is, hervat hy sy vriendskap met Eleanor Buchanan (nou 'n weduwee) met wie hy bevriend was in Oranjemund. Dit was nie moontlik vir hulle om te trou nie aangesien Eleanor blank was, maar hulle kon die wet oortree deur hulle ernstige verhouding.

In 1983, trou hulle nogtans, ten spyte van die Groepsgebiedewet. Sewe jaar later, na die herroeping van die wet, het Eddie en Eleanor weer (wetlik) getrou. Hulle sou vele gelukkige jare verder saam deurbring voor Eleanor hom in 2001 ontval het.

Eddie reis dikwels oorsee waar hy meesal studente toespreek, en mense dikwels bedank vir ondersteuning tydens die moeilike jare.

Eddie sterf te Somerset-Wes op 30 November 2017, op 89 jaar.



</doc>
<doc id="77446" url="https://af.wikipedia.org/wiki?curid=77446" title="Alfred Beit">
Alfred Beit

Alfred Beit (* 15 Februarie 1853 in Hamburg; † 16 Julie 1906 op die Tewin Water-landgoed in Tewin, 'n dorp naby Welwyn in die Engelse graafskap Hertfordshire) was 'n Brits-Suid-Afrikaanse goud- en diamantemagnaat (Randheer) van Duitse afkoms. Sir Otto Beit was sy broer.

Beit is in 'n welgestelde Hamburgse koopmansfamilie van Joodse afkoms gebore, wat die Christengeloof aangeneem het, en het in 1875 na Suid-Afrika geëmigreer. In Kimberley het hy sy eie besigheid gestig en hier in 1879 die belangstelling van Cecil John Rhodes gewek. Die twee sakemanne, wat later deur 'n noue "finansiële vriendskap" verbind is, het in 1888 die beroemde mynboumaatskappy "De Beers Consolidated Mines Ltd" gestig. In politieke opsig het Beit Rhodes se imperialistiese aspirasies gedeel. Beit was een van die welvarendste mans van sy tyd wat naas sy mynboubelange ook voordeel uit infrastruktuurprojekte in Sentraal- en Suider-Afrika getrek het.

Nog in 1888 het Beit hom in Londen gevestig. Hy het groot dele van sy fortuin aan 'n verskeidenheid weldadigheidsorganisasies en opvoedkundige instellings in Hamburg, Londen en Suid-Afrika geskenk. 'n Ruim bedrag het hy in sy eie kunsversameling belê wat hy vanaf 1888 opgebou het. Beit het in 1898 Britse burgerskap aanvaar. As 'n Brit van Joodse afkoms en gebore Duitser het Beit, 'n uiters beskeie man, 'n lae profiel in die gegoede burgerlike kringe in Londen gehandhaaf. Toe die politieke spanninge tussen die Britse en die Duitse Ryk in die jare voor die Eerste Wêreldoorlog hand oor hand toegeneem het, het Beit 'n vergeefse poging onderneem om as bemiddelaar tussen Londen en Berlyn op te tree.

In sy geboortestad het Beit, net soos sy familie, byna in vergetelheid geraak. Eers in 1967 is 'n straat in die Hamburgse stadsdeel Harvestehude na hom vernoem. In Suider-Afrika herinner onder andere die Alfred Beitbrug, wat die grens tussen Suid-Afrika en Zimbabwe vorm, aan die entrepreneur.

Die Beit-Trust het ontstaan na 'n nalatenskap van sir Alfred Beit met die hoofdoel om ontwikkeling van vervoer en ander algemene projekte in Rhodesië (nou Zimbabwe) en Sentraal-Afrika te finansieer. Alfred Beit het in 1906 £1,2 miljoen nagelaat aan die Trust. Sir Otto Beit het die trust beheer na sy broer Alfred se afsterwe in 1906. Deur goeie beleggings is die bedrag verskeie kere verdubbel en uitbetalings van miljoene is aan brûe, swembaddens vir klein gemeenskappe, beurse en ander verdienstelike projekte gemaak.


</doc>
<doc id="77448" url="https://af.wikipedia.org/wiki?curid=77448" title="Mamphela Ramphele">
Mamphela Ramphele

Mamphela Aletta Ramphele (* 28 Desember 1947 –) is 'n Suid-Afrikaanse voormalige anti-apartheidsaktivis, dokter, akademikus en suksesvolle besigheidsvrou. Sy was diep bevriend met Steve Biko, die vader van haar twee kinders. Ramphele is 'n voormalige adjunkkanselier van die Universiteit van Kaapstad, en vorige besturende direkteur by die Wêreldbank. 

In Februarie 2013 kondig sy aan dat sy 'n nuwe politieke party, Agang (Sotho vir "[Ons] bou saam"), sou stig; met die doel om die African National Congress (ANC) die geveg aan te sê. Na ’n aantal skandale in die party, waaronder bedrog met die verdwyning van R13 miljoen en ander, het Ramphele op 8 Julie 2014 haar uittrede uit partypolitiek aangekondig en gesê dat sy geslaag het in haar doel om ’n politieke voertuig op die been te bring vir diegene wat nie ’n politieke stem het nie.

Op 28 Januarie 2014 is aangekondig dat Ramphele as die Demokratiese Alliansie se presidentskandidaat in die 2014 algemene verkiesing sal staan.

Op 31 Januarie 2014 het Ramphele 'n verklaring uitgereik dat sy nie Demokratiese Alliansie-lidmaatskap sal aanvaar nie en Agang Suid-Afrika se leier sou bly, wat tot erge verwarring gelei het. Op 2 Februarie 2014 sê Helen Zille dat Ramphele haar ooreenkoms om as die Demokratiese Alliansie se presidensiële kandidaat te staan​​, verloën het. Ramphele het daarna om verskoning gevra vir haar besluit deur te sê dat die tydsberekening nie reg was nie. Sy reken die reaksie op haar besluit het bewys dat mense in Suid-Afrika nog nie ras-gebaseerde partypolitiek te bowe gekom het nie.


</doc>
<doc id="77450" url="https://af.wikipedia.org/wiki?curid=77450" title="Zarasai">
Zarasai

Zarasai is 'n stad in die uiterste noordooste van Litaue naby die grens met Letland. Die stad, wat as administratiewe sentrum van die gelyknamige rajon-munisipaliteit fungeer, staan veral bekend vir sy ligging temidde van 'n boslandskap met talle mere. Die stadskern word omring deur sewe mere, waarvan die grootste met 'n oppervlakte van 372 hektaar en sewe eilande as naamgewer vir die stad gedien het.

Vroeë verwysings na die gebied dateer uit die 14de eeu toe 'n kerk en 'n klooster van die bisdom Vilnius op een van die eilande gestig is. 'n Klein nedersetting het destyds aan die meeroewer ontstaan. Zarasai het in sy geskiedenis Duitse ("Ossersee"), Russiese ("Nowoaleksandrowsk") en Poolse ("Jeziorosy") name gedra. Die laasgenoemde is, net soos die latere Litause benaming "Ežerenai", afgelei van die woord "meer" ("jesioro" in Pools, "ežeras" in Litaus). Sedert 1929 is Zarasai die amptelike Litause stadsnaam.



</doc>
<doc id="77451" url="https://af.wikipedia.org/wiki?curid=77451" title="Tachybaptus">
Tachybaptus

Tachybaptus is 'n genus van voëls in die familie "Podicipedidae". Spesies van die genus kom reg oor die wêreld voor, insluitende tropiese gebiede.

Die genus omvat die volgende spesies:




</doc>
<doc id="77452" url="https://af.wikipedia.org/wiki?curid=77452" title="Rooipootruiter">
Rooipootruiter

Die Rooipootruiter ("Tringa totanus") is 'n seldsame somertrekvoëlwat by kus- en watermassas voorkom en baie klein getalle oorwinter. Die voël is 27 – 29 cm lank, 90 - 150 g groot met 'n vlerkspan van 62 cm. In Engels staan die voël bekend as die "Common Redshank".




</doc>
<doc id="77454" url="https://af.wikipedia.org/wiki?curid=77454" title="Hoërskool Upington">
Hoërskool Upington

Hoërskool Upington is 'n sekondêre skool op die hoek van Le Roux- en Parkstraat in Upington, Suid-Afrika.

Die skool is in 1896 as die Upington Public School gestig. Die skool het aanvanklik 102 leerlinge gehad en is in 'n kerkgebou van die NG Kerk gehuisves. Die eerste leerders het in 1914 by die skool gematrikuleer. Die skool se leuse is ""Arbor Bona Fructum Bonum"".

In 2015 is die agste hoof Mnr. Riaan Kotze, die hoofseun is Reinhard Hayes en die hoofmeisie Elmarie Teessen.

Bekende persone wat hier skoolgegaan het:



</doc>
<doc id="77456" url="https://af.wikipedia.org/wiki?curid=77456" title="Gevlekte rooipootruiter">
Gevlekte rooipootruiter

Die Gevlekte rooipootruiter ("Tringa erythropus") is 'n seldsame somerswerwer wat by kus- en watermassas voorkom. Die voël is 29 – 32 cm lank, 125 - 200 g groot met 'n vlerkspan van 64 cm. In Engels staan die voël bekend as die "Spotted Redshank".




</doc>
<doc id="77458" url="https://af.wikipedia.org/wiki?curid=77458" title="Bosruiter">
Bosruiter

Die Bosruiter ("Tringa glareola") is 'n algemene somertrekvoël wat by varswatermassas voorkom; skaars by riviere en kushabitats. Die streekbevolking is moontlik 50,000. Die voël is 19 – 21 cm lank, 45 - 80 g groot met 'n vlerkspan van 56 cm. In Engels staan die voël bekend as die "Wood Sandpiper".




</doc>
<doc id="77460" url="https://af.wikipedia.org/wiki?curid=77460" title="Witgatruiter">
Witgatruiter

Die Witgatruiter ("Tringa ochropus") is 'n seldsame somertrekvoël met voorkeur vir varswatermassas; hoofsaaklik langs tropiese riviere. Die voël is 19 – 21 cm lank, 35 - 75 g groot met 'n vlerkspan van 58 cm. In Engels staan die voël bekend as die "Green Sandpiper".




</doc>
<doc id="77462" url="https://af.wikipedia.org/wiki?curid=77462" title="Charles Mopeli-stadion">
Charles Mopeli-stadion

Charles Mopeli-stadion is ’n sportstadion in Phuthaditjhaba wat meestal vir sokker gebruik word. Dit bied sitplek aan 35 000 toeskouers.



</doc>
<doc id="77463" url="https://af.wikipedia.org/wiki?curid=77463" title="Gewone ruiter">
Gewone ruiter

Die Gewone ruiter ("Tringa hypoleucos") is 'n algemene somertrekvoël by watermassas en langs kus. Die streek bevolking is 10,000 voëls. Die voël is 19 – 21 cm lank, 35 - 75 g groot met 'n vlerkspan van 40 cm en kom oor feitlik die hele Suider-Afrika voor. In Engels staan die voël bekend as die "Common Sandpiper".




</doc>
<doc id="77465" url="https://af.wikipedia.org/wiki?curid=77465" title="Fort Armstrong">
Fort Armstrong

Fort Armstrong in die Amatolaberge was een van 'n reeks forte wat deur die Britse owerheid tydens die Kaapse grensoorloë van 1779 tot 1877 in die Oos-Kaap gebou is. Die insident wat by hierdie fort afgespeel het, is van geskiedkundige belang.

Net suidoos van die dorp Balfour op 'n heuwel in 'n hoefystervormige boog gevorm deur die Katrivier staan die oorblywende toring van Fort Armstrong. Dit is teenswoordig deel van die lemoenplaas Mesopotamia en die toring is sigbaar vanaf die Fort Beaufort-Katberg-Queenstown-pad (die R351) en vanaf die R67-pad van Fort Beaufort na Seymour.

Die koloniale owerheid het in 1829 vir die hawelose Khoikhoi in die bolope van die Katrivier die Katrivier-nedersetting aangelê. Om hulle daar teen aanvalle van oor die grens te beskerm, is 'n militêre pos bekend as Camp Adelaide gestig. In ooreenstemming met goewerneur sir Benjamin D'Urban se grensverdedigingsplanne is dit tot 'n behoorlike fort uitgebou. Dit is toe vernoem na kapt. A.B. Armstrong wat die Khoikhoi in die Sesde Grensoorlog oorreed het om lojaal aan die Britse bewind te bly en om teen die oorlogsgeweld te kom skuil by Camp Adelaide.
Omdat die fort so afgeleë was, is probeer om dit so onafhanklik moontlik te maak. Die fort het bestaan uit klipmure, 'n toring met skietgate, 'n menasie, 'n kombuis, selle en ruimte vir 30 ruiters. Buite die vestingmure was huise vir burgerlikes en 'n veekraal.

Met die uitbreek van die Agtste Grensoorlog (1850-53) rebelleer die Khoikhoi van die Katrivier-nedersetting wel teen die koloniale owerheid. Om veiligheidsredes was die blankes van die gebied in Januarie 1851 in die fort byeen. Die rebelle onder Willem Uithaalder het dit omsingel en verower die fort nadat al die blankes betyds weggekom het.

Op 23 Februarie beleër 'n burgermag bestaande uit Fingo's, Engelse uit die Oos-Kaap en grensboere sowel as 1 800 koloniale soldate met artillerie onder genl.-maj. Henry Somerset (die seun lord Charles Somerset) die vesting. Die rebelle verset hulle kwaai, selfs tot nadat die fort op die toring na heeltemal gelyk gemaak is. Somerset het die enkele oorlewende rebelle in gevangenskap na Fort Hare teruggeneem.

In 1938 is Fort Armstrong tot monument verklaar.




</doc>
<doc id="77468" url="https://af.wikipedia.org/wiki?curid=77468" title="Terekruiter">
Terekruiter

Die terekruiter ("Xenus cinereus") is 'n skaars somertrekvoël wat voorkom by modderige riviermondings en strandmere met 'n voorkeur vir mangliete en plekke met seegras. Die voël is 22 – 25 cm lank, 65 – 100 g groot met 'n vlerkspan van 50 cm. In Engels staan die voël bekend as die "Terek Sandpiper".

Die Terekruiter is die enigste spesie in die genus Xenus.




</doc>
<doc id="77471" url="https://af.wikipedia.org/wiki?curid=77471" title="Actitis">
Actitis

Actitis is 'n genus van voëls in die familie van strandlopers en snippe ("Scolopacidae"). Die genus omvat twee spesies.




</doc>
<doc id="77472" url="https://af.wikipedia.org/wiki?curid=77472" title="Kemphaan">
Kemphaan

Die Kemphaan ("Philomachus pugnax") is 'n algemene somerbesoeker by vleie, mere, riviermondings en aangrensende grasagtige dele. Die streek bevolking is 50,000 voëls. Die voël is 20 – 30 cm lank, 120 - 200 g (wyfie: 80 - 140 g) groot met 'n vlerkspan van 50 – 55 cm en kom oor feitlik die hele Suider-Afrika voor. In Engels staan die voël bekend as die "Ruff".

Die Kemphaan is die enigste spesie in die genus Philomachus.




</doc>
<doc id="77478" url="https://af.wikipedia.org/wiki?curid=77478" title="Faun (musiekgroep)">
Faun (musiekgroep)

Faun is 'n Duitse musiekgroep wat in 2002 in Gräfelfing naby München gevorm is en Pagan Folk-, Dark Wave- en middeleeuse musiek speel. Die gebruik van historiese instrumente en die gesang met lirieke in 'n verskeidenheid tale, waaronder Duits, Latyn, Grieks en Skandinawiese tale, dra by tot die oorspronklikheid van hul musiekstyl. Hul musiekinstrumente sluit Keltiese harp, Sweedse "nyckelharpa", "hurdy gurdy" (pierment), doedelsakke, sister, fluite en baie ander in.

Oorspronklik het Faun na konserte, waartydens hul musiek elektronies versterk is, as "Paganfolk" verwys. Later is dié term deur aanhangers en groeplede uitgebrei om ook na hul spesifieke musiekstyl te verwys. 

Faun se repertoire strek van melancholiese ballades tot vrolike dansliedere soos die Bretonse "An Dro", waarby enersyds historiese liedere uit verskillende tydperke en streke volgens Faun se styl getoonset word, andersyds ook eie liedere gekomponeer word. So word byvoorbeeld ou Persies-Arabiese wysies met Sweedse nyckelharpa-klanke en Middelhoogduitse sangtekste voorgedra. 'n Ander kenmerk is tweestemmige stukke en Niel Mitra se drywende slagwerkritmes in meer onlangse opnames.

"Faun" se debuutalbum "Zaubersprüche" ("Towerspreuke") het in tematiese opsig veral rustige ballades uit die periode tussen die laat middeleeue en die Romantiek behandel. Dit is uitsluitlik met akoestiese instrumente getoonset. Die tweede langspeler, "Licht" ("Lig"), bevat minder balladeagtige liedjies, maar 'n groter aandeel dansbare musiekstukke soos "Andro", "Unda" of die dubbellied "Deva/Punagra". Op die derde album "Renaissance" staan die tematiek van dood en hergeboorte sentraal. Dié konsep is met fasetryke musiekstukke verwesenlik waarvan baie steeds op "Faun" se huidige konserte gespeel word, soos "Da Que Deus", "Rhiannon", "Rosmarin", "Iyansa" en "Tagelied".

Die vierde album "Totem" se stukke handel oor die oorkoming van afgronde en die helpers wat 'n mens op daardie reis het. Ter bekendstelling van die nuwe album het "Faun" 'n konserttoer onderneem en 'n DVD van die konserte vrygestel. In musikale opsig het "Faun" met liedjies soos "2 Falken" en "Gaia" nuwe terrein betree. 'n Beperkte albumuitgawe van 1 000 eksemplare is van 'n begeleidende teks en 'n akoestiese weergawe van "2 Falken" voorsien. In vergelyking met die ander albums bevat "Totem" die grootste aandeel self gekomponeerde liedjies.

Op die volgende langspeler "Buch der Balladen" staan Duitse ballades sentraal wat almal met akoestiese instrumente getoonset is. Die Duitse "Nibelungen"-heldedig het as konsep vir die album gedien. 'n Beperkte uitgawe van die album met sy liedjies oor watergeeste, trolle en betowerde ridders bevat 'n bonussnit, "Brynhilds Lied", en 'n verhaal van tien minute oor Siegfried, die drakedoder, en sy geliefde wat met ligte ritmes, mondtrommel en "nyckelharpa" begelei word.

Die langspeler "Eden", wat in 2011 vrygestel is, is aan mitologiese paradysverhale uit verskillende beskawings en tydperke gewy. Vir die musiek is historiese instrumente met moderne elektroniese ritmes gekombineer.

Die album "Von den Elben", wat vroeg in 2013 uitgereik is, is deur volks- en middeleeuse rockklanke beïnvloed, 'n konsep wat by sommige aanhangers min aanklank gevind het. Oliver Pade was genoodsaak om 'n webblad op "Facebook" te laai waarop hy die nuwe styl van die album verduidelik.



Media


</doc>
<doc id="77481" url="https://af.wikipedia.org/wiki?curid=77481" title="Coetzer">
Coetzer

Coetzer is 'n familienaam wat algemeen tussen Afrikaners in Suid-Afrika voorkom:

Van die bekende Coetzers sluit in:




</doc>
<doc id="77483" url="https://af.wikipedia.org/wiki?curid=77483" title="Taanborsstrandloper">
Taanborsstrandloper

Die Taanborsstrandloper ("Tryngites subruficollis") is 'n seldsame somerswerwer na oop habitats. Die voël is 18 – 20 cm lank, 45 - 65 g groot met 'n vlerkspan van 45 cm en lyk baie soos die Kemphaan maar is kleiner. In Engels staan die voël bekend as die "Buff-breasted Sandpiper".

Die "taanborsstrandloper" is die enigste spesie in die genus "Tryngites", hoewel die klassifikasie tans dispuut word.




</doc>
<doc id="77485" url="https://af.wikipedia.org/wiki?curid=77485" title="Steenloper">
Steenloper

Die Steenloper ("Arenaria interpres") is 'n algemene trekvoël by rotskuste en riviermondings en kom selde binnelands voor. Die voël is 21 – 25 cm lank, 90 - 150 g groot met 'n vlerkspan van 54 cm. In Engels staan die voël bekend as die "Ruddy Turnstone".




</doc>
<doc id="77488" url="https://af.wikipedia.org/wiki?curid=77488" title="Knoet">
Knoet

Die Knoet ("Calidris canutus") is 'n gelokaliseerde algemene somerbesoeker by riviermondings en strandmere. Die voël is 'n swerwer binnelands en oorwinter gereeld. Die streekbevolking is ongeveer 8000 voëls en hulle kom grotendeels voor by Walvisbaai, Sandvishawe in Namibië en Langebaanmeer. Die voël is 23 – 25 cm lank, 110 - 200 g groot met 'n vlerkspan van 58 cm. In Engels staan die voël bekend as die "Red Knot".




</doc>
<doc id="77503" url="https://af.wikipedia.org/wiki?curid=77503" title="Calidris">
Calidris

Calidris is 'n genus van voëls in die familie strandlopers en snippe ("Scolopacidae"). Die genus omvat ongeveer 19 spesies.

Voëls in die genus is klein tot mediumgrootte trekvoëls met lang vlerke en relatief kort snawels wat in die Arktiese-gebiede broei. Hulle vorm in die winter groot swerms langs riviermondings en kusgebiede.




</doc>
<doc id="77577" url="https://af.wikipedia.org/wiki?curid=77577" title="Pagan Folk">
Pagan Folk

Pagan Folk (afgelei van Engels "pagan" "heidens") is 'n stroming binne die Europese folkmusiek wat teen die einde van die 1990's uit die middeleeuse musiekbeweging ontwikkel het. Dit verbind elemente van klassieke folkmusiek met nieu-heidense tematiek en elektroniese klanke. In plaas van tradisionele slaginstrumente word gerekenariseerde tromme of perkussie ingespan, terwyl die sangtekste uit ou geskrifte ontleen is. Hulle word merendeels met middeleeuse instrumente getoonset. Kenmerkend is die kombinasie van historiese akoestiese instrumente soos draailier, doedelsak, luit of "nyckelharpa" met elektroniese klanke.

Dit was veral musiekgroepe soos "Faun" uit Duitsland, "Omnia" uit Nederland, "The Moon and the Nightspirit" uit Hongarye, "Hedningarna" uit Swede of "Valravn" uit Denemarke wat hul stempel op die nuwe musikale stroming afgedruk het. Die eerste musiekstukke, wat by Pagan Folk gereken kan word, is deur die Neofolk-projek "Hagalaz' Runedance" gekomponeer. Hulle het die musikale grense van die Neofolk-genre verskuif en in 'n nuwe heidens-middeleeuse rigting beweeg.

Sedert 2007 vind die musiekfees "Beltaine Pagan Folk Festival" jaarliks op 1 Mei in die Duitse kasteel "Schloss Burg" in Solingen plaas.


</doc>
<doc id="77581" url="https://af.wikipedia.org/wiki?curid=77581" title="Marteling">
Marteling

Marteling, pyniging of foltering is wanneer iemand 'n ander persoon aan pyn en lyding onderwerp. Hierdie pyn kan fisiek of geestelik van aard wees. Mense wat marteling oorleef ly dikwels aan langdurige liggaamlike of sielkundige probleme.

Die doelwit wat die marteling is gewoonlik om inligting uit 'n persoon te verkry. Marteling het ook in die verlede as 'n straf gedien.

Byna alle lande stem saam dat marteling 'n skending van menseregte is, soos in die Universele Verklaring van Menseregte opgeneem. Gevolglik is marteling in baie lande tot 'n misdaad verklaar. Almal stem egter nie saam oor presies wat marteling omhels nie, en wat aanvaarbaar sou wees om aan gevangenes te doen nie.


</doc>
<doc id="77584" url="https://af.wikipedia.org/wiki?curid=77584" title="Omnia (musiekgroep)">
Omnia (musiekgroep)

Omnia is 'n Nederlandse Pagan Folk-musiekgroep wat deur die sanger en liedjieskrywer Steve "Sic" Evans-van der Harten (* 24 Julie 1967 in Nijmegen) en sy vrou Jennifer "Jenny" Evans-van der Harten (* 1980 in Mijdrecht) in Utrecht gestig is. Huidige en gewese lede van die groep was naas Nederland uit Ierland, Cornwall, België en Iran afkomstig en het hul stempel op "Omnia" se musiek afgedruk. Die groep se naam is die afkorting vir die Latynse uitroep "Omnia chaos est" - "Alles is chaos", een van die groep se leuses.

"Omnia" se musiekstyl toon invloede van paganistiese, Keltiese en wêreldmusiek en vind sy inspirasies in die natuur, die lewende planeet en persoonlike vryheid. Lirieke word in Engels, Iers, Bretons, Fins, Duits, Latyn en Hindi voorgedra en met deels selfgemaakte akoestiese instrumente soos Keltiese harp, mondharp, "hurdy gurdy" (pierment), Ierse bodhrán-trom, kitaar, boesoeki, didgeridoo asook 'n verskeidenheid fluite en slagwerk getoonset.

"Omnia" tree by Middeleeuse, Keltiese, gothic-, wêreldmusiek- en fantasyfeeste in Europa, maar ook in Nederlandse en Duitse teaters op. 

Media


</doc>
<doc id="77586" url="https://af.wikipedia.org/wiki?curid=77586" title="Fort Cox">
Fort Cox

Tydens die Kaapse grensoorloë van 1779 tot 1877 het die Britse owerheid 'n reeks forte in die Oos-Kaap gebou. Fort Cox en Fort White is aan die boloop van die Keiskammarivier in die Provinsie van Koningin Adelaide opgerig.

Fort Cox lê in 'n boog van die Keiskammariver, noord van die R63-pad tussen Alice en Dimbaza, 5 km van Middledrift op die pad na Keiskammahoek. Dit is omring deur heuwels waarvandaan die klowe van die Amatola- en Keiskammaberge tydens die voortdurende onrus en oorloë goed gepatrolleer kon word. Die fort is vernoem na maj. William Cox van die 75ste Regiment.

Dit is in 1835 onder moeilike omstandighede gebou weens die Gaikas se voortdurende aanvalle. Aanvanklik was die fort bloot 'n eenvoudige grondwal versterk met klip. In 'n binneplaas was mure en enkele huise van steen. Toe die Provinsie van Koningin Adelaide in 1836 opgehef is, is slegs die forte te King William's Town en Fort Cox behou. Met die uitbreek van die Oorlog van die Byl (Sewende Grensoorlog, 1846-47) is die fort egter opgeknap.

Toe die Agtste Grensoorlog (1850-53) uitbreek, haas die goewerneur van die kolonie, sir Harry Smith, hom na die oorlogsterrein. Die Gaikas onder Sandile keer Smith in Fort Cox vas en 'n Engelse leërmag van 200 moes na Fort Hare terugval toe hulle nie daarin slaag om die goeweneur te ontset nie. Smith het daarna self deurgebreek en King William's Town veilig bereik.

'n Landbou- en bosboukollege is nou op die terrein van Fort Cox gevestig. Van die fort het slegs 'n ruïne oorgebly. Die klein militêre begraafplaas is verwaarloos en oorgroei.

Fort White op die Debevlakte was 'n kommunikasiepos tussen Fort Cox en King Wiliam's Town. Ook moes die manskappe die plunderaars hier voorkeer wat deur Line Drift na hulle skuilplekke in die berge onderweg was.




</doc>
<doc id="77588" url="https://af.wikipedia.org/wiki?curid=77588" title="Grootknoet">
Grootknoet

Die Grootknoet ("Calidris tenuirostris") is 'n seldsame swerwer aan die ooste van Suider-Afrika. Die voël word gewoonlik by riviermondings in Mosambiek gesien en is al twee keer aan die Weskus opgeteken. Die voël is 26 – 28 cm lank, 125 - 220 g groot met 'n vlerkspan van 64 cm. In Engels staan die voël bekend as die "Great Knot".




</doc>
<doc id="77591" url="https://af.wikipedia.org/wiki?curid=77591" title="Christiaan Hendrik Persoon">
Christiaan Hendrik Persoon

Christiaan Hendrik Persoon (* 1 Februarie 1761 in Stellenbosch, Kaapkolonie; † 16 November 1836 in Parys, Frankryk) was 'n mikoloog (swamkundige) en botanikus. Persoon het wêreldwyd bekendheid verwerf as die grondlegger van sistematiese mikologie (die studie van swamme) en word saam met sy tydgenoot Elias Magnus Fries as die vader van moderne swamkunde beskou. Sy botaniese outeursafkorting is Pers.

Christiaan Hendrik Persoon is op 1 Februarie 1761 op Stellenbosch gebore as die derde kind van Christian Daniel Persoon, 'n Duitse immigrant uit Pommere en sy vrou, Elizabeth Wilhelmina Groenwald, 'n boorling van Nederland. Sy ma is enkele weke ná sy geboorte oorlede. Toe Christiaan dertien jaar oud was, is hy deur sy pa na Europa gestuur om daar sy opleiding te ontvang. Een jaar later is sy pa oorlede.

Persoon het aanvanklik, omstreeks 1783, aan die Universiteit van Halle-Wittenberg in teologie gestudeer, maar op 22-jarige ouderdom oorgeskakel na geneeskunde aan die Universiteit van Leiden, Nederland. Later het hy na Göttingen verhuis waar hy plantkundige navorsing gedoen het. In 1799 het hy sy doktoraat van die "Kaiserlich-Leopoldinisch-Carolinische Deutsche Akademie der Naturforscher" in Erlangen ontvang.

In 1802 het Persoon hom in Parys gevestig waar hy die res van sy lewe deurgebring het. In 'n minder gegoede buurt van die Franse hoofstad het hy 'n vertrek op die sesde verdieping van 'n huis gehuur. Persoon was blykbaar ongetroud, werkloos en het 'n teruggetrokke bestaan in armoede gevoer, alhoewel hy met botanici dwarsoor Europa gekorrespondeer het. Vanweë sy moeilike finansiële situasie het hy ingestem om sy herbarium aan die Huis van Oranje te skenk, in ruil vir 'n lewenslange pensioen. Sy versameling maak tans deel uit van die "Nationaal Herbarium Nederland" in Leiden.

In 1834 het Persoon voorgestel om ook sy biblioteek en sy versamelings aan die Nederlandse koningshuis te skenk. Sy voorstel is aanvaar, en toe Persoon in 1836 in Parys oorlede is, is sy biblioteek, manuskripte en sy versameling gedroogde plante by sy herbarium in Leiden gevoeg. Persoon is in die Paryse begraafplaas Père-Lachaise ter ruste gelê.

Dit is nie bekend wie of wat Persoon se belangstelling in plantkunde gewek het nie. Sy vroegste werk, "Abbildungen der Schwämme" ("Afbeeldings van swamme"), is in drie boekdele in 1790, 1791 en 1793 gepubliseer. Tussen 1805 en 1807 het twee boekdele van sy "Synopsis plantarum" verskyn, 'n gewilde werk waarin meer as 20 000 spesies van alle plantsoorte beskryf word.

Meer belangrik was sy baanbrekerswerk oor swamme, 'n studieveld waaraan hy 'n aantal werke gewy het. Die eerste publikasie, "Synopsis methodica fungorum", het in 1801 verskyn. Dit was die beginpunt vir die nomenklatuur van Uredinales, Ustilaginales en die Gasteromycetes. In 1815 is Persoon as korresponderende lid van die Koninklike Sweedse Akademie van Wetenskappe verkies. Maar vreemd genoeg is hy nooit by enige wetenskaplike instelling aangestel nie.

Die genus "Persoonia", 'n variëteit van klein Australiese bome en struikgewasse ("Proteaceae"), is na hom vernoem, net soos die mikologiese tydskrif "Persoonia" wat sedert 1959 deur die "Rijksherbarium" in Nederland uitgegee word.




</doc>
<doc id="77592" url="https://af.wikipedia.org/wiki?curid=77592" title="Drietoonstrandloper">
Drietoonstrandloper

Die Drietoonstrandloper ("Calidris alba") is 'n voël en algemene somerbesoeker; veral aan die sandstrande van Suid-Afrika. Die streekbevolking is 85 000 voëls. Die voël is 19 – 21 cm lank, 45 - 90 g groot met 'n vlerkspan van 42 cm. In Engels staan die voël bekend as die "Sanderling".




</doc>
<doc id="77594" url="https://af.wikipedia.org/wiki?curid=77594" title="Duitse Bond">
Duitse Bond

Die Duitse Bond (Duits: "Deutscher Bund") was 'n statebond van merendeels Duitssprekende state wat voorheen deel uitgemaak het van die Heilige Romeinse Ryk of die Napoleontiese Rynbond. Die Duitse Bond, wat tussen 1815 en 1866 bestaan het, is op 8 Junie 1815 gedurende die Kongres van Wene (1814–1815) as deel van 'n Europese vredeskikking in die lewe geroep.

Ná Napoleon Bonaparte se nederlaag was Europese moondhede vasbeslote om die ou monargiese stelsels te herstel. Maar hierdie voorneme het uiteindelik misluk omdat die maatskaplike situasie té ingewikkeld was, terwyl die Duitse Bond in uiteenlopende en botsende belange verstrengel geraak het. So was daar 'n magstryd tussen die twee grootste Duitssprekende state, Pruise en Oostenryk, waarna later deur historici as Duitse dualisme verwys is, onenigheid oor 'n gemeenskaplike grondwet vir die Bond en die negatiewe uitwerkings van die Rewolusie in 1848 en 1849.

Die Bond se stigtingsdokument, die "Deutsche Bundesakte", is deur 39 gevolmagtigdes van die toekomstige lidstate onderteken, waaronder 35 prinsdomme en vier vrye stede; die 39ste lidstaat, Hesse-Homburg, het eers in 1817 tot die Bond toegetree. Die getal lidstate het, ondanks die toetreding van nuwe lede, as gevolg van samesmeltings tot 1863 gekrimp tot 35. Kope en erflatings was die belangrikste redes vir samesmeltings. In die geval van die Koninkryk Pruise en die Keiserryk Oostenryk het slegs dié landsdele by die Duitse Bond aangesluit wat voorheen reeds deel uitgemaak het van die Heilige Romeinse Ryk.

In 1815 het die Duitse Bond 'n oppervlakte van sowat 630 100 km² met 'n bevolking 29,2 miljoen gehad. Dié getal het tot 1865 gegroei tot 47,7 miljoen.

Die Duitse Bond is as gevolg van die Duitse Oorlog in 1866 nog in dieselfde jaar volgens die Praagse Vredesooreenkoms ontbind. Vanaf November 1870 het ná die toetreding van die drie Suid-Duitse state tot die Noord-Duitse Bond vir 'n kort tydperk 'n nuwe, kortstondige "Duitse Bond" ontstaan. Ná die Duitse rykstigting in 1871 het dit deel van die Duitse Keiserryk geword.

Die gebeure tydens die Franse Rewolusie en die vryheidsgedagte van die Verligting het die politieke bewussyn in Wes-Europese lande gewek wat reeds as eenheidstate bestaan het, soos Frankryk en Engeland. Daarenteen was Duitsland steeds verdeel in 'n verskeidenheid klein state. Vanaf die middel van die 18de eeu het digters, skrywers, geleerdes en opgeleide burgers die idee van 'n gemeenskaplike kulturele nasie van Duitssprekendes bevorder. Hieruit het die Duitse Beweging voortgespruit, 'n aanvanklik onpolitiese stroming in die literatuur, filosofie en geesteswetenskappe.

Onder die indruk van die Franse heerskappy tydens die Napoleontiese periode is die onpolitiese vryheidsgedagtes in 'n toenemende mate met volk en nasie verbind. Die verwesenliking van nasionale vryheid was 'n kulturele en politieke doelwit vir 'n verskeidenheid bewegings, alhoewel die stigting en presiese struktuur van 'n Duitse eenheidstaat nie verder gespesifiseer is nie. 

Daar was drie hoofstromings van definies vir die Duitse nasie:


Dié uiteenlopende nasionale gedagtes was aanvanklik ondergeskik aan die gemeenskaplike vryheidstryd teen Napoleon Bonaparte. Toe die Franse heerskappy afgeskud was, het die verdeeldheid weer sigbaar geword. 'n Beweging van patriotte onder leiding van vom Stein, E.M. Arndt en Joseph Görres het hulle ten gunste van 'n Duitse Ryk as eenheidstaat uitgespreek. Maar die mededinging van Pruise en Oostenryk om die oorheersende rol in 'n nuwe staat was 'n onoorkombare struikelblok, net soos die onafhanklikheidsstrwe van tientalle Duitse prinse en konings wat nie bereid was om hul mag aan 'n nasionale regering af te staan nie.

Uiteindelik is 'n kompromie aangegaan en 'n statebond in die lewe geroep wat die binnelandse en nasionale veiligheid van Duitsland, maar ook die onafhanklikheid en onaantasbaarheid van alle Duitse state sou verseker. Volgens artikel 2 van die stigtingsdokument van die Duitse Bond het alle lidstate as selfstandige politieke entiteite voortbestaan. 

So het die Duitse Bond uit 39 lede bestaan, waaronder vier vrye stede en 35 vorste, insluitende die konings van Groot-Brittanje (as monarge van Hannover) en Nederland (as monarge van Luxemburg). Enkele lande, wat later, vanaf 1871, deel uitgemaak het van die Duitse Keiserryk, is nie by die Bond ingesluit nie: die provinsies Oos-Pruise, Wes-Pruise en Posen, Sleeswyk-Holstein en Elsas-Lotaringe. Daarenteen is die Duitse kroonlande van Oostenryk, Liechtenstein en Luxemburg-Limburg by die Duitse Bond ingesluit.

Alle pogings vir die daarstel van 'n nasionale Duitse eenheidstaat is deur die stigting van die Duitse Bond 'n nekslag toegedien. Die verdeeldheid van Duitsland het nie net sy politieke invloed in Europa beperk nie, maar ook die groei van sy ekonomie ernstig belemmer. Daar was geen gemeenskaplike administrasie, maatsisteem, geldeenheid, poswese, regstelsel en leër nie. Doeane- en handelsbeperkings het vrye handel in Duitsland onmoontlik gemaak.

As setel van die "Bundestag", die permanente vergadering van benoemde afgevaardigdes onder voorsitterskap van Oostenryk, het Frankfurt am Main gedien. Indien belangrike besluite geneem moes word, het die federale vergadering as groter liggaam byeengekom. Besluite van dié liggaam, wat allesbehalwe 'n volksverteenwoordiging daargestel het, is met 'n meerderheid van twee derdes of eenparig geneem. As verdedigingsmag in oorlogstye kon 'n federale leër uit magte van die enkele lidstate saamgestel word.



</doc>
<doc id="77595" url="https://af.wikipedia.org/wiki?curid=77595" title="Eurovision-sangfees 2014">
Eurovision-sangfees 2014

Die 59ste Eurovision-sangfees sal tussen 6 en 10 Mei 2014 in die Deense hoofstad Kopenhagen plaasvind. Nadat Emmilie de Forest met haar liedjie "Only Teardrops" op 18 Mei 2013 as wenner van die 58ste Eurovision-sangfees in Malmö, Swede aangewys is, het die Deense uitsaaikorporasie "Danmarks Radio (DR)" opdrag gekry om die volgende sangfees te organiseer. Dit is die derde keer dat Denemarke as gasheer van die sangfees optree nadat Skandinawië die sangfees twee keer, in 1964 en 2001 georganiseer het.

Drie Deense stede, Herning, Horsens en Kopenhagen het finale aansoeke ingedien om as gasheerstad vir die sangfees op te tree.





</doc>
<doc id="77602" url="https://af.wikipedia.org/wiki?curid=77602" title="Pelindaba">
Pelindaba

Pelindaba is Suid-Afrika se hoof navorsingsentrum oor kernkrag. Dit word deur die Suid-Afrikaanse Kernenergie-korporasie bedryf. Suid-Afrika se atoombomme van die jare 1970's is hier ontwikkel, gebou en gestoor. Dit is naby Hartbeespoortdam, ongeveer 33 km (22 myl) wes van Pretoria op 'n plaas wat aan Gustav Preller behoort het geleë.

Die reaktor, SAFARI-1 word sedert 1965 vir navorsingsdoeleindes bedryf. Die reaktor kan tot 20 MW elektrisiteit lewer. 'n 4 MV "Van de Graaff"-partikelversneller word ook bedryf om navorsing in kernwetenskappe te bevorder.

Die Suid-Afrikaanse Kernenergie-korporasie is in 1999 deur die Republiek van Suid-Afrika as 'n openbare maatskappy gestig.

In 1996 word werkers by die fasiliteit aan bestraling blootgestel. Harold Daniels en verskeie ander sterf aan kanker en brandwonde wat met die blootstelling verband hou.

Op 16 Maart 2009 is berig dat 'n lekkasie plaasgevind het en dat radioaktiewe gasse uit die fasiliteit ontsnap het. Abnormale vlakke van gamma-straling wat verband hou met xenon- en kripton-gasse is opgespoor. 'n Noodtoestand is verklaar en personeel is van die perseel ontruim.



</doc>
<doc id="77604" url="https://af.wikipedia.org/wiki?curid=77604" title="Valindaba">
Valindaba

Valindaba, ook bekend as Pelindaba-Oos of die Y-aanleg, was 'n eksperimentele aanleg vir die verryking van uraan. Dit was ongeveer 35 km wes van Pretoria in Gauteng, Suid-Afrika geleë. Die aanleg het die Helikon Draaikolk Skeidingsproses gebruik. Die proses is in Suid-Afrika ontwikkel om uraan-235 isotope te vervaardig.

Y-aanleg is in 1975 deur die Uraanverrykingskorporasie van Suid-Afrika (Ukor) voltooi en begin in 1978 met die vervaardiging van verrykte uraan.

Die aanleg is in 1979, byna twee jaar na 'n ongeluk gesluit, maar begin weer in 1979 met produksie. Sedertdien het dit al die brandstof vir die SAFARI-1 reaktor gelewer.

Produksie word op 1 Februarie 1991 permanent gestaak en die aanleg word in dieselfde jaar om politieke redes afgetakel.



</doc>
<doc id="77607" url="https://af.wikipedia.org/wiki?curid=77607" title="Grassnyer">
Grassnyer

'n Grassnyer is 'n masjien wat bewegende lemme gebruik om gras te sny. Daar is verskillende soorte grassnyers. Die eenvoudigste soort word deur 'n mens gestoot en is ideaal vir klein grasperke en tuine. Rybare grassnyers is geskik vir groter grasperke soos setperke van gholfbane en parke. Die heel grotes word agter 'n trekker getrek is bruikbaar vir groot parke, langs snelweë en op plase. Die operateur moet altyd beskermende uitrusting dra wanneer met hierdie masjiene gewerk word.

Die grassnyer funksioneer deur die rotasie van een of meer dun lemme, wat die steeltjies van die gras en ander plante nader aan die grond afkap. Hierdeur verminder dit die hoogte van die graslemme (grasblare) tot 'n egalige en meer aanvaarbare voorkoms vir 'n grasperk.

Meeste soorte grassnyers het 'n opvangbak of -sak vir die grassnysels, maar daar is ook soorte wat die snysels fynkap en weer oor die grasperk strooi, dus voeding verskaf vir verdere groei. Hierdie voeding kan in die landbou 'n toepassing hê, maar is ongewens by tuingrasperke, aangesien dit die mat van die grasperk verdik en dit moeiliker maak om te sny en in stand te hou.



</doc>
<doc id="77608" url="https://af.wikipedia.org/wiki?curid=77608" title="Krombekstrandloper">
Krombekstrandloper

Die Krombekstrandloper ("Calidris ferruginea") is 'n voël en algemene somerbesoeker aan Suider-Afrika; veral aan die kus en varswatermassas en talle oorwinter. Die streekbevolking is 300 000 voëls maar aan die afneem. Die voël is 18 – 23 cm lank, 45 - 85 g groot met 'n vlerkspan van 44 cm. In Engels staan die voël bekend as die "Curlew Sandpiper".




</doc>
<doc id="77612" url="https://af.wikipedia.org/wiki?curid=77612" title="Bontstrandloper">
Bontstrandloper

Die Bontstrandloper ("Calidris alpina") is 'n voël en seldsame swerwer aan Suider-Afrika. Die voël steek selde die ewenaar oor en is slegs twee keer aangeteken in Suid-Afrika. Die voël is 15 – 22 cm lank, 40 - 70 g groot met 'n vlerkspan van 42 cm. In Engels staan die voël bekend as die "Dunlin".




</doc>
<doc id="77614" url="https://af.wikipedia.org/wiki?curid=77614" title="Geelpootstrandloper">
Geelpootstrandloper

Die Geelpootstrandloper ("Calidris melanotos") is 'n voël en seldsame somerbesoeker aan Suider-Afrika. Die voël broei in die toendra van Noord-Amerika en Oos-Siberië en word gevind aan die rant van varswatermassas en riviermondings. Die voël is 19 – 23 cm lank, 45 - 75 g groot met 'n vlerkspan van 45 cm. In Engels staan die voël bekend as die "Pectoral Sandpiper".




</doc>
<doc id="77616" url="https://af.wikipedia.org/wiki?curid=77616" title="Breëbekstrandloper">
Breëbekstrandloper

Die Breëbekstrandloper ("Limicola falcinellus") is 'n skaars somertrekvoël en word gevind by riviermondings, minder dikwels by vleie en mere. Die voël is 17 cm lank, 30 – 45 g groot met 'n vlerkspan van 38 cm. In Engels staan die voël bekend as die "Broad-billed Sandpiper".

Die voël is die enigste spesie in die genus Limicola en dus 'n monotipiese takson.




</doc>
<doc id="77622" url="https://af.wikipedia.org/wiki?curid=77622" title="Marshall Campbell">
Marshall Campbell

Sir Marshall Campbell (1848–1917) was 'n Natalse baanbreker op die gebied van suikerrietverbouing, suikermagnaat en politikus wat as afgevaardigde na Bantoesake omgesien het.

Campbell is in 1848 in Glasgow, Skotland as seun van William John Campbell en sy vrou Agnes gebore. Toe Marshall twee jaar oud was, het sy ouers besluit om na Suid-Afrika te emigreer. Emigrasie na die Kaap is destyds deur skema's bevorder, soos dié van J.C. Byrne & Co., 'n onderneming wat tussen 1849 en 1851 die vestiging van sowat 2 500 Britse setlaars in die destydse kolonie Natal bevorder het.

Die Campbell-gesin het op 29 Maart 1850 saam met 124 ander emigrante hul seereis na Natal in Greenock naby Glasgow aan boord van die "Conquering Hero", 'n brik van 320 ton onder bevel van kaptein Cockburn, begin. Op 28 Junie 1850 het hulle in Durban-hawe aangekom.

Kort ná hul aankoms het William John Campbell 'n kontrak gekry om Durban-hawe se noordelike hawehoof te bou. So washy in staat om grond by die Umdhlotirivier te koop om 'n boerdery te begin. Hy het sy plaas Muckleneuk genoem, 'n Skotse term vir "groot draai". Die plaashuis is deur Frank Fleming ontwerp, een van Herbert Baker se vennote. Toe hy in 1865 in die ouderdom van 44 oorlede is, was hy 'n bekende suikerrietboer en -meulenaar.

Marshall Campbell het in sy pa se voetspore gevolg en in 1895 sy eie suikerrietboerdery onder die naam "Natal Estates Limited" begin. Twee jaar later het hy Suid-Afrika se eerste suikerraffinadery geopen.

In 1877 het Campbell met Ellen Blamey getrou, die dogter van 'n ander suikerpionier. Die egpaar het hulle in Mount Edgecombe gevestig waar hulle vier kinders grootgemaak het. Campbell was aktief betrokke by die plaaslike sake- en politieke lewe en het 'n afgevaardigde in die Natalse Wetgewende Raad geword. Later is hy as senator vir Natal benoem. In 1915 is hy vir sy verdienste vir Suid-Afrika tot ridder geslaan.

Campbell se naam word onder meer verbind met die invoering van riksjas in Durban in 1892 wat 'n gewilde vervoermiddel vir toeriste geword het, en die stigting van Umhlanga, 'n kusdorp naby Durban. 

'n Swart woonbuurt buite Durban is ter ere van Campbell Kwa Mashu genoem ("die plek van Marshall" in isiZulu). Twee van sy kinders, Margaret Roach Campbell ("Killie", 1881-1965) en William Campbell, het 'n leidende rol by die stigting van die "Killie Campbell Versameling van Africana" gespeel wat in Muckleneuk bewaar word.


</doc>
<doc id="77623" url="https://af.wikipedia.org/wiki?curid=77623" title="Witrugstrandloper">
Witrugstrandloper

Die Witrugstrandloper ("Calidris fuscicollis") is 'n skaars voël en somerswerwer wat slegs nog net tien keer in Suid-Afrika opgeteken is. Die voël word selde in die binneland gesien. Die voël is 15 – 17 cm lank, 30 - 45 g groot met 'n vlerkspan van 42 cm. In Engels staan die voël bekend as die "White-rumped Sandpiper".




</doc>
<doc id="77625" url="https://af.wikipedia.org/wiki?curid=77625" title="Bairdse strandloper">
Bairdse strandloper

Die Bairdse strandloper ("Calidris bairdii") is 'n skaars voël en somerswerwer wat minder as tien keer in Suid-Afrika opgeteken is. Die voël word selde in die binneland gesien. Die voël is 15 – 17 cm lank, 30 - 45 g groot met 'n vlerkspan van 42 cm. In Engels staan die voël bekend as die "Baird's Sandpiper".




</doc>
<doc id="77630" url="https://af.wikipedia.org/wiki?curid=77630" title="Telewizja Polska">
Telewizja Polska

Telewizja Polska ("Poolse Televisie"), dikwels afgekort tot TVP [ˈtɛ ˈfaw ˈpɛ], is Pole se openbare televisie-uitsaaikorporasie. Sy dienste word deur lisensiegelde (sowat 'n derde van sy begroting), advertensies en borge gefinansier. Uitsaaidienste het in 1952 begin, en tot in die 1990's was TVP die enigste televisie-uitsaaier in die land.

Die nodige tegniese voorbereidings vir Pole se eerste televisiediens is reeds in 1935 deur die Nasionale Instituut vir Telekommunikasie ("Państwowy Instytut Telekomunikacyjny, PIT") getref, en onder andere was "Polskie Radio", die land se openbare radio-uitsaaier, by dié projek betrokke. Die eerste toetsprogram is vanaf 1937 gebeeldsaai, en gereelde programme sou volgens die oorspronklike planne vanaf 1941 uitgesaai word. Weens die Duitse inval in Pole in 1939 moes uitsaaidienste gestaak word nadat alle tegniese toerusting deur die Duitse weermag vernietig is. 

In 1947 is die voorbereidings hervat. Vyf jaar later, op 25 Oktober 1952, is Pole se eerste televisiekanaal geloods, die huidige TVP1. Televisie-ontvangs was aanvanklik nog beperk tot die hoofstad Warskou. Die eerste uitsaaidiens in die suide van die land, "Telewizja Katowice" (tans "TVP3 Katowice"), het sy diens op 3 Desember 1957 begin. Gaandeweg het meer streekskanale gevolg.

Op 2 Oktober 1970 het TVP2, die tweede kanaal, sy program in die hele land begin uitsaai. Op 16 Maart 1971 is die eerste kleurtelevisieprogramme volgens die SECAM-standaard gebeeldsaai. In 1995 het Poolse uitsaaiers na die PAL-kleurstndaard oorgeskakel.

Die streekskanale is vanaf die 1990's geherorganiseer as TVP3 (sedert 2007 TVP Info). 'n Eie kanaal vir Poolssprekendes in die buiteland, TV Polonia, is in 1992 geloods. 'n Kultuurkanaal, TVP Kultura, het op 24 April 2005 begin beeldsaai.


</doc>
<doc id="77633" url="https://af.wikipedia.org/wiki?curid=77633" title="Michail Lermontof">
Michail Lermontof

Michail Joerjewitsj Lermontof was 'n Russiese digter, skrywer, skilder en offisier. Naas Aleksander Poesjkin en Fjodor Tjoettsjef word hy as een van die belangrikste verteenwoordigers van Romantiese literatuur in Rusland beskou. 

Lermontof is in 1814 in Moskou in 'n adellike familie gebore en ná die vroeë afsterwe van sy ma deur sy grootmoeder op 'n landgoed naby Pensa grootgemaak. In die ouderdom van dertien het hy sy eerste gedigte geskryf. Tussen 1828 en 1832 het hy aan die Universiteit van Moskou gestudeer.

Nadat hy uit die universiteit geskors is, het hy 'n militêre opleiding by die kavallerieskool in Sint Petersburg ontvang en is in 1834 na die lyfgarde-husareregiment in Tsarskoje Selo gestuur. Hy het bekendheid verwerf met 'n uitdagende gedig oor die dood van sy literêre voorbeeld, die digter Aleksander Poesjkin, in 'n duel - maar tegelykertyd die tsaar woedend gemaak met dié werk. As straf is hy na die Nizjni Nowgorodse Dragonderregiment oorgeplaas - 'n regiment wat destyds in die Kaukasusstreek ontplooi is om die onafhanklikheidsstrewe van plaaslike bergvolke te onderdruk. As lid van dié regiment het Lermontof deur die hele Kaukasus getrek.

In 1838 het hy verlof gekry om na Sint Petersburg terug te keer. Ná 'n duel met die Fransman Ernest de Barante is hy weer in die Kaukasus oorgeplaas.
Hier het hy in Julie 1841 met sy vriend Nikolai Martinof oor 'n jong dame gebaklei en is kort daarna in 'n duel met hom doodgeskiet.

Gedigte, wat Lermontof in sy jeugjare geskryf het, het ten opsigte van styl nog noukeurig die voorbeeld van Poesjkin gevolg, soos in die werk "Die gevangene in die Kaukasus" (1829). Hoe meer Lermontof sy eie skryfstyl ontwikkel het, hoe meer het ook ander onderwerpe begin behandel soos in die gedig "Die spieël" (1832) waarin hy oor 'n geluk skryf wat slegs deur stryd bereik kan word.

In gedigte soos "Die dag sal kom" (1831), "Die laaste seun van die vryheid" (1832) en ander beskryf hy in 'n lewendige styl die gedagtes en gevoelens van studente wat teen die onderdrukkende tsaristiese bewind protesteer, hul weersin teen lyfeienskap en tsaristiese outokrasie en hul passievolle strewe na vryheid.

Tussen 1832 en 1834 het sy roman "Wadim" geskryf wat egter onvoltooi sou bly. In dié werk kies hy die kant van onderdrukte boere en behandel politieke onderwerpe soos die Poegatsjof-opstand. In sy drama "Maskerade" (1835), waarvan die publikasie vooraf deur die tsaristiese sensuur verbied is, lewer hy skerp kritiek op die hoogste kringe van die Russiese adel.

Lermontof, na wie soms as die "Digter van die Kaukasus" verwys word, is ná Poesjkin se dood as die vernaamste digter van Rusland beskou. Hy laat sy invloed ook vandag steeds geld - nie net deur middel van sy digkuns nie, maar ook deur sy prosa wat as die beginpunt van die Russiese psigologiese romantradisie gesien word.


</doc>
<doc id="77636" url="https://af.wikipedia.org/wiki?curid=77636" title="Katedraal van Aken">
Katedraal van Aken

Die Katedraal van Aken (Duits: "Aachener Dom", "Aachener Münster" of "Kaiserdom") is een van die bekendste monumentale bouwerke in die weste van Duitsland. Dit is die kerk waarin meer as 30 Duitse konings gekroon is, is ook die begraafplaas van Karel die Grote. 'n belangrike pelgrimskerk en sedert 1930 katedraal van die bisdom van Aken. In 1978 het die katedraal die eerste Duitse monument geword wat UNESCO-wêrelderfenisstatus verwerf het.


</doc>
<doc id="77639" url="https://af.wikipedia.org/wiki?curid=77639" title="Vlag van die Kerseiland">
Vlag van die Kerseiland

Die vlag van die Kerseiland is op 26 Januarie 2002 amptelik in gebruik geneem. Die vlag vertoon ’n diagonale tweekleur in groen bo en blou onder met ’n wit Suiderkruismotief in die blou driehoek, ’n goue witpylstert in die groen driehoek en ’n groen silhoeët van die eiland in ’n goue skyf in die middel van die vlag.

Die blou stel die see wat die eiland omring voor en die groen die plantegroei van die eiland. Die Suiderkruismotief is ’n voorstelling van dieselfde motief wat op die Australiese vlag verskyn. Die witpylstert is uniek aan die eiland. Die goue skyf stel die eiland se geskiedenis in die fosfaatmynbou voor en is ingesluit om ’n agtergrond te bied vir die groen silhoeët van die eiland.

Die ontwerp van die vlag herinner baie aan die vlag van Papoea-Nieu-Guinee.



</doc>
<doc id="77642" url="https://af.wikipedia.org/wiki?curid=77642" title="Delicious Library">
Delicious Library

Delicious Library is ’n mediakatalogiseringstoepassing vir Mac OS X en word ontwikkel deur Delicious Monster. Die toepassing stel die gebruiker in staat om al hul fisiese versamelings (boeke, CD’s, speletjies ens.) na te gaan en te beheer.

Die programmatuur is aanvanklik in November 2004 en het $250 000 in verkope gemaak. Delicious Library 2 is op 27 Mei 2008 bekendgestel maar die finale produk was reeds van 25 Maart beskikbaar. Die derde generasie van die programmatuur is in 2013 vrygestel.




</doc>
<doc id="77673" url="https://af.wikipedia.org/wiki?curid=77673" title="Vlag van die Kokoseilande">
Vlag van die Kokoseilande

Die vlag van die Kokoseilande is op 6 April 2004 amptelik in gebruik geneem. Die vlag vertoon ’n enkele groen baan met ’n goue Suiderkruismotief op die wapperkant, ’n goue sekelmaan in die middel van die vlag en ’n palboom in ’n goue skyf in die skildhoek.

Die sekelmaan verwys na die Soennistiese Maleiers wat die meerderheid van die eiland se bevolking uitmaak en die palmboom simboliseer die naam van die eiland, wat verkry wat van kopra, die vleis van kokosneute.



</doc>
<doc id="77679" url="https://af.wikipedia.org/wiki?curid=77679" title="Temminckse strandloper">
Temminckse strandloper

Die Temminckse strandloper ("Calidris temminckii") is 'n skaars voël en somerswerwer wat vyf keer in Suid-Afrika opgeteken is. Die voël oorwinter gewoonlik noord van die ewenaar. Die voël is 13 – 15 cm lank, 18 - 30 g groot met 'n vlerkspan van 35 cm. In Engels staan die voël bekend as die "Temminck's Stint".




</doc>
<doc id="77681" url="https://af.wikipedia.org/wiki?curid=77681" title="Kleinstrandloper">
Kleinstrandloper

Die Kleinstrandloper ("Calidris minuta") is 'n algemene somertrekvoël wat leef by varswatermassas, riviermondings en strandmere. Slegs enkeles oorwinter. Die streekbevolking is 100,000 voëls groot. Die voël is 12 – 15 cm lank, 18 - 35 g groot met 'n vlerkspan van 34 cm. In Engels staan die voël bekend as die "Little Stint".




</doc>
<doc id="77684" url="https://af.wikipedia.org/wiki?curid=77684" title="Rooinekstrandloper">
Rooinekstrandloper

Die Rooinekstrandloper ("Calidris ruficollis") is 'n seldsame voël en somerswerwer wat leef op die oewers van watermassas en soutpanne. Hulle kom saam met die Krombekstrandlopers voor. Die voël word deesdae minder gesien. Die voël is 13 – 16 cm lank, 22 - 35 g groot met 'n vlerkspan van 35 cm. In Engels staan die voël bekend as die "Red-necked Stint".




</doc>
<doc id="77686" url="https://af.wikipedia.org/wiki?curid=77686" title="Langtoonstrandloper">
Langtoonstrandloper

Die Langtoonstrandloper ("Calidris subminuta") is 'n skaars voël en somerswerwer wat leef op die modderoewers van varswatermassas. Die voël is 14 cm lank, 20 - 35 g groot met 'n vlerkspan van 32 cm. In Engels staan die voël bekend as die "Long-toed Stint".




</doc>
<doc id="77690" url="https://af.wikipedia.org/wiki?curid=77690" title="Bontfraiingpoot">
Bontfraiingpoot

Die Bontfraiingpoot ("Steganopus tricolor") is 'n voël en somerswerwer wat leef by kuswatermassas en soutpanne, hoofsaaklik in die weste. Die voël is 22 – 24 cm lank, 40 - 80 g groot met 'n vlerkspan van 42 cm. In Engels staan die voël bekend as die "Wilson's Phalarope".




</doc>
<doc id="77694" url="https://af.wikipedia.org/wiki?curid=77694" title="Suidpoolroofmeeu">
Suidpoolroofmeeu

Die Suidpoolroofmeeu ("Catharacta maccormicki") is 'n seldsame deurtogtrekvoël in Suider-Afrika en aasvreter om vistreilers. Die voël word 53 – 60 cm lank, 1,2 - 1,5 kg groot met 'n vlerkspan van 1,3 m. In Engels staan die voël bekend as die "South polar skua".




</doc>
<doc id="77701" url="https://af.wikipedia.org/wiki?curid=77701" title="M'basherivier">
M'basherivier

Die M'basherivier (ook Bashee en Mbhashe) is een van die groot riviere in die Oos-Kaap, Suid-Afrika. Die rivier ontspring op 2 600m hoog in die Drakensberge en vloei in 'n suidoostelike rigting. Dit het 'n opvanggebied van 6 030 km². Die M'bashe word deur die Xuka-, Mgwali-, Dutywa- en die Mnyolo-riviere gevoed en vloei deur 'n indrukwekkende kloof. Besonder opvallend is die baie kronkels wat die rivier in die omgewing van Collywobbles maak. Die rivier mond naby die M’bashe Pointvuurtoring, suid van Mhlanganisweni in die Indiese Oseaan uit. 

Die rivier vorm die suidgrens van Tembuland.

Die Portugese skip, die São Bento strand in 1554 by die rivier se monding. Slegs 98 Portugese en 224 slawe oorleef die stranding.

Nelson Mandela is in 1918 in Mvezo, 'n dorpie langs die rivier gebore.

Van die visse wat hier gevang word, sluit in kleinbek-geelvis ("Labeobarbus aeneus"), goud-ghieliemientjie ("Barbus pallidus"), dikkop-ghieliemientjie ("Barbus anoplus")), varswater-harder ("Myxus capensis"), Madagaskar-bontpaling ("Anguilla marmorata") en geelbekpaling ("Anguilla mossambica"). Die geelbekpaling is 'n indringerspesie wat nou wydverspreid in die rivierstelsel voorkom.




</doc>
<doc id="77703" url="https://af.wikipedia.org/wiki?curid=77703" title="Kleinswartrugmeeu">
Kleinswartrugmeeu

Die Kleinswartrugmeeu ("Larus fuscus") is 'n seldsame somertrekvoël in Suider-Afrika en word die meeste van Oktober tot April gesien. Die voël is 52 – 65 cm lank, 600 - 1150 g groot met 'n vlerkspan van 1.3 - 1.4 m. In Engels staan die voël bekend as die "Lesser black-backed Gull".




</doc>
<doc id="77705" url="https://af.wikipedia.org/wiki?curid=77705" title="Mikstertmeeu">
Mikstertmeeu

Die Mikstertmeeu ("Xema sabini") is 'n algemene somertrekvoël na kuswaters, insluitend groot beskutte baaie. Hulle is seldsaam op land. Die streekbevolking is 5000 - 10000 voëls. Die voël is 27 – 32 cm lank, 160 - 180 g groot met 'n vlerkspan van 85 – 90 cm. In Engels staan die voël bekend as die "Sabine's Gull".




</doc>
<doc id="77707" url="https://af.wikipedia.org/wiki?curid=77707" title="Swartkopmeeu">
Swartkopmeeu

Die Swartkopmeeu ("Chroicocephalus ridibundus") is 'n somerswerwer en word dikwels saam met ander meeue by kus en binnelandse watermassas gesien. Die voël is 35 – 40 cm lank, 240 - 360 g groot met 'n vlerkspan van 90 – 100 cm. In Engels staan die voël bekend as die "Common Black-headed Gull".




</doc>
<doc id="77708" url="https://af.wikipedia.org/wiki?curid=77708" title="Meeue">
Meeue

Meeue (en sterretjies) is 'n familie van seevoëls in die orde van steltloperagtiges ("Charadriiformes"). Die familie omvat 11 genera met ongeveer 102 spesies.

Spesies in die familie is oor die algemeen middelgroot tot groot voëls, meestal grys of wit, dikwels met swart merke op die kop en snawel. Hulle het 'n tipiese skel, krysende roep. Hul snawels is stewig en redelik lank; en hul pote is van swemvliese voorsien.

Meeue (familie "Laridae") is betreklik groot swemvoëls van die koue en gematigde streke wat hoofsaaklik langs die kus, maar soms ook by binnelandse waters, aangetref word. Hulle het kort sterte, lang vlerke en kort pote met swemvliese tussen die tone. Die snawels is stewig en sterk. Die groter spesies se bosnawel is gekrom en eindig in 'n haakvormige punt. 

Die algemene kleur is wit en spesies word onderskei op grand van die grys of swart patrone van die vlerke en die kleur van die pote. In Suider-Afrika word drie spesies algemeen aangetref. Die bekendste is die swartrugmeeu ("Larus dominicanus"). Soos sy naam aandui, het hy 'n swart rug en swart vlerke; sy snawel is organjegeel. Van Port Elizabeth af ooswaarts word die gryskopmeeu ("Larus cirrocephalus") aangetref. 

Tydens die broeityd het hy 'n duidelike grys "kappie" op die kop. Sy snawel is donkerrooi en die pote is grysrooi. In teenstelling met die ander twee meeue is die gryskopmeeu hoofsaaklik ŉ varswatermeeu wat oor die grootste gedeelte van Suider-Afrika aangetref word. Die witkopmeeu of sterretjie ("Larus novaehollandiae") lyk soos 'n kleiner weergawe van die gryskopmeeu maar sonder 'n grys kappie. 

In die broeityd het sommige voëls van hierdie spesie 'n baie ligte pers ring om die nek. Drie ander meeuspesies (genus "Larus") doen af en toe Suider-Afrikaanse kuste aan.

Meeue word hoofsaaklik langs die kus aangetref, maar soms kom hulle ook in die binneland voor. Die swartrugmeeu word byvoorbeeld soms by Chrissiesmeer naby Carolina gesien, terwyl die gryskopmeeu algemeen by varswaterplekke is. Die meeste meeue is alleseters. 

Hulle is goeie vlieërs en volg dikwels skepe op soek na afval wat oorboord gegooi word of na visse wat deur die skip na die oppervlak gejaag word. Hulle duik nie juis na kos nie, maar pik dit van die oppervlak af op terwyl hulle swem. So nie, staan hulle op die strand en wag die branders in wat seediertjies uitspoel. 

Meeue broei in kolonies. Die nes bestaan of uit 'n vlak kuil tussen gras, of is 'n pieringvormige konstruksie van seegras en stokkies wat tussen rotse gebou word. Die twee tot drie eiers is wit, bruinerig of olyfgroen en gespikkel. Die kuikens is bruin gevlek en verlaat die nes na ses tot agt weke. Dit duur egter twee tot drie jaar voordat hulle die kleur en kleur patroon van die volwasse meeue het.

Ornitoloë is dit nie eens oor die klassifikasie van meeue nie. Die indeling wat tans gebruik word, is op kenmerke van die liggaamsbou gegrond. Wat gedrag betref, kan die indeling in bale gevalle egter anders lyk. 

Kolonies wat om die een of ander rede geen kontak met ander het nie - byvoorbeeld weens geografiese skeiding - kan in die loop van tyd bepaalde kenmerkende eienskappe ontwikkel. 'n Goeie voorbeeld hiervan is die klassifikasie van die silwermeeu ("Larus argentatus") en die klein swartrugmeeu ("Larus fuscus") wat ook soms by Durban aangetref word. 

Tans word hulle as aparte spesies beskou, maar daar word vermoed dat hulle ontwikkel het uit een spesie van Oos-Siberië waarvan daar mettertyd subspesies wes sowel as oos van die oorspronklike voorkomsgebied ontstaan het. Albei spesies kom in Wes-Europa voor en verskil uiterlik sowel as in gedrag, en hulle paar gewoonlik nie onderling nie. Gemengde pare is wel al aangetref en die nasate van die kombinasie was vrugbaar. Dit dui daarop dat hulle eintlik as subspesies van dieselfde spesie beskou moet word.

Baie navorsing is oor meeue, veral silwermeeue, gedoen en daaruit blyk dat die meeue ŉ uitgebreide sosiale gedrag vertoon. Die taal waarmee die lede van ŉ kolonie met mekaar in voeling bly, bestaan uit minstens 18 verskillende roepgeluide wat, na gelang van toonhoogte en geluidsterkte, kan dui op byvoorbeeld opwinding of ŉ voedselvonds, of dit kan 'n alarmroep wees, ensovoorts. 

Spesiale geluide word gebruik om kuikens of paarmaats te roep. Die voortplantingsgedrag van silwermeeue het ook 'n aantal kenmerkende eienskappe. Die meeste voëls keer jaarliks na dieselfde broeiplek terug en soek hul vorige paarmaat op. 

Die mannetjie bewaak en verdedig sy nes teen indringers en die wyfie kom bedel kos by hom as 'n teken van vriendskap. Die balts wat paring voorafgaan, bestaan uit 'n groot aantal rituele waarby die voëls onder meer hul koppe skud en saam nesmateriaal versamel. Sowel die mannetjies as die wyfies broei en die kuikens word hoofsaaklik deur die mannetjie gevoer. 'n Ander bekende Europese meeu is die kokmeeu ("Larus ridibundus"), wat in die broeityd 'n donkerbruin kop het en in die winter, afgesien van een bruin vlek, spierwit is. 

Die nesdigtheid in hierdie meeue se kolonies is besonder hoog en die groot getalle voëls bied goeie beskerming teen indringers. In die Middellandse See-gebied kom ook 'n swartkopmeeu ("Larus melanocephalus") voor, terwyl ŉ baie seldsame soort ("Larus audouinii") slegs op enkele klein eilande in die Middellandse See aangetref word. Die bekendste meeu van die Oosseekus is die stormmeeu ("Larus canus"). Wanneer onweer dreig, trek hulle in groot swerms na die binneland.





</doc>
<doc id="77713" url="https://af.wikipedia.org/wiki?curid=77713" title="Bloutrein">
Bloutrein

Die Bloutrein is 'n luukse treindiens wat deur "Luxrail" ('n afdeling van Transnet Freight Rail) op die roetes tussen Pretoria en Kaapstad en tussen Kaapstad en Port Elizabeth aangebied word. Spesiale treinreise na Durban en die Bakubung-wildkamp word eweneens aangebied.

Die Bloutrein is een van die weelderigste treine ter wêreld en word dikwels 'n "vyfsterhotel op spore" of 'n "paleis op spore" genoem waarin reeds konings en presidente gereis het. Die Bloutreindiens het sy oorsprong in die "Union Express"- en "Union Limited"-treindienste wat vanaf die 1920's Pretoria en Johannesburg met Kaapstad verbind het.

Die trein se naam is afgelei van die asuurblou "Protea"-restaurantwa wat in 1933 in bedryf gestel is. Weens die gewildheid van die kleurontwerp is vanaf 1936 alle "Union Express"- en "Union Limited"-treinstelle blou geverf. Hulle het vinnig die bynaam "Bloutrein" gekry, en ná 'n onderbreking gedurende die Tweede Wêreldoorlog is die treindiens vanaf 1946, toe dit hervat is, ook amptelik só genoem.

Die Bloutrein het sy oorsprong in die "Union Limited"-treindiens wat vanaf 1923 tweeweekliks op die suidwaartse roete tussen Pretoria/Johannesburg en Kaapstad aangebied is. Die suidelike eindstasies was Kaapstadstasie in die middestad en die Tafelbaaidokke. So kon passasiers in Kaapstadhawe oorstap na luukse passasier- en posskepe van die Britse "Union-Castle-Redery" wat op die roete tussen Kaapstad en Southampton in die Verenigde Koninkryk gevaar het. Die noordwaartse treindiens vanaf Kaapstad na Johannesburg en Pretoria is "Union Express" genoem. Albei dienste het uitsluitlik eersteklaspassasiers en pos vervoer.

In 1933 is 'n nuwe luukse restaurantwa, die "Protea", op albei roetes ingevoer. Kenmerkend vir sowel die "Protea" asook die begeleidende kombuiswa was die kleurontwerp in asuurblou en roomwit met 'n silwer dak. Alle ander treinwaens was in dié tyd nog ongekleurd, met verniste teakhout-afwerkings. Die asuurblou kleur het só gewild geraak dat alle "Union Express"- en "Union Limited"-treinstelle vanaf 1936 in asuurblou en roomwit gekleur is. In 1939 is treinwaens met lugversorging ingevoer.

Gedurende die Tweede Wêreldoorlog is treindienste vanaf 1942 gestaak en eers vier jaar later onder die nuwe naam "Bloutrein" hervat. Die volgende mylpaal was die invoering van twee nuwe moderne treinstelle wat deur "Union Carriage & Wagon Company (Pty.) Ltd." in Nigel naby Johannesburg gebou is. 
'n Kwarteeu later het Spoornet, wat destyds die Bloutreindiens bedryf het, op die veranderende markvraag na langafstand-passasierstreindiense gereageer en besluit om die bestaande treinstelle deur superluukse waens met suites en privaat badkamers te vervang. Die eerste nuwe treinstel, wat in "Transwerk" se werkswinkels gebou is, is in 1997 in bedryf gestel, die tweede in die volgende jaar. Albei stelle het uit agttien waens bestaan, maar net een daarvan, treinstel nommer twee wat 76 passasiers kon vervoer, het oor 'n uitsigwa beskik wat ook vir konferensies gebruik kon word. In 'n spesiale klubwa kon passasiers die pad vorentoe op 'n reuseskerm bekyk.

Sedert die internasionale toerismebedryf se prestigepryse "World Travel Awards" vir buitengewone gehalte in 1993 in die lewe geroep is, is die Bloutrein verskeie kere as wenner in die kategorieë "die wêreld se leidende luukse trein" en "Afrika se leidende luukse trein" aangewys.

Voor 2002 het die Bloutrein op vier verskillende roetes gery:

Dienste op die twee laasgenoemde roetes is gestaak. Na die Hoedspruitroete was daar verminderde vraag, terwyl tariewe vir toegang tot Zimbabwe se spoorwegnetwerk weens dié land se ekonomiese moeilikhede nie meer voorspelbaar was nie.

Naas die hoofroete tussen Pretoria en Kaapstad word tans twee bykomende roetes aangebied:


Daarnaas kan Bloutreinstelle vir treinritte na enige bestemming in Suid-Afrika gehuur word waar spoorlyne met die Bloutrein se tegnologie versoenbaar is.



</doc>
<doc id="77714" url="https://af.wikipedia.org/wiki?curid=77714" title="Dunbekmeeu">
Dunbekmeeu

Die Dunbekmeeu ("Chroicocephalus genei") is 'n seldsame voël en slegs nog net eenkeer opgeteken in Suid-Afrika. Die voël oorwinter in noordoos Afrika. Die voël is 38 – 44 cm lank, 240 – 320 g groot met 'n vlerkspan van 1.05 m. In Engels staan die voël bekend as die "Slender-billed Gull".




</doc>
<doc id="77717" url="https://af.wikipedia.org/wiki?curid=77717" title="Franklinse meeu">
Franklinse meeu

Die Franklinse meeu ("Leucophaeus pipixcan") is 'n voël en somerswerwer wat die volopste is aan die Weskus en word selde in die binneland gesien. Die voël is 32 – 36 cm lank, 240 – 320 g groot met 'n vlerkspan van 90 cm. In Engels staan die voël bekend as die "Franklin's Gull".




</doc>
<doc id="77719" url="https://af.wikipedia.org/wiki?curid=77719" title="Waterploeër">
Waterploeër

Die Waterploeër ("Rhynchops flavirostris") is 'n Intra-Afrika trekvoël en word die meeste van April tot Januarie gesien. Dit bly by groot riviere, baaie en mere met groot sandbanke vir slaap- en broeiplek; meestal in die noorde van Suider-Afrika. Die voël se status is amper-bedreigd en die wêreldbevolking is sowat 10 000 en in Suider-Afrika sowat 1000. Hulle broei in klein kolonies. Die voël is 38 – 42 cm lank, 120 - 220 g groot met 'n vlerkspan van 1.25 - 1.35 m. In Engels staan die voël bekend as die "African Skimmer".




</doc>
<doc id="77721" url="https://af.wikipedia.org/wiki?curid=77721" title="Oostelike sterretjie">
Oostelike sterretjie

Die Oostelike sterretjie ("Gelochelidon nilotica") ook bekend as die Oostelike seeswael, is 'n seldsame voël en somerswerwer na strandmere en kuswatermassas. Hulle soek soms kos in die aangrensende velde en rietplate. Die voël word 35 – 38 cm lank, 190 - 260 g groot met 'n vlerkspan van 1.0 - 1.1 m. In Engels staan die voël bekend as die "Gull-billed tern".

Dit is die enigste spesie in die genus Gelochelidon.




</doc>
<doc id="77722" url="https://af.wikipedia.org/wiki?curid=77722" title="Koningsterretjie">
Koningsterretjie

Die Koningsterretjie ("Thalasseus maximus") is 'n seldsame voël en besoeker die Kuneneriviermond en 'n swerwer verder suid aan die Namibiese kus. Die voël is 46 – 48 cm lank, 340 - 420 g groot met 'n vlerkspan van 1.3 m. In Engels staan die voël bekend as die "Royal tern".




</doc>
<doc id="77723" url="https://af.wikipedia.org/wiki?curid=77723" title="Kuifkopsterretjie">
Kuifkopsterretjie

Die Kuifkopsterretjie ("Thalasseus bengalensis") is 'n redelike algemene voël en nie-broeiende besoeker aan die ooskus van Suider-Afrika, veral in die somer. Hulle is swewers na die Wes-Kaap. Die voël is 35 – 37 cm lank, 180 - 240 g groot met 'n vlerkspan van 90 – 105 cm. In Engels staan die voël bekend as die "Lesser crested tern".




</doc>
<doc id="77724" url="https://af.wikipedia.org/wiki?curid=77724" title="Grootsterretjie">
Grootsterretjie

Die Grootsterretjie ("Thalasseus sandvicensis") is 'n algemene trekvoël en na kuswaters, riviermondings en baaie. Minstens 50,000 voëls besoek die streek en sommige oorwinter. Die voël is 36 – 40 cm lank, 200 - 250 g groot met 'n vlerkspan van 90 – 105 cm. In Engels staan die voël bekend as die "Sandwich tern".




</doc>
<doc id="77725" url="https://af.wikipedia.org/wiki?curid=77725" title="Safmarine">
Safmarine

Safmarine ("Safmarine Container Lines N.V.") is 'n internasionale redery wat wêreldwye houerdienste asook seevervoer van gewone vrag aanbied. 

"Safmarine" is oorspronklik in 1946 deur Suid-Afrikaanse nyweraars en Amerikaanse reders gestig en staan vandag bekend vir sy seevervoerdienste op noord-suidelike handelsroetes asook roetes na Afrika. Die hoofkwartier van "Safmarine" was in die Belgiese seehawe Antwerpen geleë waar dit sedert 1996 geregistreer was nadat dit die Belgiese houerredery "CMBT", 'n vroeëre filiaal van "Compagnie Maritime Belge (CMB)", oorgeneem het. 

"Safmarine" is op sy beurt in 1999 deur die Deense "A.P. Møller-Mærsk Group" oorgeneem wat die "Safmarine"-naam en -handelsmerk bewaar en dit nie volledig by sy eie redery "Mærsk Sealand" ingelyf het nie. "Safmarine" het in 2002 "Torm Lines" oorgeneem.

Op 3 Oktober 2011 is besluit om "Safmarine" se sakefunksies by dié van sy susterredery "Mærsk Line" te integreer.

"Safmarine" het gedurende twee periodes in sy geskiedenis, tussen 1965 en 1977 en nog eens tussen 1984 en 1985, 'n passasierdiens tussen die Verenigde Koninkryk en Suid-Afrika aangebied.

"Safmarine" se passasierdiens het in 1965 begin toe twee skepe van die "Union-Castle-Redery", die "RMS Transvaal" en die "RMS Pretoria Castle", wat op die roete tussen Southampton en Durban gevaar het, op versoek van die Suid-Afrikaanse regering aan "Safmarine" oorgedra is. Die skepe is hernoem as "S.A. Vaal" en "S.A. Oranje" en in "Safmarine" se korporatiewe kleure geverf, maar het steeds op hul oorspronklike roete gevaar. Albei skepe is eers in 1969 in Suid-Afrika geregistreer.

Gedurende die 1970's het die vraag na passasier- en gewone vragdienste op roetes tussen Europa en Suid-Afrika gaandeweg afgeneem, hoofsaaklik vanweë die strawwe mededinging van stralervliegtuie vir passasier- en die toenemende gebruik van nuwe houerskepe vir vragvervoer. Houerskepe is as baanbrekend beskou aangesien hulle seevrag doeltreffender en teen laer koste kon vervoer as konvensionele vragskepe. So is die "S.A. Oranje", saam met haar "Union-Castle"-susterskip "RMS Edinburgh Castle", in 1975 buite diens gestel en aan 'n skrootwerf verkoop. 

Die gewilde "RMS Pendennis Castle" is in Junie 1976 eweneens buite diens gestel sodat net die "S.A. Vaal", naas Union Castle se "RMS Windsor" (gebou in 1959) en twee kleiner gekombineerde vrag-, pos- en passasierskepe, die "RMMV Good Hope Castle" en "RMMV Southampton Castle", op die Brits-Suid-Afrikaanse roete oorgebly het. In Oktober 1977 het albei skeepvaartlyne hul passasierdienste gestaak, en die "S.A. Vaal" is aan die redery "Carnival Cruise Lines" verkoop wat dit as "SS Festivale" bedryf het.

In 1984 het Safmarine die plesierboot "MS Astor" van die Duitse "HADAG"-redery gekoop. Nadat die skip opgeknap is, is die passasierdiens op die roete tussen Southampton en Kaapstad hervat. Daarnaas is ook plesiervaarte uit Suid-Afrikaanse en Britse hawens aangebied. Die "MS Astor" se reisspoed het egter geblyk om nie aanvaarbaar vir 'n geskeduleerde passasierdiens oor groot afstande te wees nie, en so het "Safmarine" besluit om 'n nuwe, vinniger plesierboot deur die Duitse werf "Howaldtswerke-Deutsche Werft" in Kiel te laat bou. Dit is op dieselfde ontwerp gebaseer soos die "Astor" en sou ook dieselfde naam dra.

Terwyl die nuwe skip in aanbou was, is die eerste "Astor" aan die Oos-Duitse skeepvaartlyn "Deutsche Seerederei" verkoop wat dit as "MS Arkona" bedryf het. Aangesien die Duitse Demokratiese Republiek vanweë Pretoria se rassebeleid amptelik geen handelsbande met Suid-Afrika onderhou het nie, is onder meer Wes-Duitse bemiddelaars vir die kontrak gebruik.

Uiteindelik is die tweede "Astor" nooit deur "Safmarine" in bedryf gestel nie nadat die redery in 1986 besluit het om sy passasierdiens te staak. Die tweede "Astor" is, terwyl dit nog in aanbou was, in Januarie 1986 aan "Marlan Corporation" verkoop.

"Safmarine" het drie Victory-klas-oorlogskepe in die Verenigde State gekoop wat vervolgens omgebou is om gewone droë vrag te vervoer. Die skepe is na Suid-Afrikaanse wynplase vernoem en in 1947 as "Vergelegen", "Morgenster" en "Constantia" in bedryf gestel. "Safmarine" het sodoende 'n Suid-Afrikaans-gebaseerde vragredery geword.

Die drie vragskepe het geblyk om uiters duursaam en betroubaar te wees. In 1961 is hul name gewysig na "South African Victory", "South African Venture" en "South African Vanguard". Die voorsetsel "South African" is in 1966 verkort tot "S.A." Die skepe was toegerus met twee "Babcock & Wilcox"-stoomketels waarin water in superverhitte stoom verander is en twee "Westinghouse"-turbines in 'n enkelskag van energie voorsien het. Die enjins het 6 000 perdekrag opgewek vir 'n maksimum spoed van 16 knope. Elektrisiteit aan boord is deur twee stoomturbines opgewek wat twee gelykstroomdinamos aangedryf het.

Die volgende vier susterskepe, wat in diens geneem is, was die "South African Trader", die "South African Pioneer", die "South African Transporter" en die "South African Merchant". Hulle is ontwerp om gewone droë vrag te vervoer, maar het ook oor slaapplekke vir twaalf passasiers beskik. Die skepe is almal in Skotland gebou en teen die middel van die 1950's in bedryf gestel. Die voorsetsel "South African" is in 1966 verkort tot "S.A."

Die enjinkamers is toegerus met twee "Yarrow"-stoomketels wat twee "Parson"-turbines in 'n enkele skag van superverhitte stoom voorsien het. Die enjins het 7 000 perdekrag opgewek vir 'n maksimum spoed van 15 knope. Elektrisiteit aan boord is deur drie "Ruston Hornsby"-dieselenjins verskaf wat gelykstroomdinamos aangedryf het.

In 1961 is die "South African Statesman", die "South African Seafarer" en die "South African Shipper" by "Safmarine" se vloot gevoeg. Hulle is eweneens ontwerp om gewone droë vrag te vervoer. Die skepe is oorspronklik in die 1950's in Skotland vir die destydse "Clan Line" (later "Springbok Shipping Co.") vervaardig. Die voorsetsel "South African" is in 1966 verkort tot "S.A."

Een van die opvallendste kenmerk van hierdie vragskepe was die kap op hul skoorstene. Die enjinkamers is toegerus met twee "Babcock & Wilcox"-stoomketels wat drie "Parson"-turbines in 'n enkele skag van superverhitte stoom voorsien het. Die enjins het 10 000 perdekrag opgewek vir 'n maksimum spoed van 17 knope. Elektrisiteit aan boord is deur drie "Ruston Hornsby"-dieselenjins opgewek wat gelykstroomdinamos aangedryf het.

Drie koelskepe, die "S.A. Langkloof", "S.A. Zebediela" en "S.A. Hexrivier", is deur "Safmarine" in diens geneem om bevrore vrugte uit Suid-Afrika na markte in die Verenigde Koninkryk en vastelandse Europa te vervoer. Die skepe is op Nederlandse skeepswerwe gebou en tussen die vroeë en middel van die 1960's in bedryf gestel. Hulle is deur 'n M.A.N. K8Z70/120-laespoed-tweeslag-agtsilinder-enjin aangedryf wat sowat 9 600 perdekrag opgewek het vir 'n maksimum spoed van 17 knope. Elektrisiteit aan boord is deur vier M.A.N.-dieselenjins opgewek wat wisselstroomdinamos aangedryf het.

Drie verdere koelskepe, wat bevrore Suid-Afrikaanse vrugte na Britse en ander Europese invoerhawens vervoer het, was die "S.A. Letaba", die "S.A. Tzaneen" en die "S.A. Drakenstein" wat op Skotse werwe gebou en teen die middel van die 1960's in diens geneem is. Hul skeepsrompe het baie op dié van hul Nederlands-vervaardigde susterskepe gelyk, maar is met 'n ander enjin toegerus. Hul B&W-negesilinder-tweeslag-laespoed-dieselenjins het sowat 9 650 perdekrag opgewek vir 'n maksimum spoed van 17 knope. Elektrisiteit aan boord is deur vier M.A.N.-dieselenjins opgewek wat wisselstroomdinamos aangedryf het.

Die volgende drie skepe in "Safmarine" se vloot was weer vragskepe vir gewone droë vrag wat met swaar hyskeane toegerus is. Die "S.A. Van der Stel", "S.A. Weltevreden" en "S.A. Nederburg" is deur 'n Nederlandse skeepswerf gebou en teen die middel van die 1960's in diens geneem. Die S.A. Van der Stel kon vrag van tot 250 ton met haar eie hyskraan oplig, die twee ander skepe 125 ton. Hulle is almal met M.A.N K6Z86/160-sessilinder-tweeslag-laespoed-dieselenjins togerus wat 14 000 perdekrag kon opwek vir 'n maksimum spoed van 21 knope. Elektrisiteit aan boord is deur drie M.A.N.-dieselenjins opgewek wat wisselstroomdinamos aangedryf het.

Die vragskepe is in 1975 en 1976 in Japan omgebou en midskeeps van bykomende vragruimte met 'n lengte van 100 voet voorsien wat spesifiek vir houers ontwerp is. 'n Nuwe swaar hyskraan is eweneens bygevoeg, net soos laaiplekke aan dek waar houers opmekaar gestapel kon word.

Die "S.A.S. Vergelegen" is in 1969 in opdrag gegee. Dit is toegerus met 'n "250 Stulken"-hyskraan, en vragruimtes nommer 3/4 en 5/6 is uitgebrei. Die skip het later onder die naam "Virgil" gevaar voordat dit ná 1987 buite bedryf gestel is. Sowel die "S.A.S. Vergelegen" asook haar susterskepe het navigasie-opleidingsvaarte vir die Suid-Afrikaanse Vloot onderneem. Die "S.A.S. Nederburg" is in 1987 buite bedryf gestel. Op haar laaste vaart uit Durbanhawe is sy via Australië na 'n skrootwerf in die Verre Ooste toe.

Die Alphen-klasskepe was die laaste droëvragskepe wat in die 1960's vir "Safmarine" gebou is. Terwyl die "S.A. Alphen" en "S.A. Huguenot" in die middel van die 1960's in diens geneem is, is die "S.A. Constantia", "S.A. Morgenster" en "S.A. Vergelegen" eers later volgens dieselfde ontwerp in Japan gebou. Die "S.A. Vergelegen" is later in Duitsland omgebou en van 'n "Stulken"-hyskraan voorsien wat 250 ton se vrag kon oplig. 

Die skepe is elkeen aangedryf deur 'n "Sulzer 6RND90"-sessilinder-tweeslag-dieselenjin wat 15 000 perdekrag kon opwek vir 'n maksimum spoed van 21 knope. Elektrisiteit aan boord is deur twee agtsilinder- en twee sessilinder-M.A.N.-dieselenjins opgewek wat wisselstroomdinamos aangedryf het.

Vanaf die laat 1970's is die eerste houerdienste tussen Suid-Afrika en Europa aangebied. "Safmarine" het hiervoor vanaf die einde van 1977 vier susterskepe van die Helderberg-klas vir die "South African Europe Container Service (SAECS)" in diens geneem. Toe hierdie skepe gebou is, kon hulle 2 450 20-voet-standaard-ISO-houers vervoer en is hulle sodoende by die grootste houerskepe ter wêreld gereken. Vanweë hul kenmerkende wit romp is na die skepe ook as die "Big Whites" verwys. 

Die skepe van die Helderberg-reeks is almal deur Franse skeepswerwe gebou:

Saam met ander internasionale rederye, wat derde-generasie-houerskepe soos die "City of Durban" (in diens van die Britse "Ellerman Lines"), die "Nedlloyd Hoorn" (in diens van "Nedlloyd"), die "Ortelius" (in diens van die Belgiese "CMB"), die "Table Bay" ("Overseas Containers Ltd.") en die "Transvaal" ("Deutsche Afrika Linien") het "Safmarine" se Helderberg-klasskepe die nuutgeboude houerterminale in Durban, Port Elizabeth en Kaapstad aangedoen. In hul laaste jare is skepe van die Helderberg-klas op die roete tussen Suid-Afrika en die Verre Ooste gebruik (die "SAFARI"-diens).

Die skepe se houerkapasiteit is later van oorspronklik 2 450 20-voet-standaardhouers verhoog tot 3 100. Hulle is met buitengewone geriewe soos lugversorging en stabilisatore asook 900 kragpunte vir koelhouers toegerus. Alle vier skepe is deur twee dieselenjins aangedryf. Die eienaarskajuite is deur "Safmarine" in 1990 net soos enkele offisierskajuite tot goed toegeruste passasierkajuite omgebou sodat 'n maksimum van twaalf passasiers vervoer kon word. Reise op die houerskepe het by seetoeriste uiters gewild geraak. Alle skepe was Panamax-skepe, dit wil sê hulle was nie te groot vir die sluise van die Panamakanaal nie.

Al vier skepe is deur "Safmarine" in 2000 verkoop, maar vervolgens vir 'n tydperk van drie jaar gehuur. In Augustus 2003 het die Athene-gebaseerde redery "Danaos Shipping Company" die houerskepe oorgeneem en hulle in 2008 ná afloop van die huurverdrae weens aanstaande herklassifikasie met 'n wins aan skrootwerwe verkoop.

Hoë bedryfskoste, wat deur die hoë verbruik van masjiene aan boord veroorsaak is, het net soos die relatief groot bemanning, wat vir die ConAir-koelinstallasie en die manuele beheer van koelhouers benodig is, en die relatief klein getal staanplekke vir houers het enige winsgewende bedryf van die skepe onmoontlik gemaak.

Die Helderberg-klasskepe is deur altesaam sewe nuwe houerskepe vervang waarvan twee deur die Suid-Koreaanse "Hanjin"-werf vervaardig is. Die Koreaanse skepe is post-Panamax-skepe wabesot 6 160 20-voet-standaardhouers kan vervoer en waarna Safmarine as "Mega Whites" verwys.

Met 'n totale kapasiteit van 70 000 standaardhouers op meer as veertig eie en gehuurde skepe vervoer "Safmarine" tans vrag op agttien internasionale seeroetes. Die redery is baie aktief op snel groeiende markte soos Indië, Volksrepubliek China en Brasilië.

In die vroeë 1990's het "Safmarine" 'n program geloods waarvolgens houers, wat deur die redery buite bedryf gestel is, vir hergebruik in benadeelde gemeenskappe in Suid-Afrika opgeknap word. Binne die bestek van die "Houers in die gemeenskap"-program is dusver meer as 8 000 houers in 2 000 verskillende projekte hergebruik waarby die klemtoon op onderwys val. Daarnaas is huisvesting aan Vigs-weeskinders verskaf.

Die "A.P. Møller-Mærsk"-groep bevorder daarnaas die beroepsopleiding van gekwalifiseerde personeel vir die seevervoerbedryf wat ook vir voorheen benadeelde groepe toegang tot loopbane in dié sektor bied.


</doc>
<doc id="77727" url="https://af.wikipedia.org/wiki?curid=77727" title="Elegante sterretjie">
Elegante sterretjie

Die Elegante sterretjie ("Thalasseus elegans") is 'n seldsame voël en swerwer en slegs twee keer opgeteken in Suid-Afrika. Die voël is 38 – 41 cm lank, 200 - 320 g groot met 'n vlerkspan van 95 – 110 cm. In Engels staan die voël bekend as die "Elegant Tern".




</doc>
<doc id="77729" url="https://af.wikipedia.org/wiki?curid=77729" title="Arktiese sterretjie">
Arktiese sterretjie

Die Arktiese sterretjie ("Sterna paradisaea") - ook bekend as die Arktiese seeswael - is 'n algemene deurtogtrekvoël en somerbesoeker aan kus en oseaanwaters. Klein getalle oorwinter. Die voël is 33 – 35 cm lank, 80 - 110 g groot met 'n vlerkspan van 75 – 85 cm. In Engels staan die voël bekend as die "Arctic Tern".





</doc>
<doc id="77731" url="https://af.wikipedia.org/wiki?curid=77731" title="Thalasseus">
Thalasseus

Thalasseus is 'n genus van voëls in die familie van meeue ("Laridae"). Die genus omvat 7 spesies.




</doc>
<doc id="77733" url="https://af.wikipedia.org/wiki?curid=77733" title="Sterna">
Sterna

Sterna is 'n genus van voëls in die familie van sterretjies ("Sternidae"). Die genus omvat 13 spesies.

Aanvanklik word meeste van die "wit" sterretjies in die genus saam gegroepeer. DNS-ontleding het egter getoon dat die groepering parafileties is (Bridge et al., 2005). Spesies word nou beperk tot die tipiese groot wit sterretjies wat amper wêreldwyd in kusgebiede voorkom.




</doc>
<doc id="77734" url="https://af.wikipedia.org/wiki?curid=77734" title="Sterretjies">
Sterretjies

Die sterretjies is 'n groep seevoëls wat verwant is aan die steltloperagtiges ("Charadriiformes") en waterploeërs ("Rhynchopidae").

Daar is egter geen konsensus oor hierdie groep se indeling nie en hulle word dikwels onder die familie meeue ("Laridae") ingedeel. Soms word hulle egter as 'n aparte familie ("Sternidae") beskou, of selfs as 'n subfamilie ("Sterninae"), of 'n genus ("Sternini").

Die meeste sterretjies is vroeër by die genus "Sterna" ingedeel. DNS-analise het egter gelei tot die opdeel van hierdie groep in 'n aantal klades van kleiner genera.

Sterretjies kom oor die hele wêreld voor. Met uitsondering van enkele tropiese en varswaterspesies het almal 'n grys en wit verekleed.

Tydens die paartyd het hulle egter swart mussies en sommige spesies kry ook swart vere op die rug en bors. Hulle is skraal, elegante voëls met lang, gepunte vlerke, met relatief klein pote en tone en dun snawels. Die meeste spesies het gevurkte swaelsterte met diep mikke. Seeswaels leef hoofsaaklik van klein vissies en word trouens meestal in kusgebiede aangetref. Sowat 75 % van alle seeswaels behoort tot die genus "Sterna", waarvan elf spesies in Suid-Afrika voorkom.

Die bekendste verteenwoordiger van die genus wat ook in Suid-Afrika aangetref word, is die Europese grysborsseeswael of die Arktiese seeswael ("Sterna paradisaea"), wat elke winter van die Noordpool tot selfs na die Suidpool migreer. Die Damara-seeswael ("Sterna balaenarum") word slegs aan die kus van Angola, Namibië en Kaapland aangetref. Sommige spesies is slegs somergaste wat van Asië of Europa af migreer.

Verteenwoordigers van ander genera wat ook in Suid-Afrika aangetref word, is die reusesterretjie ("Hydroprogne caspia"); die sogenaamde lagseeswael ("Gelochelidon" "nilotica"); die grootbruinsterretjie ("Anous stolidus"); die witvlerkswartswael ("Chlidonias" "leucoptera"); die witbaardsterretjie ("Chlidonias hybrida"); die swartmeerswael ("Chlidonias nigra") en moontlik die wit seeswael ("Gygis" "alba"). Spesies wat nie in Suid-Afrika voorkom nie, is die grootbekseeswael ("Phaetusa simplex"), wat langs riviere in Suid-Amerika voorkom, en die inkaseeswael ("Larosterna inca"), wat in China voorkom.





</doc>
<doc id="77738" url="https://af.wikipedia.org/wiki?curid=77738" title="Leucophaeus">
Leucophaeus

Leucophaeus is 'n genus van voëls in die familie van meeue ("Laridae"). Die genus omvat 5 spesies. Die voëls was tot onlangs by die genus "Larus" ingedeel.




</doc>
<doc id="77740" url="https://af.wikipedia.org/wiki?curid=77740" title="Grysborssterretjie">
Grysborssterretjie

Die Grysborssterretjie ("Sterna vittata") is 'n redelike algemene wintertrekvoël na kuswater in Suider-Afrika, hoofsaaklik die Oos- en Wes-Kaap. Die wêreldbevolking is sowat 50 000 pare en die streekbevolking is net groter as 15 000 pare. Die voël is 34 – 40 cm lank, 110 - 170 g groot met 'n vlerkspan van 72 – 80 cm. In Engels staan die voël bekend as die "Antarctic Tern".




</doc>
<doc id="77742" url="https://af.wikipedia.org/wiki?curid=77742" title="Larus">
Larus

Larus is 'n genus van meeue wat oor die hele wêreld voorkom (hoewel die grootste biodiversiteit in die noordelike halfrond lê). Die genus omvat 24 spesies.




</doc>
<doc id="77744" url="https://af.wikipedia.org/wiki?curid=77744" title="Chroicocephalus">
Chroicocephalus

Chroicocephalus is 'n genus van relatief klein meeue ("Laridae"), wat tot onlangs by die genus "Larus" ingedeel is. Die genus omvat 12 spesies.




</doc>
<doc id="77746" url="https://af.wikipedia.org/wiki?curid=77746" title="Lys van deeltjies">
Lys van deeltjies

Die lys van deeltjies of partikels bevat die verskillende soorte deeltjies wat vermoedelik in die heelal bestaan. Dit sluit in elementêre deeltjies sowel as saamgestelde deeltjies.

Elementêre deeltjies is deeltjies wat nie in kleiner dele opgedeel kan word nie. Hulle is basiese voorwerpe van die kwantumveldteorie. Talle families en subfamilies van elementêre deeltjies bestaan. Hulle word geklassifiseer volgens hul spin. Fermione het ’n halftallige en bosone ’n heeltallige spin. Alle deeltjies van die Standaardmodel is in eksperimente waargeneem, insluitende die Higgsboson wat vermoedelik onlangs ontdek is.

Fermione is een van die twee basiese groepe deeltjies – die ander een is bosone. Fermione word omskryf deur die Fermi-Dirac-statistiek en het kwantumgetalle wat omskryf word deur die Uitsluitingsbeginsel van Pauli. Hulle sluit die kwarke en leptone in, sowel as enige saamgestelde deeltjies wat bestaan uit ’n ongelyke getal van dié deeltjies, soos alle barione en talle atome en kerns.

Fermione het ’n halftallige spin; vir alle bekende elementêre fermione is dit . Alle bekende fermione is ook Dirac-fermione, dus het elkeen sy eie antideeltjie. Dit is onbekend of die neutrino ’n Dirac-fermion is of ’n Majorana-fermion (wat sy eie antideeltjie is). Fermione is die basiese boustene van alle materie. Hulle word geklassifiseer volgens die feit of hul wisselwerking via die kleurkrag is of nie. In die Standaardmodel is daar 12 soorte elementêre fermione: ses kwarke en ses leptone.

Kwarke is die basiese bestanddele van hadrone en hul wisselwerking vind plaas via die sterk wisselwerking. Kwarke is die enigste elementêre deeltjies met ’n nievoltallige elektriese lading, maar omdat hulle voorkom in groepe van drie (barione) of in groepe van twee saam met antikwarke (mesone), word net heeltallige ladings in die natuur waargeneem. Hul onderskeie antideeltjies is die antikwarke wat identies is, behalwe dat hulle ’n teenoorgestelde elektriese lading, kleurlading en bariongetal het (die opkwark het byvoorbeeld ’n lading van +, terwyl die op-antikwark ’n lading van − het). Daar is ses aromas by kwarke; die drie kwarke met ’n positiewe lading word "op-tipe kwarke" genoem en dié met ’n negatiewe lading "af-tipe kwarke".

Leptone se wisselwerking vind nie plaas via die sterk wisselwerking nie. Hul onderskeie antideeltjies is die antileptone wat identies is behalwe dat hulle ’n teenoorgestelde elektriese landing en leptongetal het. Die antideeltjie van die elektron is die anti-elektron, wat om historiese redes feitlik altyd die "positron" genoem word. Daar is altesaam ses leptone; die drie met ’n lading word "elektron-tipe leptone" genoem en die neutrale leptone "neutrino's". Die hipotetiese swaar, regterkantse neutrino, die "steriele neutrino", is nie op die lys nie.

Bosone is een van die twee basiese soorte deeltjies – die ander soort is fermione. Bosone word omskryf deur die Bose-Einstein-statistiek en het almal ’n heeltallige spin. Hulle kan óf elementêr wees, soos fotone en gluone, óf saamgestel, soos mesone.

Die fundamentele wisselwerkings van die natuur word bemiddel deur die ykbosone, en massa word vermoedelik geskep deur die Higgsveld. Volgens die Standaardmodel is die elementêre bosone:


Supersimmetrie-teorieë voorspel die bestaan van nog deeltjies, waarvan nie een tot dusver (2013) in eksperimente waargeneem is nie.

Ander teorieë voorspel die bestaan van nog bosone:

Hadrone word gedefinieer as sterk wisselwerkende saamgestelde deeltjies. Hulle is:

Kwarkmodelle, wat in 1964 onafhanklik deur Murray Gell-Mann en George Zweig voorgestel is, beskryf die bekende hadrone as saamgestel uit valensiekwarke en/of -antikwarke, wat styf saamgebind word deur die kleurkrag, wat bemiddel word deur gluone. ’n "See" van virtuele kwark-antikwark-pare is ook teenwoordig in elke hadron.

Gewone barione (saamgestelde fermione) bevat elk drie valensiekwarke of drie valensie-antikwarke.

Tekens is onlangs gevind dat ’n eksotiese barion ook bestaan, maar daar was ook negatiewe resultate en die bestaan daarvan is onseker.

Gewone mesone bestaan uit ’n valensiekwark ’n valensie-antikwark. Omdat mesone ’n spin van 0 of 1 het en nie self elementêre deeltjies is nie, is hulle "saamgestelde" bosone. Voorbeelde van mesone sluit in die pion, kaon en die J/ψ. 

Tekens vir die bestaan van die volgende eksotiese mesone is al gevind, maar hul bestaan is nog nie bevestig nie:

Atoomkerns bestaan uit protone en neutrone. Elke soort kern bevat ’n spesifieke getal protone en ’n spesifieke getal neutrone, en word ’n nuklied of isotoop genoem. Kernreaksies kan een nuklied in ’n ander nuklied verander. 

Atome is die kleinste neutrale deeltjies waarin materie verdeel kan word deur chemiese reaksies. ’n Atoom bestaan uit ’n klein, swaar kern omring deur ’n relatief groot, ligte wolk elektrone. Elke soort atoom stem ooreen met ’n spesifieke chemiese element. Daar is al 118 elemente ontdek, maar net die elemente 1-112, 114 en 116 het amptelike name. Sien die periodieke tabel vir ’n oorsig.

’n Atoomkern bestaan uit protone en neutrone. Protone en neutrone bestaan op hul beurt uit kwarke.

Molekules is die kleinste deeltjie waarin ’n nie-elementêre stof verdeel kan word terwyl die fisiese eienskappe van die stof behoue bly. Elke soort molekule stem ooreen met ’n spesifieke chemiese samestelling. Molekules is ’n samestelling van twee of meer atome.



</doc>
<doc id="77748" url="https://af.wikipedia.org/wiki?curid=77748" title="Rooiborssterretjie">
Rooiborssterretjie

Die Rooiborssterretjie ("Sterna dougallii") is 'n skaars standvoël en slegs 250 pare broei gedurende Mei tot Oktober op eilande aan die suidkus. Hiervandaan versprei die voëls oos- en weswaarts. Die voël is 33 – 38 cm lank, 100 - 130 g groot met 'n vlerkspan van 72 – 80 cm. In Engels staan die voël bekend as die "Roseate tern".




</doc>
<doc id="77750" url="https://af.wikipedia.org/wiki?curid=77750" title="Vlag van Norfolkeiland">
Vlag van Norfolkeiland

Die vlag van Norfolkeiland is op 17 Januarie 1980 amptelik in gebruik geneem. Die vlag vertoon ’n vertikale tweekleur in groen, wit en groen met ’n groen denneboom ("Araucaria heterophylla") in die middel van die wit baan.

Die vlag is gebaseer op die vlag van Kanada en het gevolglik dieselfde ontwerp met twee gekleurde bane weerskante van ’n effens breër wit baan en ’n prominente plant in die middel van die wit baan.



</doc>
<doc id="77756" url="https://af.wikipedia.org/wiki?curid=77756" title="Vlag van Paaseiland">
Vlag van Paaseiland

Die vlag van Paaseiland is op 9 Mei 2006 in gebruik geneem. Die vlag vertoon ’n enkele rooi baan met ’n rooi rei-miro in die middel daarvan.

Die vlag van Paaseiland dien ook as die vlag van die Rapanui, die inheemse inwoners van Paaseiland. Die rei-miro is ’n borsornament wat as simbool van die mag van die hoogwaardigheidsbekleërs van die inheemse bevolking gedra is. Die vlag word ook gebruik in amptelike geleenthede saam met die vlag van Chili. Voor die Chileense besetting in 1888 is ’n vlag soortgelyk aan die huidige een gebruik waar daar vier Manutara (mitiese voëls van die inheemse bevolking) in die vier hoeke van die vlag.




</doc>
<doc id="77764" url="https://af.wikipedia.org/wiki?curid=77764" title="Eurovision-sangfees 2013">
Eurovision-sangfees 2013

Die Eurovision-sangfees 2013 was dit 58 uitgawe van die internasionale liedjeswedstrijd.Dankzij die oorwinning van Loreen met" Euphoria" is die georganiseer in Swede. Daar het 39 lande mee dat daar is 3 minder as die jaar seker, dat kom omdat Bosnië-Herzegowina, Portugal, Turkye en Slowakye onttrek. Die Eurovision-sangfees gelok ongeveer 170 miljoen mense. Dit liedjesfestijn is uitgesaai in alle 39 deelnemende lande, maar ook in die 3 lande wat onttrek naamlik Bosnië-Herzegowina, Portugal, Turkye en in Australië, 'n land wat nie toegenlaten is om deel te neem.Dit liedjesfestijn plaasgevind het in die Malmö Arena in Malmö. Op 18 Mei 2013 het Emmilie de Forest met haar liedjie" only teardrops" vir Denemarke hierdeur sal die Eurovision-sangfees 2014 plaasvind 15 minute van Swede









De Barbara Dex Award is 'n toekenning vir die slegs geklede sanger of groep en is in 2013 gewen deur Moje 3 uit Serwië.


</doc>
<doc id="77766" url="https://af.wikipedia.org/wiki?curid=77766" title="Witwangsterretjie">
Witwangsterretjie

Die Witwangsterretjie ("Sterna repressa") is 'n seldsame voël en swerwer na die ooskus van Suider-Afrika uit tropiese Indiese Oseaan-kolonies. Die voël is 32 – 35 cm lank, 80 - 100 g groot met 'n vlerkspan van 80 cm. In Engels staan die voël bekend as die "White-cheeked Tern".




</doc>
<doc id="77768" url="https://af.wikipedia.org/wiki?curid=77768" title="Swartneksterretjie">
Swartneksterretjie

Die Swartneksterretjie ("Sterna sumatrana") is 'n voël en swerwer na die ooskus van Suider-Afrika uit tropiese Indiese Oseaan-kolonies. Hulle slaap soms by riviermondings saam met ander sterretjies. Die voël is 30 cm lank, 90 g groot met 'n vlerkspan van 60 cm. In Engels staan die voël bekend as die "Black-naped Tern".




</doc>
<doc id="77775" url="https://af.wikipedia.org/wiki?curid=77775" title="Kleinsterretjie">
Kleinsterretjie

Die Kleinsterretjie ("Sternula albifrons") is 'n algemene somertrekvoël na vlak kuswaters en riviermondings. Die streekbevolking is sowat 15 000 voëls. Die voël is 22 – 24 cm lank, 40 - 60 g groot met 'n vlerkspan van 48 – 55 cm. In Engels staan die voël bekend as die "Little tern".




</doc>
<doc id="77777" url="https://af.wikipedia.org/wiki?curid=77777" title="Lionel Phillips">
Lionel Phillips

Sir Lionel Phillips, 1ste baronet van Tylney Hall (* 6 Augustus 1855; † 2 Julie 1936) was 'n Suid-Afrikaanse mynmagnaat ("Randheer"), politikus en filantroop.

Lionel Phillips is op 6 Augustus 1855 (volgens sy die inskripsie op sy graf: 22 Augustus 1856) in 'n Joodse laermiddelklasgesin gebore. Die Phillipse het hulle as handelaars bekwaam en deel uitgemaak van 'n groeiende groep van Jode wat 'n belangrike rol in die handels- en politieke lewe van 19de eeuse Groot-Brittanje gespeel het. Sy vroeë formele opleiding was beperk, maar hy is nogtans met 'n goeie kennis van Frans en skeikunde toegerus.

Phillips het sy loopbaan in die ouderdom van 14 begin en as boekhouer vir sy pa gewerk, maar het daarnaas privaat studeer om lid van die Instituut van Meganiese Ingenieurs te word.

In 1875 het hy op die diamantveld in Kimberley aangekom, soos talle Jode destyds, nadat hy per voet van Kaapstad na die Noord-Kaap gereis het. In Kimberley is hy deur Joseph Benjamin Robinson as sorteerklerk aangestel, hy het 'n kort tydperk lank 'n nuusblad, "The Independent", bestuur en het later 'n mynbestuurder geword. Hy het sy eerste fortuin in Kimberley deur beleggings in die diamantbedryf gemaak en in 1884 verloor toe die diamantmark ineenstort terwyl hy met vakansie in Engeland was.

Phillips het Cecil John Rhodes en Alfred Beit onder sy vriende getel. In 1889 is hy as mynboukonsultant by Eckstein & Co. aangestel, 'n onderneming wat sy hoofkwartier in Corner House gehad het en waarin Beit die meerderheid aandele gehou het. Phillips is as "gehard" en "daadkragtig" beskryf en was "vasbeslote om in sy doelwitte te slaag". Hy het die hoop gekoester om eendag die bestuurder van De Beers te wees, maar Beit het hom 'n jaarlikse salaris van £2 500, vergoeding van alle koste en tien persent van alle winste wat uit die bestuur van die onderneming se belange in die Nellmapius-sindikaat voortgespruit het, aangebied. 

Toe Phillips in Johannesburg aankom, het die stad se sakewêreld in 'n chaotiese toestand verkeer. Jules Porgès (1839-1921), 'n Parys-gebaseerde finansier en sakevennoot van Beit wat 'n belangrike rol by die opkoms van die Johannesburgse Randhere gespeel het, was van voorneme om af te tree, terwyl die Johannesburgse effektebeurs totaal deurmekaar geraak het nadat 'n opname, wat in die stad se myne gedoen is, die potensiële gevaar van 'n mynramp getoon het.

Phillips het binnekort 'n leidende rol in die mynbedryf gespeel en was aktief betrokke by die Uitlander-beweging wat die regering van die Zuid-Afrikaansche Republiek (ZAR) die stryd aangesê het. In 1885 het Phillips met Florence Ortlepp getrou, die dogter van 'n Colesbergse landopmeter en natuurkundige. Uit die huwelik is twee seuns en 'n dogter gebore. In 1892 het Philips Hermann Eckstein as president van die Kamer van Mynwese opgevolg.
Die Phillipse se huis "Hohenheim" op die perseel van die huidige Charlotte Maxeke-hospitaal (vroeër die Johannesburgse Algemene Hospitaal) is in die destyds nuwe voorstad Parktown opgerig. Florence Phillips het die ontwikkeling van dié nuwe woonbuurt voorgestel weens die lugbesoedeling in suidelike stadsdele waar mynbedrywighede 'n stofprobleem veroorsaak het. Hohenheim, wat in 1892 deur Frank Emley ontwerp en twee jaar later voltooi is, was die eerste herewoning in Parktown. Dit is later deur die skrywer en mynfinansier sir Percy Fitzpatrick bewoon. Die Phillipse het in 1909 die Villa Arcadia in Parktown betrek.

Phillips het sy politieke oortuigings in 'n toespraak geopenbaar wat hy ter geleentheid van die inwyding van die Kamer van Mynwese se nuwe kantoor in November 1895 gelewer het. Ná die mislukte Jameson-inval van 1896 het die omvang van Phillips se persoonlike betrokkenheid by die Hervormingsbeweging duidelik geword. Die Hervormingskomitee was 'n komitee van 56 lede wat die besware van Johannesburgers aan die regering van president Paul Kruger voorgedra het. 

Phillips het die uitkoms van die inval afgewag en was gereed om aan die verwagte opstand deel te neem. Toe die nuus oor die mislukte inval hom bereik het, het Phillips homself op 10 Januarie 1896 aan die owerheid oorhandig en skuldig gepleit. Hy is aanvanklik saam met ander samesweerders, onder wie kol. Frank Rhodes (die broer van Cecil John Rhodes) en John Hays Hammond, deur regter Reinhold Gregorowski die doodstraf opgelê, maar nadat hulle ses maande in die gevangenis deurgebring het, is die meeste samesweerders se straf deur pres. Kruger uitgestel en elkeen 'n boete van £25 000 opgelê. Phillips is gewaarsku om nie verder by politieke sake in die ZAR in te meng nie, anders sou hy in ballingskap moet gaan. 

Phillips het dié waarskuwing geïgnoreer en 'n opruiende artikel in die "Nineteenth Century" gepubliseer. Hy is vervolgens deur die staatsaanklaer Jan Smuts uit die ZAR verban, terwyl Jameson en sy mede-invallers deur pres. Kruger Londen toe gestuur is om daar voor 'n Kroonhof te verskyn - 'n besluit wat alle betrokke partye in die verleentheid gestel het. Rhodes is gedwing om as eerste minister van die Kaapkolonie en as voorsitter van die British South Africa Company te bedank. 

Phillips het hom in Engeland gevestig waar hy die herewoning Tylney Hall in Hampshire vir £77 000 gekoop en byna volledig laat ombou het. So het hy onder meer 'n 16de-eeuse plafon uit 'n paleis in Florence, Italië, ingevoer. Hy het tot die einde van die Anglo-Boereoorlog in Engeland gebly en is toe deur Alfred Beit en Julius Wernher oorreed om tot voordeel van die onderneming se belange na Johannesburg terug te keer.

Phillips is herverkies as voorsitter van die Kamer van Mynwese en het as afgevaardigde van die Unionisteparty in 1910 'n setel in die eerste parlement van die nuutgestigte Unie van Suid-Afrika gewen. Hy is as een van die mees vooraanstaande deskundiges van goudmynbou in Suid-Afrika beskou en het as die onbestrede leier en mondstuk van die mynbedryf opgetree.

In 1912 se Nuwejaarserelys is hy tot baronet geadel. Toe hy op 11 Desember 1913 op pad van die Corner House na die Randklub was, is hy vyf keer deur ene Misnun geskiet, 'n vakbondlid en winkeleienaar. Dit was Phillips se herhaalde weiering om handelsake te bespreek wat Misnun na die wapen laat gryp het. Phillips het die moordpoging oorleef, en Misnun is tot vyftien jaar tronkstraf gevonnis. Hy het kort ná sy vrylating selfmoord gepleeg. Dit was nie Phillips se enigste gelukkige ontsnapping nie. Toe hy in Kimberley gebly het, het hy sy staanplek verloor en sowat 100 meter diep teen die steil helling van 'n diamanteboorgat geval. Hy het oorleef en net ligte skrapies opgedoen.

In 1914 het hy na Londen verhuis om die pos van besturende direkteur van die Central Mining Company te beklee. Gedurende die Eerste Wêreldoorlog is hy as die Britse regering se raadgewer oor die metaalbedryf aangestel. Hy het in 1924 na Suid-Afrika teruggekeer en hom op die plaas Vergelegen naby Somerset-Wes gevestig wat hy reeds in 1917 as geskenk vir Florence gekoop het. Hy is daar op 2 Julie 1936 oorlede. In sy baronetskap is hy deur sy kleinseun, sir Lionel Francis Phillips, 2de baronet, opgevolg.

Lionel en Florence Phillips het met hul kunsversamelings 'n blywende nalatenskap in Suid-Afrika gelaat. Florence het 'n veldtog vir die stigting van die Johannesburgse Kunsmuseum gevoer en sy eerste versamelings saamgestel, waaronder haar kantversameling, terwyl Lionel sewe olieskilderye en 'n Rodin-beeldhouwerk geskenk het.

'n Ander blywende bydrae tot die Johannesburgse gemeenskap was die Rand Regimente-monument in die Johannesburgse Dieretuin wat deur Herbert Baker ontwerp is. Lionel het in die komitee gedien wat die gedenkteken beplan het en ook vir die Vredesengel-beeldhouwerk bo-op die monument betaal. Die monument is in 1999 aan alle slagoffers van die oorlog gewy en hernoem as Anglo-Boereoorlogmonument. 

Phillips het ook die Witwatersrandse Landbouvereniging laat herleef en tussen 1906 en 1924 as sy president gedien.

Toe Lionel die Vergelegen-landgoed in 1917 koop, het hy dit in Florence se naam laat oordra. Die herehuis was destyds in 'n ellendige toestand, en Florence, wat deur Graham Viney in sy "Colonial Houses of South Africa" as "'n formidabele Edwardiaanse gasvrou en onvermoeide beskermvrou van die Kuns" beskryf is, het die Joodse argitek Joseph Solomon aangestel om die huis te restoureer. Sy opdrag was om eers die Bolandse Kaaps-Hollandse plaasargitektuur te bestudeer voordat hy die projek aanpak. Sodoende was dit een van die beste, maar ook duurste restourasieprojekte van sy tyd. Die wynkelder is as Lionel se biblioteek ingerig, Florence het die oktogonale tuin laat aanlê. Die paar het naas Vergelegen ook herehuise in Engeland besit.



</doc>
<doc id="77779" url="https://af.wikipedia.org/wiki?curid=77779" title="Eurovision-sangfees 2012">
Eurovision-sangfees 2012

Die Eurovision-sangfees 2012 was dit 57 uitgawe van die internasionale liedjeswedstryd. Danksy die oorwinning van Eldar & Nicki met "Running scares" is wat georganiseer in Azerbeidjan. Daar het 42 lande mee dat daar is 1 minder as die jaar seker, dat kom omdat Pole en Armenië onttrek maar Montenegro terugkeerd na 2 jaar afwesigheid. Er gekyk het 102,9 miljoen mense na die Eurovion-sangfees 2012. Dit is georganiseer in die hoofstad van Azerbeidjan Bakoe in die Crystal Hall wat spesiaal gebou was vir hierdie geleentheid. Op 26 Mei 2012 sal Loreen met haar liedjie" Euphoria" vir Swede wen.






De Barbara Dex Award is 'n toekenning vir die slegs geklede sanger of groep en is in 2012 gewen deur Rona Nishliu uit Albanië.


</doc>
<doc id="77782" url="https://af.wikipedia.org/wiki?curid=77782" title="Sternula">
Sternula

Sternula is 'n genus van voëls in die familie van meeue ("Laridae"). Die genus omvat 7 spesies.




</doc>
<doc id="77784" url="https://af.wikipedia.org/wiki?curid=77784" title="Barion">
Barion

’n Barion is ’n subatomiese deeltjie wat uit drie kwarke bestaan. Bekende voorbeelde is die proton en neutron. Die naam "barion" kom van die Griekse woord vir "swaar" (βαρύς, barys), omdat hulle in die tyd toe hulle dié naam gekry het, ’n groter massa gehad het as die meeste bekende deeltjies.

Barione verskil van mesone, wat uit een kwark en een antikwark bestaan. Die barione en mesone vorm saam die familie van die hadrone, die versameling deeltjies wat uit kwarke bestaan (kwarke kom nie op hul eie voor nie). Barione is fermione en voldoen aan die Uitsluitingsbeginsel van Pauli. Mesone daarenteen is bosone.

Aangesien barione opgebou is uit kwarke, neem hulle deel aan die sterk wisselwerking, in teenstelling met byvoorbeeld leptone, wat nie uit kwarke opgebou is nie. Die bekendste barione is die protone en neutrone, wat saam die grootste deel van die massa van die sigbare materie in die heelal vorm, terwyl elektrone (die ander belangrike komponent van atome), leptone is. Elke barion het ’n ooreenstemmende antibarion, waar kwarke vervang word deur hul ooreenstemmende antikwarke. ’n Proton bestaan byvoorbeeld uit twee op-kwarke en een af-kwark, en die ooreenstemmende antideeltjie, die antiproton, bestaan uit twee op-antikwarke en een af-antikwark.

Naas die proton en neutron (met ’n halveringstyd van respektiewelik meer as 10 jaar en 920 sekondes vir vrye neutrone) is daar nog barione bekend met ’n baie kort halveringstyd (sowat 10 tot 10 sekonde).

Die getal barione in ’n stelsel word die bariongetal genoem. Dit is ’n konstante, wat beteken die getal barione minus die getal antibarione bly by alle (bekende) reaksies dieselfde.

Die deltabarione is ’n familie ligte barione wat net uit op- en af-kwarke bestaan. Hul simbole is Δ, Δ, Δ en Δ en hulle het ’n lading van onderskeidelik +2, +1, 0 en −1.

In 2003 het ’n paar eksperimente vermoedelik die bestaan aangetoon van sogenaamde pentakwarke – "eksotiese" barione wat uit vyf kwarke bestaan. ’n Paar jaar later was die konsensus egter dat hul bestaan baie onwaarskynlik is.




</doc>
<doc id="77786" url="https://af.wikipedia.org/wiki?curid=77786" title="Meson">
Meson

’n Meson is ’n subatomiese deeltjie wat uit een kwark en een antikwark bestaan. Van die bekende mesone is die pion (π-meson) en kaon (K-meson). Omdat mesone opgebou is uit kwarke, behoort hulle nes barione tot die familie van die hadrone. Mesone het ’n heeltallige spin en val daarom onder die bosone, in teenstelling met barione, wat ’n halftallige spin het en onder die fermione val.

In 1935 het Hideki Yukawa die bestaan voorspel van mesone, deeltjies swaarder as elektrone, maar ligter as protone. In 1947 is deeltjies met dié eienskappe ontdek in kosmiese straling. Hulle is π-mesone of pions genoem en kom in drie soorte voor: positief, negatief of ongelaai.

Hul massa is ongeveer gelyk aan 270 maal dié van die elektron. Daar is 15 soorte bekend, onder meer ’n paar met massas groter as dié van die proton.




</doc>
<doc id="77787" url="https://af.wikipedia.org/wiki?curid=77787" title="Kaon">
Kaon

’n Kaon of K-meson is ’n subatomiese deeltjie. Dit is ’n meson en dus ’n hadron. Dit bestaan uit ’n kwark en ’n antikwark, het ’n heeltallige spin en is dus ’n boson. Dié deeltjies kom nie sommer in die natuur voor nie omdat hul lewensduur te kort is. Hulle kom wel voor as ’n kortstondige tussenproduk by kernreaksies of botsings.

Kaone kom in vier weergawes voor: K, K, K en formula_1.

K en K is mekaar se antideeltjie, wat mekaar uitskakel as hulle ontmoet. K het ’n lading van -e en K ’n lading van +e. Hier is "e" die elementêre lading: 1,6×10 Coulomb. Hulle het ’n massa van 494 MeV/c².

K en formula_1 is mekaar se antideeltjie en skakel mekaar uit as hulle ontmoet. Hulle is ongelaai en het ’n massa van 498 MeV/c². Sowel K as formula_1 verval tot ’n π en ’n π. Hulle kan dus in mekaar oorgaan.




</doc>
<doc id="77788" url="https://af.wikipedia.org/wiki?curid=77788" title="Damarasterretjie">
Damarasterretjie

Die Damarasterretjie ("Sternula balaenarum") is 'n amper endemiese voël wat leef by vlak beskutte kuslyne, baaie en strandmere; meestal aan die Weskus en suidkus. Die meeste trek gedurende die winter na Wes-Afrika maar sommige oorwinter wel. Die streekbevolking is sowat 7000 pare en hule status is amper bedreigd. Die voël is 21 – 23 cm lank, 46 - 60 g groot met 'n vlerkspan van 50 cm. In Engels staan die voël bekend as die "Damara Tern".




</doc>
<doc id="77790" url="https://af.wikipedia.org/wiki?curid=77790" title="Pion (deeltjie)">
Pion (deeltjie)

’n Pion of π-meson is ’n subatomiese deeltjie. Hule is mesone en dus hadrone. Hulle bestaan uit twee kwarke en is dus ’n boson. Hulle kom in drie weergawes voor: +, - en ongelaai.

Die drie pione word onderskei deur hul elektriese lading. Daar is ook ’n klein verskil in massa, maar in alle ander opsigte is hulle gelyk. Die neutrale pion π het die laagste massa, 134,9766 ± 0,0006 MeV/c², terwyl die positief gelaaide pion π en die negatiewe pion π swaarder is: 139,57018 ± 0,00035 MeV/c². Die massa lê dus tussen dié van ’n lepton (soos die elektron van 0,5 MeV/c²) en dié van ’n barion (soos die neutron van 940 MeV/c²). Dit is waar die naam "meson" vandaan kom vir hierdie soort deeltjies: van die Grieks vir "middel". Die pione is die ligste mesone.

Die pion is ’n saamgestelde deeltjie wat bestaan uit ’n kwark en ’n antikwark. Slegs die ligste twee soorte kwarke, die op-kwark (u) en die af-kwark (d), kom in pione voor: π is die gebonde toestand van u en anti-d, π van anti-u en d, en π van u+anti-u en d+anti-d. Die neutrale pion is sy eie antideeltjie, terwyl die gelaaide pione mekaar se antideeltjie is.

Die pion het ’n spin van 0 en is dus ’n boson. Dit bestaan nie lank nie: die vervaltyd van π en π is (2,6033 ± 0,0005) × 10 sekonde, terwyl π al ná gemiddeld (8,4 ± 0,6) × 10 sekonde verval. Die gelaaide pione val in 99,99% van gevalle uiteen in ’n (anti-)muon en ’n (anti-)muon-neutrino. Die neutrale pione val in 98,8% van gevalle uiteen in twee fotone en in byna alle ander gevalle as ’n elektron, ’n positron en ’n foton.

Die pion is in 1935 voorspel deur Hideki Yukawa as die oordraer van die sterk wisselwerking. Die gelaaide pione is in 1947 in eksperimente aangetoon deur Cecil Powell. Drie jaar later is ook die neutrale pion waargeneem.




</doc>
<doc id="77792" url="https://af.wikipedia.org/wiki?curid=77792" title="Brilsterretjie">
Brilsterretjie

Die Brilsterretjie ("Onychoprion anaethetus") - ook bekend as die brilseeswael - is 'n voël, nie-broeiend en 'n besoeker aan die kus van Mosambiek uit tropiese Indiese Oseaan-kolonies. Hulle is meestal pelagies maar slaap soms ook op land. Die voël is 30 – 32 cm lank, 110 - 170 g groot met 'n vlerkspan van 80 cm. In Engels staan die voël bekend as die "Bridled tern".





</doc>
<doc id="77793" url="https://af.wikipedia.org/wiki?curid=77793" title="Hiperon">
Hiperon

’n Hiperon is ’n subatomiese deeltjie. Dit is enige barion wat bestaan uit een of meer vreemd-kwarke, maar geen sjarme- of onder-kwarke nie. Hulle is onstabiel en anders as nukleone word hulle nie normaalweg in materie waargeneem nie. Atoomkerns wat hiperone bevat, word hiperkerns genoem.

Die naam van die hiperon hang af van die getal vreemd-kwarke (s-kwarke), dus sy vreemdheid:

Die volgende hiperone bestaan:


</doc>
<doc id="77795" url="https://af.wikipedia.org/wiki?curid=77795" title="Kwarkonium">
Kwarkonium

’n Kwarkonium (van "kwark" en "onium") is ’n subatomiese deeltjie. Dit is ’n aromalose meson wat bestaan uit ’n kwark en sy eie antikwark. Voorbeelde van kwarkoniums is die J/ψ-meson en ϒ-meson. 

Vanweë die groot massa van die bokwark kom dit nie in kwarkoniums voor nie omdat die bokwark verval deur die swak wisselwerking voor ’n gebonde toestand kan vorm. 



</doc>
<doc id="77796" url="https://af.wikipedia.org/wiki?curid=77796" title="S-deeltjie">
S-deeltjie

’n S-deeltjie in deeltjiefisika is ’n hipotetiese elementêre deeltjie. Die naam kom van "supersimmetrie" en "deeltjie". Dit word in verskeie tale ook "superpartner" genoem, van die Engelse woorde "supersymmetry" en "partner".

Volgens die teorie van supersimmetrie sou elke fermion ’n boson-metgesel moet hê, en omgekeerd. Supersimmetrie voorspel dat ’n deeltjie en sy s-deeltjie dieselfde massa sou hê. Geen sodanige metgesel is al gevind vir enige deeltjie in die Standaardmodel nie.

In uitgebreide supersimmetrie kan daar meer as een s-deeltjie wees vir ’n bepaalde deeltjie. Met twee eksemplare van supersimmetrie in vier dimensies, sou een foton byvoorbeeld twee fermion-metgeselle en een skalêre s-deeltjie kon hê.

As die teorie van supersimmetrie korrek is, sou dit moontlik wees om s-deeltjies te skep. Dit sou egter nie maklik wees nie, want die massa van hierdie deeltjies kan duisend keer soveel wees as dié van hul ooreenstemmende bestaande deeltjies.

Tot onlangs was daar nog nie ’n deeltjieversneller wat genoeg energie kon opwek om sulke s-deeltjies te skep nie, maar die Groot Hadronversneller van CERN in Switserland en Frankryk sou botsings kon skep met genoeg energie.




</doc>
<doc id="77799" url="https://af.wikipedia.org/wiki?curid=77799" title="Gaugino">
Gaugino

’n Gaugino (van die Engelse woord "gauge" – "yk") is in deeltjiefisika die hipotetiese s-deeltjie van ’n ykveld, soos voorspel deur die ykteorie tesame met die teorie van supersimmetrie. Hulle is fermione.

In die minimale supersimmetriese uitbreiding van die Standaardmodel bestaan die volgende gaugino's:




</doc>
<doc id="77803" url="https://af.wikipedia.org/wiki?curid=77803" title="Roetsterretjie">
Roetsterretjie

Die Roetsterretjie ("Onychoprion fuscatus", vroeër "Sterna fuscata") is 'n algemene voël. Dis 'n nie-broeiende somerbesoeker aan die kus langs Mosambiek en noord KwaZulu-Natal uit tropiese Indiese Oseaan-kolonies. Hulle woon meestal ver van vastelande en broei op eilande in die ewenaargordel. Die voël is 40 tot 44 cm lank, weeg 160 tot 220 g met 'n vlerkspan van 90 cm. In Engels staan die voël bekend as die "Sooty Tern".




</doc>
<doc id="77805" url="https://af.wikipedia.org/wiki?curid=77805" title="Eksotiese hadron">
Eksotiese hadron

Eksotiese hadrone is subatomiese deeltjies wat uit kwarke (en moontlik gluone) bestaan, maar nie voldoen aan die gewone samestelling van hadrone nie. Terwyl hulle gebind word deur die sterk wisselwerking, word hulle nie voorspel deur die eenvoudige kwarkmodel nie. Hulle het dus nie die gewone kwarkinhoud van gewone hadrone nie: eksotiese barione het meer as net die drie kwarke van gewone barione en eksotiese mesone het nie een kwark en een antikwark soos gewone mesone nie. Tekens van eksotiese hadrone is onlangs in eksperimente gevind, maar dit bly ’n omstrede onderwerp in deeltjiefisika.



</doc>
<doc id="77806" url="https://af.wikipedia.org/wiki?curid=77806" title="Onychoprion">
Onychoprion

Onychoprion is 'n genus van voëls in die familie van meeue ("Laridae"). Die genus omvat 4 spesies.




</doc>
<doc id="77809" url="https://af.wikipedia.org/wiki?curid=77809" title="Grootbruinsterretjie">
Grootbruinsterretjie

Die Grootbruinsterretjie ("Anous stolidus") is 'n algemene voël en somerbesoeker aan die kus langs Mosambiek uit tropiese Indiese Oseaan-kolonies. Die voël is 36 – 44 cm lank, 170 - 220 g groot met 'n vlerkspan van 80 – 85 cm. In Engels staan die voël bekend as die "Brown Noddy".




</doc>
<doc id="77815" url="https://af.wikipedia.org/wiki?curid=77815" title="Kleinbruinsterretjie">
Kleinbruinsterretjie

Die Kleinbruinsterretjie ("Anous tenuirostris") is 'n voël en seldsame swerwer aan die kus langs Mosambiek uit tropiese Indiese Oseaan-kolonies. Die voël is 30 – 34 cm lank, 90 - 120 g groot met 'n vlerkspan van 70 – 75 cm. In Engels staan die voël bekend as die "Little Noddy".




</doc>
<doc id="77817" url="https://af.wikipedia.org/wiki?curid=77817" title="Witbaardsterretjie">
Witbaardsterretjie

Die Witbaardsterretjie ("Chlidonias hybrida") is 'n redelike algemene standvoël en intra-Afrika-trekvoël by watermassas en vleie. Die streekbevolking is waarskynlik minder as 7500 pare. Die voël is 24 – 26 cm lank, 80 – 110 g groot met 'n vlerkspan van 75 cm. In Engels staan die voël bekend as die "Whiskered Tern".




</doc>
<doc id="77819" url="https://af.wikipedia.org/wiki?curid=77819" title="Witvlerksterretjie">
Witvlerksterretjie

Die Witvlerksterretjie ("Chlidonias leucopterus") is 'n redelike algemene somertrekvoël uit Sentraal-Asië en kom by watermassas, mere en vleie voor. Die voël pik kos van die watervlak af terwyl hy vlieg en vang ook insekte in die lug. Die voël is 20 – 22 cm lank, 45 - 80 g groot met 'n vlerkspan van 65 cm. In Engels staan die voël bekend as die "White-winged Tern".




</doc>
<doc id="77821" url="https://af.wikipedia.org/wiki?curid=77821" title="Swartsterretjie">
Swartsterretjie

Die Swartsterretjie ("Chlidonias niger") is 'n voël en redelik algemeen aan die noord en sentraal Nimibiese-kus en kom ook in klein getalle in KwaZulu-Natal voor. Hulle is seldsaam elders. Die voël is 22 – 24 cm lank, 50 – 75 g groot met 'n vlerkspan van 65 cm. In Engels staan die voël bekend as die "Black Tern".




</doc>
<doc id="77826" url="https://af.wikipedia.org/wiki?curid=77826" title="Moeras-sterretjies">
Moeras-sterretjies

Moeras-sterretjies ("Chlidonias") is 'n genus van voëls in die familie van meeue ("Laridae"). Die genus omvat vier spesies.

Voëls in die genus is sterk aan soetwatermoerasse gebonde. Tradisioneel is drie spesies as moeras-sterretjies beskou, maar onlangse navorsing het aangetoon dat die Nieu-Seelandse sterretjie ook by die genus ingedeel moet word.




</doc>
<doc id="77828" url="https://af.wikipedia.org/wiki?curid=77828" title="Anous">
Anous

Anous is 'n genus van voëls in die familie van meeue ("Laridae"). Die genus omvat drie spesies.

Die wetenskaplike naam "Anous" is Grieks vir "nie-oplettend" (Harrison, 1990).
Die voëls is dikwels onbehoedsaam en vind veiligheid in enorme getalle. Hulle is by matrose bekend vir hul oënskynlike onverskilligheid teenoor jagters en roofdiere.




</doc>
<doc id="77829" url="https://af.wikipedia.org/wiki?curid=77829" title="Kelkiewyn">
Kelkiewyn

Die Kelkiewyn ("Pterocles namaqua") is 'n voël en amper-endemies. Die voël leef in die weste en sentrale gedeelte van Suider-Afrika in halfwoestyn en grasveld. Die voël is 24 – 28 cm lank en 170 - 220 g groot. In Engels staan die voël bekend as die "Namaqua Sandgrouse".




</doc>
<doc id="77831" url="https://af.wikipedia.org/wiki?curid=77831" title="Pterocles">
Pterocles

Pterocles is 'n genus van voëls in die familie van sandpatryse ("Pteroclididae").

Voëls in die genus het klein, duif-agtige koppe en nekke, maar stewige kompakte liggame. Hulle het lang gepunte vlerke en soms sterte. Hul pote is geveer tot by die tone, maar in teenstelling met "Syrrhaptes" is die tone self nie geveer nie.

Die genus omvat die volgende spesies:



</doc>
<doc id="77833" url="https://af.wikipedia.org/wiki?curid=77833" title="Gevlekte sandpatrys">
Gevlekte sandpatrys

Die Gevlekte sandpatrys ("Pterocles burchelli") is 'n skaars tot algemene gelokaliseerde standvoël en amper-endemies. Die voël leef in die sentrale gedeelte van Suider-Afrika in halfdorre savanne en verkies die Kalaharisand. Die voël is 24 – 26 cm lank en 170 - 230 g groot. In Engels staan die voël bekend as die "Burchell's Sandgrouse".




</doc>
<doc id="77838" url="https://af.wikipedia.org/wiki?curid=77838" title="Sandpatryse">
Sandpatryse

Sandpatryse ("Pteroclididae") is 'n familie van voëls. Die familie omvat 16 spesies.

Hoewel hulle baie soos hoenders lyk, word sandpatryse in 'n aparte biologiese orde van sandpatrysagtiges ("Pteroclidiformes") ingedeel. Sandpatryse lewe in die droë gebiede van Afrika en Asië. Ten spyte dat hulle goed teen droogte aangepas is, moet hulle ten minste een keer per dag drink. Volwasse voëls kan maklik na drinkplekke vlieg, maar hul kuikens kan nie. Die ouers doop hul borsvere in die water totdat dit deurdrenk is, en vlieg dan na hulle kuikens terug om hulle te laat drink.




</doc>
<doc id="77841" url="https://af.wikipedia.org/wiki?curid=77841" title="Syrrhaptes">
Syrrhaptes

Syrrhaptes is 'n genus van voëls in die familie van sandpatryse ("Pteroclididae"). Die genus omvat twee spesies wat in sentraal Asië voorkom.

Albei spesies is groot voëls, hoofsaaklik vaalbruin aan die bokant met 'n oranje gesig en geveerde pote en tone. Hulle koppe is kleiner as die van ander sandpatryse, maar hulle het stewige kompakte liggame. Die voëls vlieg teen dagbreek en sononder in groot swerms na watergate. Hulle skrop neste in die grond en lê drie eiers op 'n slag.




</doc>
<doc id="77844" url="https://af.wikipedia.org/wiki?curid=77844" title="Geelkeelsandpatrys">
Geelkeelsandpatrys

Die Geelkeelsandpatrys ("Pterocles gutturalis") is 'n skaars standvoël en die grootste Afrika-sandpatrys. Die voël leef in die sentrale gedeelte van Botswana en nomade in grasveld, veral op swart kleigrond. Hulle vergader gewoonlik vroegoggend om te drink. Die voël is 28 – 30 cm lank en 290 - 400 g groot. In Engels staan die voël bekend as die "Yellow-throated Sandgrouse".




</doc>
<doc id="77846" url="https://af.wikipedia.org/wiki?curid=77846" title="Dubbelbandsandpatrys">
Dubbelbandsandpatrys

Die Dubbelbandsandpatrys ("Pterocles bicinctus") is 'n redelike algemene standvoël en amper endemies. Hulle nomade in boomveld (veral mopanie), savanne en gelokaliseerde Karoograsveld. Die voël is 25 – 26 cm lank en 200 - 270 g groot. In Engels staan die voël bekend as die "Double-banded sandgrouse".




</doc>
<doc id="77848" url="https://af.wikipedia.org/wiki?curid=77848" title="Neognathae">
Neognathae

Neognathae is voëls in die subklas Neornithes wat aan die klas van voëls behoort. Die subklas omvat die grootste deel van die nou lewende voëlspesies. Die res van die voëls behoort aan die suster-subklas Palaeognathae.



</doc>
<doc id="77853" url="https://af.wikipedia.org/wiki?curid=77853" title="Vlag van Frans-Polinesië">
Vlag van Frans-Polinesië

Die Franse oorsese gebied Frans-Polinesië het geen amptelike vlag nie en gebruik die vlag van Frankryk as vlag. Die eilandgroep se nie-amptelike vlag vertoon ’n horisontale tweekleur in rooi, wit en rooi met die wapenskild van die eilandgroep in die middel van die wit baan.



</doc>
<doc id="77854" url="https://af.wikipedia.org/wiki?curid=77854" title="Vlag van Nieu-Kaledonië">
Vlag van Nieu-Kaledonië

Die Franse oorsese gebied Nieu-Kaledonië gebruik die vlag van Frankryk as vlag en het op 17 Julie 2010 ook die Kanakvlag vir amptelike gebruik aanvaar. Die Kanakvlag vertoon ’n horisontale driekleur in blou, rooi en groen met geel skyf aan die vlagpaalkant waarin ’n swart eilandsimbool is. Nieu-Kaledonië is een van min lande of gebiede ter wêreld met twee nasionale vlaë.

In 2008 het die regering van Nieu-Kaledonië gedebateer oor die gebruik van ’n amptelike streeksvlag en volkslied, soos vereis deur die Ooreenkoms van Nouméa. ’n Vlag wat algemene gebruik geniet het was die vlag van die Kanak en Sosialistiese Nasionale Bevrydingsfront (FLNKS), ’n politieke party wat Nieu-Kaledonië se onafhanklikheid soek. Vir die volgende twee jaar het die Franse vlag egter die amptelike vlag van die eilandgroep gebly.

Op 17 Julie 2010 het François Fillon, Franse Eerste Minister, ’n seremonie in Nouméa bygewoon waar die FLNKS-vlag langs die Franse driekleur gehys is. Dit het aan albei vlae amptelike status gegee. Kort voor die besoek het die Nieu-Kaledoniese Kongres oorweldigend ten gunste van die aanvaarding van die Kanakvlag langs die Franse vlag gestem.

Die aanvaarding van die Kanakvlag was nie sonder kontroversie nie. Sommige Nieu-Kaledoniërs het aangedring op ’n heel nuwe vlag vir Nieu-Kaledonië wat elemente van die Franse en Kanakvlag sou bevat. So ’n nuwe vlag sou poog om ’n “gedeelde toekoms” vir etniese Kanaks en etniese Franse inwoners van Nieu-Kaledonië te bevorder.

Die FLNKS-vlag wat in 1980 deur die party aanvaar is, bestaan uit drie horisontale bane in blou, rooi en groen met ’n geel skyf (waarvan die deursnee twee derdes van die hoogte van die vlag is) geposisioneer op een derde van die breedte van die vlag, gemeet van die vlagpaal af. Die skyf het swart fraaiings en is gerojeer met ’n vertikale simbool in swart.

Die blou stel die lug en die omringende oseaan voor. Die rooi stel die Kanaks se bloed voor wat gevleoi het in hul stryd om onafhanklikheid, sosialisme en eenheid. Die groen stel die land voor en daarmee saam die voorvaders wat daar begrawe is. Die geel skyf is ’n voorstelling van die son en die simbool daarop bestaan uit ’n "flèche faîtière", ’n tipe pyl wat ’n “tututskulp” deurboor wat op die dakke van Kanakhuise pryk.



</doc>
<doc id="77856" url="https://af.wikipedia.org/wiki?curid=77856" title="Vlag van Wallis en Futuna">
Vlag van Wallis en Futuna

Die Franse oorsese gebied Wallis en Futuna gebruik die vlag van Frankryk as vlag. Die nie-amptelike vlag vertoon ’n enkele rooi baan met ’n rooi Sint Andrieskruis in ’n wit vierkant op die wapperkant en die vlag van Frankryk in die skildhoek.



</doc>
<doc id="77857" url="https://af.wikipedia.org/wiki?curid=77857" title="Vlag van die Chathameilande">
Vlag van die Chathameilande

Die Chathameilande, amptelik deel van Nieu-Seeland, gebruik die vlag van Nieu-Seeland as vlag. Die nie-amptelike vlag vertoon ’n enkele blou baan met ’n geel halfsirkel in die boontste helfte waarin ’n groen silhoeët van die eiland is.



</doc>
<doc id="77858" url="https://af.wikipedia.org/wiki?curid=77858" title="Withalsbosduif">
Withalsbosduif

Die withalsbosduif ("Columba delegorguei") is 'n skaars, gelokaliseerde bosduif. Die standvoël kom voor in woude met blaredakke, digte boomveld en digte bos aan die kus en onmiddellike binneland van KwaZulu-Natal en die oostelike hoogland van Zimbabwe. Die voël is 26 – 28 cm lank en 140 – 170 g groot. In Engels staan die voël bekend as die "Eastern Bronze-naped Pigeon".




</doc>
<doc id="77861" url="https://af.wikipedia.org/wiki?curid=77861" title="Randhere">
Randhere

Randhere (Engels: "Randlords") is 'n historiese term wat oorspronklik deur Britse dagblaaie gebruik is om - met 'n bewuste ironiese doelstelling - na 'n klein groepie Europese finansiers en avonturiers te verwys wat die Suid-Afrikaanse diamante- en goudmynbedryf in sy baanbrekersfase vanaf die 1870's tot die uitbreek van die Eerste Wêreldoorlog in 1914 beheer het. 

Hulle was oorwegend entrepreneurs van dieselfde generasie wat 'n sleutelrol in die ontwikkeling van die diamantbedryf in Kimberley, Noord-Kaap gespeel het. Hulle het die nodige infrastruktuur opgebou en die hele mynbedryf gekonsolideer - 'n strategie wat hulle ook op die mynbousektor in die destydse Zuid-Afrikaansche Republiek (ZAR, dikwels ook Transvaal genoem) toegepas het nadat goud in 1886 aan die Witwatersrand (die "Rand") ontdek is. Goud het nie net die ZAR-regering van president Paul Kruger se skatkis gevul nie, maar ook ongekende rykdom aan die persone besorg wat aan die hoof van die bedryf gestaan het.

Die finansiers en magnate is deur merkwaardige administratiewe en finansiële vernuf gekenmerk. Beheer oor die bedryf is deur middel van die sogenaamde groepstelsel uitgeoefen waar 'n klein groep van vyf of ses beleggers of finanshuise genoeg aandele besit het om 'n hele reeks mynboumaatskappye te oorheers. Hul sakevermoë is dikwels aangevul deur tegniese vaardighede. Hulle het ervaring in Kimberley en Johannesburg se myne opgedoen en die nuutste wetenskaplike kennis en tegnologie toegepas in die moeilike bedryf. 

Party van hierdie magnate was so welgesteld en invloedryk dat Londense koerante na 'n twintig- of dertigtal van hulle as Randlords verwys het. Die meeste Randhere het hulle in herehuise in Parktown, 'n noordelike voorstad van Johannesburg, gevestig. Baie Randlords het ter erkenning van hul dienste en prestasies baronetskappe van koningin Victoria ontvang.







</doc>
<doc id="77862" url="https://af.wikipedia.org/wiki?curid=77862" title="Kaneelduif">
Kaneelduif

Die Kaneelduif ("Aplopelia larvata"), voorheen "Columba larvata", is 'n redelike algemene standvoël. Die voël hou van woudvloer en onderbos. Die voël kom voor in die bos areas van die suidkus en weskus van Suid-Afrika en ook die bosse van die Drakensberg. Die voël is 24 – 26 cm lank en 140 - 190 g groot. In Engels staan die voël bekend as die "Lemon Dove".




</doc>
<doc id="77864" url="https://af.wikipedia.org/wiki?curid=77864" title="Columba (genus)">
Columba (genus)

Columba is 'n genus in die familie van duiwe ("Columbidae"). Die genus omvat middelgroot tot groot, stewig geboude duiwe.

Na aanleiding van 'n genetiese analise deur Kevin P. Johnson et al. het die Amerikaanse Ornitologiese Unie die Amerikaanse duiwe onder die genus "Patagioenas" geklassifiseer.

Die genus bestaan uit die volgende spesies:


</doc>
<doc id="77865" url="https://af.wikipedia.org/wiki?curid=77865" title="Jules Porgès">
Jules Porgès

Jules Porgès (* 25 Mei 1839; † 20 September 1921) was 'n Parys-gebaseerde finansier wat 'n beslissende rol by die opkoms van die Randlords gespeel het – mynboumagnate wat die diamante- en goudbedrywe in Suid-Afrika beheer het.

Porgès is as Yehuda Porges in Wene gebore en grootgemaak in Praag waar sy pa as juwelier werksaam was. Porgès het hom in die vroeë 1860's in Parys gevestig, sy naam gewysig na "Jules Porgès" en hom met sy onderneming "Jules Porgès & Co." as diamantehandelaar bekwaam.
Porgès het al vroeg die belangrikheid van Suid-Afrika se diamantvelde besef en in 1873 twee van sy jonger personeellede, Alfred Beit en Julius Wernher, as verteenwoordigers van sy onderneming na Suid-Afrika gestuur om diamante te koop. Wernher was baie suksesvol in die bedryf. Porgès het self in 1876 in Kimberley aangekom en hul werk voortgesit deur die konsolidasie van kleims, die finansiering van transaksies en die bemarking van stene waardeur sy onderneming "Compagnie Française de Diamant du Cap de Bonne Espérance" 'n noemenswaardige aandeel aan die Kimberley-myn verkry het. Danksy Porgès se Franse sakebetrekkinge is aandele van Suid-Afrikaanse mynboumaatskappye op die Paryse effektebeurs gehandel. In 1880 het Beit en Wernher sakevennote in "Jules Porgès & Co." geword.

Porgès het die voordele besef wat Cecil Rhodes se pogings om mynbelange te konsolideer ingehou het en sy "Compagnie Française" in 1887 aan "De Beers Consolidated Mines" verkoop. Hy het ook 'n beslissende rol in die onderhandelinge tussen Barney Barnato en Rhodes gespeel wat Rhodes in staat gestel het om Barnato se aandele aan die Kimberley-gebaseerde "Central Mining Company" te koop.

Met die ontdekking van goud in Suid-Afrika, in Barberton en later aan die Witwatersrand, het Porgès sy aandag op die goudmynbou gevestig en aandele aan baie kleims in Johannesburg en in die omgewing gekoop en die finansiële strukture ontwikkel wat hulle ontginning moontlik gemaak het. Saam met Beit en Wernher asook ander vennote, waaronder Hermann Eckstein en Eduard Lippert, het hy die mynbou- en finansgroep "Corner House" gestig. Die maatskappy se naam was nie net 'n verwysing na die ligging van sy hoofkwartier by 'n hoek van Markplein in Johannesburg nie, maar ook 'n sinspeling op Hermann Eckstein se Duitse van wat "hoeksteen" beteken.

In 1890 het Porgès, wat 'n fortuin aan die Kaap verdien het, hom grotendeels aan sakeaktiwiteite in Suid-Afrika onttrek. Sy belange is deur "Wernher, Beit & Co." oorgeneem.

Porgès het vir homself, sy vrou en sy dogter 'n groot kasteel in Rochefort-en-Yvelines, net buite Parys, laat bou wat egter nie voltooi is nie, en daarnaas ook 'n stadhuis in die Paryse Avenue Montaigne bewoon waar hy sy belangrike kunsversameling gehuisves het. Hy het baie van sy mede-Randlords oorleef en is in 1921 in Parys oorlede.


</doc>
<doc id="77866" url="https://af.wikipedia.org/wiki?curid=77866" title="Rooioogtortelduif">
Rooioogtortelduif

Die rooioogtortelduif ("Streptopelia decipiens") is 'n redelike algemene standvoël. Die voël hou van boomveld, rivierbos, ruigtes en tuine in halfdorre savanne en kom voor in die noordelike gedeelte van Suider-Afrika. 

Die voël is 28 – 30 cm lank en 120 - 200 g groot. In Engels staan die voël bekend as die "African mourning dove". Die saadjies in die koorsbessie se vrugte is die gunstelingkos van die rooioogtortelduif.




</doc>
<doc id="77868" url="https://af.wikipedia.org/wiki?curid=77868" title="Groenvlekduif">
Groenvlekduif

Die Groenvlekduif ("Turtur chalcospilos") is 'n algemene standvoël. Die voël hou van boomveld, savanne, valleibosveld en tuine. Die voël kom voor in die noordelike en oostelike gedeeltes van Suider-Afrika. Die voël is 17 – 20 cm lank en 55 - 70 g groot. In Engels staan die voël bekend as die "Emerald-spotted Wood Dove".




</doc>
<doc id="77869" url="https://af.wikipedia.org/wiki?curid=77869" title="Streptopelia">
Streptopelia

Streptopelia is 'n genus van voëls in die familie van duiwe ("Columbidae"). Hulle is hoofsaaklik skraal, klein tot medium-grootte spesies. Hulle rûe is geneig om bleek-bruin te wees en hul onderkante is dikwels 'n skakering van pienk. Baie het 'n kenmerkende swart-en-wit kol op die nek, met 'n monotone koer.

Die genus bestaan uit die volgende spesies:


Volgens die "IOC World Bird List" word die spesies eerder in die genus "Spilopelia" geplaas: 


</doc>
<doc id="77870" url="https://af.wikipedia.org/wiki?curid=77870" title="Turtur">
Turtur

Turtur is 'n genus van voëls in die familie van duiwe ("Columbidae"). Die genus omvat vyf spesies wat almal inheems aan Sub-Sahara Afrika is.

Die genus bestaan uit die volgende spesies:



</doc>
<doc id="77872" url="https://af.wikipedia.org/wiki?curid=77872" title="Blouvlekduifie">
Blouvlekduifie

Die Blouvlekduifie ("Turtur afer") is 'n skaars tot 'n redelike algemene standvoël in vogtige breëblaarboomveld, rivierbos, woud en ruigtes. Die voël is 18 – 21 cm lank en 55 - 75 g groot. In Engels staan die voël bekend as die "Blue-spotted Woord Dove".




</doc>
<doc id="77874" url="https://af.wikipedia.org/wiki?curid=77874" title="Witborsduifie">
Witborsduifie

Die witborsduifie ("Turtur tympanistria") is 'n gelokaliseerde algemene standvoël. Die voël hou van woud en ruigtes en kom voor in die suid- en ooskus en onmiddellike binneland van Suider-Afrika. Die voël is 20 – 22 cm lank en 60 – 85 g groot. In Engels staan die voël bekend as die "Tambourine Dove".




</doc>
<doc id="77877" url="https://af.wikipedia.org/wiki?curid=77877" title="Sinenjongo Hoërskool">
Sinenjongo Hoërskool

Sinenjongo Hoërskool is 'n hoërskool in Joe Slovopark, Milnerton, Kaapstad.

In 1993 het Elda Mahlentle 'n laerskool in Chukustad, 'n informele nedersetting teenoor die renperdstal in Milnerton, gestig wat na haar vernoem is. Grade 1 tot 4 is almal in 'n enkele klein barak gehuisves. Teen die einde van 1994 is die skool, wat destyds uit agt houerklaskamers bestaan het, uitgebrei tot Graad 9. Die Departement van Onderwys het die skool gesubsidieer en die salarisse van tien onderwysers betaal.

In 1996 is die skool met 16 onderwysers na nuutgeboude geboue in Joe Slovo verskuif. Ná langdurige onderhandelinge is die skool in 2004 in 'n openbare skool omgeskep. Elda Mahlentle Laerskool het Sinenjongo Hoërskool en Marconi Beam Laerskool geword.

Die skool het in 2012 bekendheid verwerf deur 'n veldtog vir gratis selfoontoegang tot Wikipedia wat deur die Graad 11 A-klas georganiseer is. Victor Grigas en Charlene Music van die Wikimedia-stigting het in Mei 2013 'n besoek aan die skool gebring en 'n dokumentêr oor die veldtog geskiet.


</doc>
<doc id="77880" url="https://af.wikipedia.org/wiki?curid=77880" title="Jakkals">
Jakkals

Jakkals kan na een van die volgende verwys:




</doc>
<doc id="77882" url="https://af.wikipedia.org/wiki?curid=77882" title="Vlag van die Cookeilande">
Vlag van die Cookeilande

Die nasionale vlag van die Cookeilande, amptelik deel van Nieu-Seeland, is op 4 Augustus 1979 in gebruik geneem. Die vlag vertoon ’n blou Britse vaandel met vyftien wit sterre in sirkelvorm op die wapperkant.

Die vyftien sterre op die wapperkant stel die vyftien eilande wat die Cookeilande uitmaak voor. Dit is Tongareva, Rakahanga, Manihiki, Pukapuka, Nassau, Suwarror, Palmerston, Aitutaki, Manuae, Takutea, Aitu, Mitiaro, Mauke, Rarotonga en Mangaia. Die blou kleur van die vlag stel die oseaan en die vredeliewende aard van die Cookeilandbewoners voor.

Tot 1888 het die onafhanklike Koninkryk Rarotonga ’n horisontale rooi-wit-rooi vlag met drie blou sterre gevoer. In 1888 het die koninkryk ’n Britse protektoraat geword. Die Unievlag is as geus tot die vlag toegevoeg. In 1893 is die drie sterre verwyder en is ’n wit skry met ’n palmboom in die Unievlag in die skildhoek geplaas. In 1900 het Brittanje die eilande geannekseer en die administrasie daarvan aan Nieu-Seeland oorhandig. Van 1902 af is die vlag van Nieu-Seeland as amptelike vlag gebruik. Op 4 Augustus 1965 het die Cookeilande interne outonomie verkry en in 1973 sy eie vlag. Dit was ’n groen baan met vyftien goue sterre in ’n sirkelvorm. Geel en groen simboliseer die mense se lewe en ewige groei. In 1979 het die Cookeilande oorgeskakel na ’n blou Britse vaandel met vyftien wit sterre in sirkelvorm.



</doc>
<doc id="77884" url="https://af.wikipedia.org/wiki?curid=77884" title="Vlag van Niue">
Vlag van Niue

Die nasionale vlag van die Niue, amptelik deel van Nieu-Seeland, is op 15 Oktober 1975 in gebruik geneem. Die vlag vertoon ’n enkele goue baan met die Union Jack in die skildhoek, daarin twee vyfpuntige goue sterre elk in die horisontale en vertikale aste en ’n groot vyfpuntige goue ster in ’n blou skyf in die middel van die Union Jack.

Die simboliek soos deur die vlag voorgestel word in die Vlagwet beskryf. Die Union Jack stel die beskerming wat deur Groot Brittanje in 1900 aan die eiland verleen is nadat die konings en stamhoofde van Niue daarop aangedring het. Die goue kleur is geïnspireer deur die helder sonlig van Niue en dit stel ook die warm gevoel van die bewoners jeens Nieu-Seeland en sy inwoners voor. Die deelgenootskap met Nieu-Seeland, wat in 1901 die beheer oor die eiland oorgeneem het, word ook voorgestel deur die vier klein vyfpuntige sterre wat die ’n voorstelling van die Suiderkruisis. Die blou skyf met die groter ster stel die blou see wat die selfregerende eiland voor.



</doc>
<doc id="77885" url="https://af.wikipedia.org/wiki?curid=77885" title="Salpetersuur">
Salpetersuur

Salpetersuur (Engels: Nitric acid of salpetre acid) is 'n baie sterk minerale bytsuur met die molekulêre formule HNO. Die suiwer verbinding is 'n kleurlose, viskeuse vloeistof, maar ouer monsters is geneig om 'n gelerige skynsel te vertoon as gevolg van die terugval na oksiedes van stikstof en water.

Die meeste kommersieel beskikbare salpetersuur het 'n konsentrasie van 68%. Indien die oplossing meer as 86% HNO bevat, word daarna verwys as "rokende salpetersuur". Afhangende van die hoeveelheid stikstofdioksied teenwoordig, word die rokende salpetersuur verder geëin as wit rokende salpetersuur, of rooi rokende salpetersuur, teen konsentrasies bo 95%.

Salpetersuur (HNO) is vroeër vir die vervaardiging van plofstof gebruik, maar dien teenswoordig veral as grondstof vir die kunsmisnywerheid. Die suur is lank reeds bekend en is in die Middeleeue al deur alchemiste gebruik. Salpetersuur (HNO) is 'n sterk anorganiese suur wat gebruik kan word om chemikalieë met suurstof te laat verbind (te oksideer) of om dit met stikstof te laat verbind (te nitreer). 

Dit was reeds in die Middeleeue bekend as "aqua fortis" (sterk water) en is verkry deur byvoorbeeld salpetererts in water te kook. Die suur is teenswoordig in die handel verkrygbaar as 'n oplossing van 68% HNO in water. ŉ Oplossing met 68 % salpetersuur daarin het 'n digtheid van 1 410 kg/ m en 'n kook punt van 122 °C, terwyl suiwer salpetersuur ŉ kookpunt van 78 °C en 'n digtheid van 1 520 kg/ m het. 

Salpetersuur is 'n bytende stof wat byvoorbeeld die vel geel verkleur wanneer dit in 'n verdunde vorm daarmee in aanraking kom. Die suur kan egter ook ernstige brandwonde veroorsaak. Die alchemiste van die Middeleeue het "aqua fortis" berei deur water saam met salpetererts (KNO) en kopervitrioel (CuSO) of ander vitrioele (sulfate) te verhit. 

Later is salpetersuur in 'n distillasieproses uit chilisalpeter (NaNO) en swaelsuur (HSO) berei: NaNO+ HSO → NaHSO+HNO. Die moderne bereidingsproses berus op die oksidasie van ammoniak in die sogenaamde Ostwald proses. Hierdie proses bestaan uit drie stappe waarby warmte telkens vrygestel word. Die eerste stap verloop by 'n hoë temperatuur (800- 900 °C) in die aanwesigheid van platinum of ŉ platinumrhodiumlegering as katalisator. 

Die metaaldrade van die katalisator is in die vorm van gaas geweef wat deur die vrygestelde warmte by 'n bepaalde temperatuur gehou word. Nadat die reaksiemengsel afgekoel het, stel dit stikstofdioksied (NO) vry wat in gasvorm na ŉ absorpsietoring gelei word om met water of verdunde salpetersuur te reageer. Die dioksied (NO) los stadig hierin op, terwyl die monoksied (NO) met suurstof geoksideer word. 

Die oksidasie veroorsaak die bekende geelbruin rookpluime wat uit stikstofoksiedgasse bestaan. Omdat dit besoedeling veroorsaak (en baie lande wetgewing daarteen het), word die afvalgasse in moderne fabrieke met aardgas-, waterstof- of koolstofmonoksiedhoudende gasse (tot ongeveer 600 °C) verhit, waardeur die stikstofoksied grotendeels gereduseer word. 

'n Ander bereidingsproses, waarby heelwat elektrisiteit egter verbruik word, is die vlamboogproses waarby stikstof en suurstof in 'n vlamboogoond regstreeks verhit word om NO te vorm. ŉ Belowende ontwikkeling is die verhitting van die 2 elemente in ŉ oond wat van sonenergie gebruik maak. 

Die reaksie van stikstof en suurstof (N+ O ↔7 2NO) is 'n newereaksie van alle prosesse waarby lug sterk verhit word; by motorenjins, gasbranders, elektriese vonke, ensovoorts. As gevolg hiervan word groot hoeveelhede stikstofoksied (NO) daagliks in die atmosfeer vrygestel. Die stikstofoksied slaan saam met reën as salpetersuur neer en kan skadelik wees. 

Dit kan ook deur sonlig en ultravioletstraling opgebreek word in NO en atomiese suurstof (O), wat baie sterk oksiderend kan werk. In die berugte fotochemiese rookmis word koolwaterstowwe (afkomstig byvoorbeeld uit onverbrande petroldampe) geoksideer tot stowwe soos formaldehied en urasielnitraat, wat baie irriterend vir die slymvliese kan wees. Salpetersuur is sterk oksiderend sowel as nitrerend en word dikwels as beitsmiddel vir metale gebruik. 

Yster, chroom en aluminium word nie deur salpetersuur aangetas nie, maar salpetersuur is sterk genoeg om koper, silwer, kwik, fosfor en swael te oksideer. By koolstofverbindings kan daar naas oksidasie ook nitrering plaasvind. Nitrietsuur is 'n mengsel van gekonsentreerde salpeter- en swaelsuur en dit word in die organiese chemie gebruik om verskeie verbindings te nitreer. 

Belangrike genitreerde verbindings is nitribenseen, trinitrotolueen (TNT, 'n bekende plofstof), trinitrofenol, nitrogliserien (ook ŉ plofstof) en nitrosellulose (wat vir die vervaardiging van plofstof, plastiek en vernis gebruik word). Voorheen was die plofstofnywerheid die grootste verbruiker van salpetersuur, maar teenswoordig gebruik die kunsmisnywerheid ruim 60 % van alle geproduseerde salpetersuur. 

In hierdie nywerheid word kunsmisprodukte soos ammoniumnitraat (HNNO), kaliumnitraat (KNO) en kalsiumnitraat (Ca(NO)) uit salpetersuur berei. 'n Bekende laboratoriumproduk is koningswater of aqua regia. Dit is ŉ mengsel van gekonsentreerde salpeter- en soutsuur wat edelmetale soos goud en platinum kan oplos. 

Die soute van salpetersuur word nitrate genoem en is gewoonlik goed oplosbaar in water. Dit is opmerklik dat die nitrate van byna alle metale geredelik oplosbaar in water is en dikwels in laboratoria gebruik word. Dit ontbind egter vinnig by verhitting en kan selfs ontploffings veroorsaak.

Nitrate is die soute wat afgelei word van salpetersuur.

Die anhidraat van salpetersuur is distikstofpentoksied .

Salpetersuur kan in die laboratorium gesintetiseer word deur die verhitting van koper(II)nitraat. Die reaksie lewer die gasse stikstofdioksied en suurstof op, wat dan deur water herlei word om salpetersuur te gee.

Die hoofgebruik vir salpetersuur is in die vervaardiging van kunsmis. Die salpetersuur word met ammoniak geneutraliseer om ammoniumnitraat te vorm. Hierdie aanwending verbruik 75–80% van die 26 miljoen ton wat jaarliks geproduseer word (1987).

Ander aanwendings is in die vervaardiging van plofstowwe, nylonvoorlopers en ander spesialis-organiese verbindings.



</doc>
<doc id="77887" url="https://af.wikipedia.org/wiki?curid=77887" title="Fort Willshire">
Fort Willshire

Fort Willshire is een van 'n reeks forte wat die Britse bewind tydens die Kaapse grensoorloë (1779-1877) aan die oosgrens van die Kaapkolonie gebou het.

Hierdie fort was geleë aan die pad van Peddie na Alice, die R345, en ±9 km noord van Breakfastvlei, op die westelike kant van 'n draai in die Keiskammarivier net onder sy samevloeiing met die Tjumiriver (Tyhumerivier). Oorspronklik was die fort bekend as die Keiskamma-kaserne, maar kort daarna is dit vernoem na kol. Thomas “Tiger Tom” Willshire van die 38ste Rgiment, bevelvoerder van die troepe in die Vyfde Grensoorlog (1818-19) en bekend as “die held van Grahamstad”.

Fort Willshire is na die Vyfde Grensoorlog gebou as een van 'n reeks forte wat lord Charles Somerset beplan het spesifiek om die grense van die neutrale gebied tussen die Keiskammarivier en die Groot-Visrivier te handhaaf. Dit het onderdak gebied aan 'n 300 man en boonop oor 'n bakkery, hospitaal, stalle en 'n kruithuis beskik. Vandag is daar net 'n bouval oor.

Om vriendskapsbande tussen die Britse Setlaars en die grensboere met die Xhosa te ontwikkel het sir Rufane Donkin 'n jaarlikse mark tussen die groepe hier toegelaat. Dit was so 'n sukses dat dit naderhand drie maal per week plaasgevind het. Ivoor, koring, mandjies, huide, velle, ens. is verruil vir klere, messe, knope, landbougereedskap, ens. Handel in beeste, wapens en drank is nie toegelaat nie. Tot ±1830 was Fort Willshire die belangsrikste handelspos aan die Oosgrens.

Tydens die Sesde Grensoorlog (1834-36) is die fort deur die Xhosas geplunder en is die mark gesluit. Dit is weer beset en was daarna een van die mees strategiese punte in die oorlog. Na die oorlog het D'Urban die gebied tussen die Keiskammarivier en die Groot-Keirivier as die Provinsie van Koningin Adelaide geannekseer. Die Britse regering het die anneksasie nie gehandhaaf nie en die Groot-Visrivier is as die grens van die Kaapkolonie vasgestel. Fort Willshire het dus buite die koloniale grense kom te lê, is ontruim en het verval.




</doc>
<doc id="77888" url="https://af.wikipedia.org/wiki?curid=77888" title="Eksotiese atoom">
Eksotiese atoom

’n Eksotiese atoom is ’n andersins gewone atoom waarin een of meer subatomiese deeltjies vervang is deur ’n ander deeltjie met dieselfde lading. ’n Elektron kan byvoorbeeld vervang word deur ’n ander negatiewe deeltjie soos ’n muon (muon-atoom) of pion (pion-atoom). Omdat hierdie vervangende deeltjies gewoonlik onstabiel is, het tipiese eksotiese atome ’n baie kort leeftyd.

’n Hadron-atoom is ’n atoom waarin die elektrone vervang is deur ’n gelaaide hadron. Moontlike hadrone sluit in mesone soos die pion of kaon.

’n Onium is die gebonde toestand van ’n deeltjie en sy antideeltjie. Die klassieke onium is die positronium, wat bestaan uit ’n elektron en ’n positron wat gebonde is in ’n metastabiele toestand. Positronium word sedert die 1950's bestudeer om die gebonde toestande in die kwantumveldteorie te verstaan. Pionium is ’n gebonde toestand tussen twee pione met ’n teenoorgestelde lading.

Muonium is, ondanks sy naam, nie ’n onium wat uit ’n muon en antimuon bestaan nie, omdat dié naam gebruik word vir ’n stelsel wat uit ’n antimuon en ’n elektron bestaan. Die vervaardiging van ’n muon/antimuon-gebonde toestand, wat ’n onium is, is egter teoreties moontlik. Net so is tauonium die gebonde toestand van ’n tau en ’n elektron.




</doc>
<doc id="77893" url="https://af.wikipedia.org/wiki?curid=77893" title="Dikwark">
Dikwark

’n Dikwark is in ’n kwark-dikwark-model die hipotetiese toestand van twee kwarke wat saam gegroepeer is in ’n barion (wat uit drie kwarke bestaan). Die dikwark word gewoonlik as een deeltjie beskou wat in ’n sterk wisselwerking met die derde kwark is.

Die bestaan van dikwarke in ’n nukleon word betwis, maar dit help om sommige nukleon-eienskappe te verduidelik.




</doc>
<doc id="77894" url="https://af.wikipedia.org/wiki?curid=77894" title="Dibarion">
Dibarion

’n Dibarion is in deeltjiefisika ’n groot familie hipotetiese deeltjies wat uit ses kwarke van enige aromas bestaan. Daar word voorspel dat hulle redelik stabiel is nadat hulle gevorm het. Robert Jaffe het in 1977 die bestaan voorspel van ’n moontlike stabiele H-dibarion (met die kwark-samestelling udsuds), wat bestaan uit twee uds-hiperone.

Daar is beweer dat die verval en wisselwerking van dibarione in eksperimente waargeneem is. Verskeie kandidaat-dibarionvervalle is in die 1990's waargeneem, maar nie bevestig nie.

’n Teorie bestaan dat vreemde deeltjies soos hiperone en dibarione binne-in ’n neutronster kan vorm en dat dit die verhouding tussen sy massa en radius so sal verander dat dit waargeneem kan word. Die mates van neutronsterre beperk egter moontlike dibarion-eienskappe.




</doc>
<doc id="77896" url="https://af.wikipedia.org/wiki?curid=77896" title="Pentakwark">
Pentakwark

’n Pentakwark is ’n hipotetiese subatomiese deeltjie wat uit vier kwarke en ’n antikwark bestaan wat saamgebind is (in teenstelling met drie kwarke in normale barione). Aangesien die bariongetal van kwarke + en dié van antikwarke − is, sal die totale bariongetal 1 wees, wat as ’n eksotiese barion geklassifiseer sal word.

Michał Praszałowicz het in 1987 die eerste keer die bestaan van pentakwarke voorspel, maar dit was buitengewoon moeilik om te ontdek, en sommige wetenskaplikes het selfs gemeen ’n onbekende natuurwet voorkom die vorming daarvan.

In die middel 2000's het verskeie eksperimente die bestaan van pentakwarke na bewering bevestig, maar latere eksperimente en ’n herontleding van die resultate kon geen bewyse vir die bestaan van die deeltjies oplewer nie.

Op 13 Julie 2015 is twee verskillende pentakwarke na alle waarskynlikheid ontdek in eksperimente by die Groot Hadronversneller, een met ’n massa van (byna vyf keer dié van ’n proton) en een van . Hulle bestaan uit twee op-kwarke, ’n af-kwark, ’n sjarme-kwark en ’n antisjarme-kwark, wat hulle kwarkonium-pentakwarke maak. Die resultate moet nog verder ondersoek word.




</doc>
<doc id="77897" url="https://af.wikipedia.org/wiki?curid=77897" title="Rooiwangparkiet">
Rooiwangparkiet

Die rooiwangparkiet ("Agapornis roseicollis") is 'n gelokaliseerde, algemene standvoël en nomade in droë breëblaarboomveld, halfwoestyn en bergatige terrein – grotendeels in Namibië. Die voël is 15–18 cm lank en 46–63 g groot. In Engels staan die voël bekend as die "Rosy-faced Lovebird".




</doc>
<doc id="77899" url="https://af.wikipedia.org/wiki?curid=77899" title="Tetrakwark">
Tetrakwark

’n Tetrakwark is in deeltjiefisika ’n eksotiese meson wat uit vier kwarke bestaan. In beginsel is ’n tetrakwark-toestand moontlik in kwantum-chromodinamika, die moderne teorie van sterk wisselwerkings.

Die eerste kandidaat-tetrakwark is in 2003 in Japan voorgestel. Dié deeltjie sou weeg. In 2007 is die Z(4430)-deeltjie voorgestel wat ’n massa van sou hê, en in 2014 is dit waargeneem by die Groot Hadronversneller.

In 2009 het Fermilab aangekondig hulle het ’n deeltjie ontdek wat voorlopig Y(4140) genoem word, en dit kan ook ’n tetrakwark wees. In 2010 het drie wetenskaplikes data van vorige eksperimente herontleed en aangekondig dat ’n goed gedefinieerde tetrakwark bestaan.

In Junie 2013 het twee onafhanklike groepe die moontlike ontdekking van die Z(3900)-tetrakwark aangekondig.



</doc>
<doc id="77900" url="https://af.wikipedia.org/wiki?curid=77900" title="Swartwangparkiet">
Swartwangparkiet

Die Swartwangparkiet ("Agapornis nigrigenis") is 'n gelokaliseerde, algemene voël in sy klein gebied in Suidwes-Zambië. Die omvang van sy swerwery na Suider-Afrika is onbekend. Die voël se status is kwesbaar. Die voël is 14 – 15 cm lank en 35 - 46 g groot. In Engels staan die voël bekend as die "Black-cheeked Lovebird".




</doc>
<doc id="77902" url="https://af.wikipedia.org/wiki?curid=77902" title="Njassaparkiet">
Njassaparkiet

Die Njassaparkiet ("Agapornis lilianae") is 'n gelokaliseerde, algemene standvoël in sy klein gebied rondom die middel Zambeziriviervallei en verkies breëblaarboomveld, veral hoë mopanieboomveld. Die voël is 13 – 14 cm lank en 30 - 40 g groot. In Engels staan die voël bekend as die "Lilian's Lovebird".




</doc>
<doc id="77904" url="https://af.wikipedia.org/wiki?curid=77904" title="Gluonbal">
Gluonbal

’n Gluonbal in deeltjiefisika is ’n hipotetiese saamgestelde deeltjie. Dit bestaan net uit gluone, sonder enige kwarke. So ’n toestand is moontlik omdat gluone ’n kleurlading het en die sterk wisselwerking ondervind. Gluonballe is uiters moeilik om in deeltjieversnellers waar te neem aangesien hulle meng met gewone meson-toestande.




</doc>
<doc id="77906" url="https://af.wikipedia.org/wiki?curid=77906" title="Woudpapegaai">
Woudpapegaai

Die Woudpapegaai ("Poicephalus robustus") is 'n endemiese en afnemende standvoël in Afrobergwoud tussen Port Elizabeth en Durban. Die voël is skaars, daar is maar 500 - 1500 voëls oor; dus is die status bedreigd. Die voël is 30 – 35 cm lank en 270 - 320 g groot. In Engels staan die voël bekend as die "Cape Parrot".




</doc>
<doc id="77908" url="https://af.wikipedia.org/wiki?curid=77908" title="Savannepapegaai">
Savannepapegaai

Die savannepapegaai ("Poicephalus fuscicollis") is 'n gelokaliseerde, algemene standvoël en nomade in rivierwoud en breëblaarboomveld met groot hoë bome. Die voël is 32 – 36 cm lank en 310 – 340 g groot en is effens groter as die Woudpapegaai hoewel party kenners nie die Savannepapegaai as 'n aparte spesie sien nie. In Engels staan die voël bekend as die "Grey-headed Parrot".




</doc>
<doc id="77911" url="https://af.wikipedia.org/wiki?curid=77911" title="Bangor">
Bangor

Bangor (afgelei van Iers "Beannchor") is 'n groot nedersetting in die graafskap Down, Noord-Ierland, sowat 22 km oos van Belfast se middestad. Volgens sy bevolkingstal is Bangor die vyfde grootste nedersetting in Noord-Ierland na Belfast, Derry, Lisburn en Newtownabbey. Alhoewel Bangor 'n belangrike ekonomiese en administratiewe sentrum in eie reg vorm (die distriksraad van Ards and North Down vergader in Bangor-kasteel), maak dit deel uit van Belfast se metropolitaanse gebied en dien as residensiële nedersetting vir pendelaars wat in die Noord-Ierse hoofstad werk.

Danksy sy ligging aan die see en sy groot bootshawe "Bangor Marina" - een van die grootstes in Ierland - het Bangor tot 'n gewilde toeristebestemming ontwikkel. Die plaaslike strand het blouvlagstatus.

Bangor het 'n wisselvallige geskiedenis. Sy naam is volgens sommige deskundiges afgelei van die Iers-Gaeliese "Beannchor" wat as "gehoringde baai" vertaal kan word.
Eerste nedersettings in die gebied is in die Jongsteentydperk gevestig. Die geskiedenis van Bangor begin egter met die stigting van 'n klooster deur Sint Comgall in 558 wat tot 'n sentrum van geleerdheid gegroei het. Toe hy in 601 oorlede is, was daar byna 3 000 monnike. Twee van sy bekendste studente en volgelinge, Columbanus en Gallus, het uitgebreide Christelike sendingwerk op die Europese vasteland gedoen waartydens hulle kloosters in Luxeuil, Bobbio en Bregenz gestig het.

Terwyl voorwerpe uit die klooster se vroeë geskiedenis tans in die North Down-museum vertoon word, word die abdy se mees befaamde werk, die 7de eeuse Bangor-antifonarium ('n versameling van antifone of beurtsange en ander himnes, gebede en gedigte) buite Noord-Ierland in die Milaanse Biblioteca Ambrosiana bewaar nadat 'n monnik dit na die Bobbio-klooster saamgeneem het.

Bangor is in die volgende eeue verskeie kere deur Wikings geplunder ('n gerekonstrueerde Wiking-langhuis kan in Bangor se North Down-museum besigtig word). Die dorp se kwesbaarheid vir aanvalle vanaf die see het bygedra tot die klooster se agteruitgang. Belangrike herstelwerk is in die 12de eeu deur Sint Malachias, aartsbiskop van Armagh, gedoen. Later het Skotse setlaars, die sogenaamde "Planters", hulle hier gevestig. Bangor het in die moderne tyd tot 'n gewilde Noord-Ierse strandoord ontwikkel. 

Gedurende die Tweede Wêreldoorlog het die Amerikaanse generaal Dwight D. Eisenhower hier geallieerde skepe, wat aan die landing in Normandië op D-Dag sou deelneem, geïnspekteer. Bangor se North Pier is ter herdenking van generaal Eisenhower se verbintenis met Bangor deur sy kleindogter Mary Jean Eisenhower hernoem as Eisenhower Pier.


</doc>
<doc id="77912" url="https://af.wikipedia.org/wiki?curid=77912" title="Bangor (dubbelsinnig)">
Bangor (dubbelsinnig)

Bangor kan verwys na:






</doc>
<doc id="77916" url="https://af.wikipedia.org/wiki?curid=77916" title="Poicephalus">
Poicephalus

Poicephalus is 'n genus van voëls in die familie van papegaaie ("Psittacidae"). Hulle kom in die tropiese gebiede van Afrika voor, insluitende Sub-Sahara Afrika, vanaf Senegal in die weste, Ethiopië in die ooste, en suidwaarts tot in Suid-Afrika.

Die genus omvat die volgende spesies:



</doc>
<doc id="77917" url="https://af.wikipedia.org/wiki?curid=77917" title="Dwergpapegaaie">
Dwergpapegaaie

Dwergpapegaaie ("Agapornis") is 'n genus van papegaaiagtige voëls ("Psittaciformes") wat in Afrika voorkom. In Engels staan die voëls as "lovebirds" bekend, afgelei vanaf hul wetenskaplike naam, "Agapornis" (Grieks: αγάπη agape 'liefde'; όρνις ornis 'voëls'). Hulle is klein, liefdevolle en sosiale papegaaie. Sommige van hierdie spesies word as troeteldiere aangehou. Hulle word tussen 10 en 15 jaar oud.

Parkiete is klein papegaaie met lang sterte wat oral ter wêreld gewilde houvoëls is, maar net in die warmer streke wildlewend voorkom. In Suid-Afrika is 2 spesies inheems. In die natuur leef parkiete in groot groepe en in hul trektogte op soek na kos en water kan hulle aansienlike skade aan graan aanrig. Baie parkiete aard goed in gevangenskap. Die gewildste onder die wat as kouvoëls aangehou word, is die grasparkiet, wat oorspronklik van Australië kom. 

Die benaming parkiet dui op 'n groot aantal klein papegaaie (orde "Psittaciformes") met lang sterte. Net soos hul groter soortgenote het parkiete ook krom snawels en stewige pote en is hulle dikwels helderkleurig. Om die snawelbasis en neusgate is daar 'n washuid. Parkiete kom wildlewend in alle warm wêrelddele, met uitsondering van Europa, voer, maar die meeste spesies word in Australië en Suid-Amerika aangetref. 

Oor die algemeen leef parkiete in groot groepe van soms selfs ŉ duisend en hulle trek voortdurend van plek tot plek op soek na kos en water. Die meeste spesies kan ongunstige omstandighede soos droogtes goed deurstaan. Hul voedsel bestaan hoofsaaklik uit saad en vrugte en wanneer 'n groot groep op 'n graanland toesak, kan hulle aansienlike skade aanrig. 

Mannetjies en wyfies vorm pare en maak hul neste net soos ander papegaaie in gate in bome of in rotssplete. Hulle bou nie 'n stewige nes nie, maar lê 4 tot 10 eiers op die bodem van die gat, wat soms met takkies of stukkies hout bedek word. Die wyfie begin broei sodra die eerste eiers gele is en die kuikens kom dan ook nie almal tegelykertyd uit nie. Die mannetjie help nie broei nie, maar bly in die nabyheid van die nes om dit te bewaak en die wyfie te voer. Die kuikens broei na 16 tot 21 dae uit en word deur albei ouers versorg.

Feitlik alle spesies kan in koue aangehou word en 'n groot aantal broei selfs in aanhouding. Aangesien parkiete baie sosiale diere is, is dit wenslik om minstens 'n paartjie saam aan te hou. Die grootte van die spesie en die aantal wat aangehou word, bepaal hoe groot die kou moet wees. 'n Kou van 70 x 30 x 40cm is groot genoeg vir 'n paartjie grasparkiete, maar wanneer meer voëls aangehou word, moet daar ŉ afsonderlike ruimte vir vlieg en slaap wees. 

Die kou mag nie in 'n trek staan nie. Parkiete word hoofsaaklik gevoer met die spesiale parkietsaad wat in winkels te koop is, maar stukkies groente, vrugte en ongeroosterde grondboontjies kan daarby gevoeg word. Hulle moet ook gereeld vitamiene in die vorm van mieliegruis kry. Parkiete drink min water maar bad dikwels en daar moet dus altyd 'n kommetjie water in die kou wees. 

Die beste teelresultate word behaal as elke broeipaar 'n eie vlieg en slaapruimte het. Aangesien hulle van nature in gate broei, moet die kou van neskassies voorsien wees. AI word net een paar aangehou, is dit wenslik am 'n neskassie aan weerskante van die kou aan te bring. Die voggehalte in die omgewing van die nes (ongeveer 90 %) kan met ŉ vogsproeier op peil gehou word en die voëls hou in warm weer ook dikwels daarvan om self onder die sproeier 'n stortbad te neem. 

Teenswoordig is daar 'n groot aantal middels op die mark om voëlsiektes te bestry. Die gevreesde papegaaisiekte, wat ook op mense oorgedra kan word, kom teenswoordig minder voor en kan goed met antibiotika behandel word. Wanneer simptome soos lusteloosheid, verstopte neusgate of ŉ bloederige uitskeiding verskyn, moet die voel na 'n veearts geneem word. Gesonde parkiete kan die siekte egter ook op mense oordra. Menslike simptome van papegaaisiekte is onder meer hoë koors en knaende hoofpyne.

Naas die kanarie is die grasparkiet (budgerigar of budjie; "Melopsittacus undulatus") die gewildste siervoël ter wêreld. Hy kom net in Australië wildlewend voor, waar hy grasgroen is. Hy is aan die begin van die 19e eeu ontdek en in 1840 is hy vir die eerste keer lewend na Engeland gebring. Na die ontstaan van die geel en later blou kleurvariëteit het die teel van grasparkiete bale gewild geword en teenswoordig kam die spesie in meer as 50 kleurvariasies voor. 

Dit is maklik am grasparkiete aan te hou en hulle broei ook maklik. Die wyfie lê 3 tot 6 eiers in die neskassie en dit broei na sowat 20 dae uit. Die kuikens is aanvanklik blind en kaal. Hulle verlaat die nes na sowat 20 dae en is na 6 tot 8 maande geslagsryp. Mannetjies en wyfies verskil van mekaar deurdat hulle onderskeidelik 'n blou en bruin neusdop (washuid) het. Die washuid van kuikens is pienk en die volwassenes se kleur kom eers wanneer hulle geslagsryp is, te voorskyn.

Die Rosellas (genus "Platycercus") is besonder kleurryke parkiete. Die meeste spesies leef in besonder groot groepe op die Australiese steppes en kan net in baie groot koue aangehou word. In die natuur vreet hulle buiten saad ook insekte en dit is dus wenslik dat hulle ook in aanhouding insekte gevoer word, veral as hulle kuikens het. Die Pennant-roselia ("Platycercus elegans") is veral gewild. Die uitvoer van papegaai-agtiges uit Australië is egter sedert 1960 verbied. 

Ander parkiete wat gewilde troeteldiere is, is onder meer die turkooisparkiet ("Neophema" "pulchella"), wat weens sy rustige geaardheid goed binnenshuis aangehou kan word, en die Bourke-parkiet ("Neophema bourkii"), asook 'n aantal Suid-Amerikaanse spesies soos die witoorparkiet ("Pyrrhura" "leucotis"), die goudvlerkparkiet ("Brotogen's" "versicolor") en die nandaya-parkiet ("Nandayus nenday"). In Suid-Afrika word 2 spesies parkiete aangetref, naamlik die rooiwangparkiet ("Agapornis roseicollis") en die ringnekparkiet ("Psittacula" "krameri"). Die rooiwangparkiet, wat ook dikwels as kouvoël aangehou word, kom hoofsaaklik in die draer noordwestelike dele van die land voor. Hy bou sy nes in rotssplete of gebruik ou neste van versamelvoëls. Die ringnekparkiet kom in Natal voor en maak sy nes in gate in bome.

Daar is in totaal 9 spesies:




</doc>
<doc id="77921" url="https://af.wikipedia.org/wiki?curid=77921" title="Vlag van Tokelau">
Vlag van Tokelau

Die vlag van die Tokelau, amptelik deel van Nieu-Seeland, is op 7 September 2009 in gebruik geneem. Die vlag van Nieu-Seeland word amptelik op die eiland gebruik. Die vlag vertoon ’n enkele blou baan met ’n geel gestileerde kano onder seil en ’n Suiderkruismotief in vier vyfpuntige sterre aan die vlagpaalkant.

’n Alternatiewe en nie-amptelike vlag is opgemerk. Die drie sterre in hierdie vlag stel die drie atols wat Tokelau opmaak, voor.

In Junie 2007 het die streeksparlement (Algemene Fono) ’n besluit geneem oor die toekoms van die vlag, lied en nasionale simbool van Tokelau. Die voorgestelde vlag het ’n gestileerde Polinesiese kano en vier sterre uitgebeeld. Die sterre stel die drue hoofeilande en Swainseiland wat deur die VSA (Amerikaans-Samoa) geadministreer word maar wat deur Tokelau opgeëis word. Aangesien die vereiste supermeerderheid nie in 2007 behaal is vir selfregering nie, is die vlag nie amptelik aanvaar nie.

In Mei 2008 het die Algemene Fono die finale weergawes van die nasionale simbole van Tokelau goedgekeur. Die goedgekeurde vlagontwerp is gebaseer op die 2007-voorstel met klein veranderinge aan die plasing van die sterre in ’n Suiderkruisformasie eerder as ’n geografiese voorstelling van die eilande. ’n Nasionale embleem is ook goedgekeur.

Die Goewerneur-generaal het op 7 September 2009 die vlag aan die Ulu ingedien as Tokelau se eerste amptelike vlag. ’n Amptelike bekendstelling van die nuwe vlag is vir Oktober 2009 beplan.



</doc>
<doc id="77923" url="https://af.wikipedia.org/wiki?curid=77923" title="Vlag van die Pitcairneilande">
Vlag van die Pitcairneilande

Die vlag van die Pitcairneilande, ’n Britse oorsese gebied is op 2 April 1984 in gebruik geneem. Die vlag vertoon ’n blou Britse vaandel met die wapen van die eiland op die wapperkant.

Hoewel die Pitcairneilande sedert Desember 1970 ’n onafhanklik beheerde grondgebied is, het hulle toe nog nie ’n vlag gehad nie. In Desember 1980 het die Eilandsraad van Pitcairn ’n vlagontwerp aanvaar vir hul toekomstige vlag. Die vlag is op 2 April 1984 amptelik deur koningin Elizabeth II erken en is vir die eerste keer in Mei van daardie jaar op die eilande vertoon.



</doc>
<doc id="77926" url="https://af.wikipedia.org/wiki?curid=77926" title="Agapornithinae">
Agapornithinae

Agapornithinae is 'n subfamilie van papegaaie. Die subfamilie word in drie genera onderverdeel.




</doc>
<doc id="77927" url="https://af.wikipedia.org/wiki?curid=77927" title="Psittaculidae">
Psittaculidae

Psittaculidae is 'n familie van papegaaie. Die familie word in vyf subfamilies onderverdeel.




</doc>
<doc id="77928" url="https://af.wikipedia.org/wiki?curid=77928" title="Papegaaie">
Papegaaie

Papegaaie ("Psittaciformes") is 'n orde van voëls wat uit 3 families en 372 spesies bestaan. Aanvanklik kom die spesies slegs in die trope en suid daarvan in die suidelike halfrond voor. Ag gevolg van ontsnapping uit gevangenskap of doelbewuste vestiging in die twintigste eeu, het wilde bevolkings ook in die noordelike halfrond ontstaan. Die grootste diversiteit (meeste spesies) van papegaaie kom in Suid-Amerika en Australasië voor.

Tipiese kenmerke van papegaaie sluit in: 'n sterk, geboë snawel, 'n regop houding, sterk bene met 2 tone wat vorentoe wys (2 en 3) en twee wat agtertoe wys (1 en 4). Baie papegaaie is helderkleurig, en het soms verskeie helder kleure. 

Die vere van kaketoes strek van meestal wit tot oorwegend swart, met 'n kruin van vere wat oor die kop strek. Papegaaie se dieet bestaan uit sade, neute, vrugte, blomknoppe en ander plantmateriaal. 'n Paar spesies sal soms ander diertjies eet. Spesies van die stam Lorini is gespesialiseerd om van nektar en sagte vrugte te lewe. Byna al die papegaaie maak in boomholtes nes (of bokse in gevangenisskap). Hulle lê wit eiers. 

Pasgebore kuikens is hulpeloos en moet gevoed en versorg word.

Papegaaie is van die intelligentste voëls, en sommige spesies kan selfs menslike stemme namaak. Die eienskap, tesame met hul helder kleure, maak van hulle gewilde troeteldiere.

Papegaaie (orde "Psittaeiformes") is bekende kouvoëls wat oor groot dele van die wêreld, en in besonder in die tropiese streke, wildlewend voorkom. 'n Paar spesies is ook in Suid-Afrika inheems. In die natuur vorm papegaaie dikwels groot swerms en vreet hoofsaaklik saad. Hul gewildheid as kouvoëls berus hoofsaaklik op die feit dat hulle die mens se stem goed kan naboots.

Papegaaie (orde "Psittaciformes") is baie bekende voëls wat maklik uitgeken kan word aan die groot, baie krom snawel, die sterk, kort pote en 'n verekleed wat meestal veelkleurig is. Die kop is taamlik groot en aan die snawelbasis kom 2 duidelik sigbare neusgate voor met 'n breë washuid daarom, waarop daar soms vere groei. 

Die bo-snawel kan met behulp van 'n spesiale gewrig ook opwaarts beweeg, terwyl die ondersnawel glyende bewegings maak sodat papegaaie ook harde sade kan kraak en afdop. Op grond hiervan het die kaketoe sy naam gekry; dit is afgelei van die Maleise woord "kakatua", wat "knyptang" beteken. 

Die snawel word ook as "derde poot" gebruik wanneer die voëls tussen boomtakke klim. Die pote het 4 tone, waarvan die eerste en vierde agtertoe gerig is en die tweede en derde vorentoe. Papegaaie het 'n dik, gespierde tong waarop 'n groot aantal smaak- en tasorgane voorkom. By die lori's, wat hoofsaaklik nektar en stuifmeel vreet, is die tong soos 'n verfkwas gerafel. Alle papegaaie behoort tot dieselfde familie ("Psittacidae"), wat in 7 subfamilies onderverdeel is. 

Die oudste verteenwoordigers van die familie is die nestorpapegaai (subfamilie "Nestorinae"), wat in Nieu-Seeland voorkom en waarvan almal donker vere het. Die bekendste papegaaie is die kaketoes (subfamilie "Cacatuinae") en die egte papegaaie (subfamilie "Psittacinae"). Ander papegaaie is die uilpapegaaie (subfamilie "Strigopinae"), die spegpapegaaitjies (subfamilie "Micropsittinae"), die borselkoppapegaaie (subfamilie "Psittrichasinae") en die lori's (subfamilie "Trichoglossinae").

Buite die broeityd leef papegaaie in groot swerms. Hulle is baie sosiale diere wat eensaam en verveeld is as hulle alleen in gevangenskap aangehou word. Papegaaie is skemervoëls wat met hul gekrys en geskreeu begin sodra die son opkom. Die kleiner spesies kwetter. Vrugte en sade is die vernaamste voedsel en die voëls soek altyd langs dieselfde roetes hul kos.

Aangesien hulle altyd in groot groepe wel, word hulle veral in Australië as 'n ernstige bedreiging vir die akkerbou beskou. Tydens die broeityd vorm die papegaaie pare. By alle spesies is daar duidelike verskille in kleur en tekening van die verekleed en by die van 'n maat speel persoonlike voorkeure 'n besliste rol. 'n Paar bly ook dikwels vir die res van hul lewens bymekaar. 

Op grond hiervan word die verteenwoordigers van een genus die onafskeidbares ("Agapornis") genoem. Vanweë hul innemende betuigings van toegeneentheid is hierdie klein papegaaie gewilde kouvoëls. Die nes word in bome, termiethope of rotssplete gebou. Die kuikens kom na sowat 3 weke te voorskyn en is aanvanklik blind en net met donsvere bedek. Hulle is baie hulpeloos en die meeste papegaaie voer hul kleintjies met kos wat vooraf eers in die krop verteer word. 

Papegaaie is met uitsondering van Europa oor die hele wêreld versprei. Uit fossielvondste blyk dit dat die voëls tydens die Oligoseen (sowat 38 miljoen jaar gelede) ook in Europa voorgekom het. Die meeste spesies teel in die trope, in Asië, Afrika, Australië en op talle eilande in die Stille Oseaan. Sommige kom egter ook in die kouer streke voor. Die kea ("Nestor" "notabilis") broei selfs in die Nieu-Seelandse Alpe bokant die boomgrens. In Amerika word papegaaie van Suid-Argentinië en Chili tot in Mexiko en die Bahama-eilande aangetref. 

Die carolinaparkiet ("Conuropsis" "carolinensis"), wat in die 19e eeu nog suid van die Groot Mere tot in Florida in die Verenigde State voorgekom het, was die noordelikste spesie. Hierdie voël is egter sedertdien deur die mens uitgeroei. Die natuurlike habitat van papegaaie is uiteenlopend van aard. Behalwe woudbewoners is daar ook spesies wat in oop gebiede aangetref word, byvoorbeeld die grasparkiete of budjies (genus "Melopsittaeus") en die valkparkiet ("Nymphicus hollandicus"). 

Die Australiese grondpapegaai ("Pezoporus wallicus") leef in boomlose moerasse, terwyl die catharinaparkiet ("Bolborhynchus" "lineola") in die hooggeleë bergwoude van Sentraal-Amerika voorkom. Een van die papegaaispesies wat hom die beste by die koulewe aangepas het, is die monniksparkiet ("Myiopsitta" "monachus"). Hy kan temperature van selfs - 28 °C oorleef.

Die aras (genera "Ara" en "Anodorhynchus") uit die tropiese streke van Amerika is verreweg die kleurrykste en grootste papegaaie. Die voort- bestaan van hierdie voëls, waaronder die kobaltblou hyacinthara ("Anodorhynchus" "hyacinthinus"), word bedreig deur die ontbossing van die woude en gejag vanweë hul mooi vere. Die klein spegpapegaaie, wat nie langer as 10 cm word nie, kom in Nieu-Guinee voor, waar hulle in die neste van boomtermiete broei. Net soos spegte gebruik hulle hul lang, stewige stertvere as steunpilaar wanneer hulle teen bome opklim. 

Die mannetjies is helderkleurig terwyl die wyfies vaalbruin is. Daar is net een uilpapegaaispesie, naamlik die Nieu-Seelandse kakapo ("Strigops habroptilus"). Hy kan nouliks vlieg en ingevoerde Europese roofdiere soos wesels, marters, honde en katte hou ŉ ernstige gevaar vir sy voortbestaan in. Daarby ondervind hy ook voedselmededinging van die ingevoerde herte, wat ook van plante lewe. Van die nestorpapegaaie kom teenswoordig nog 2 spesies voor. Die kea ("Nestor notabilis") en die kaka ("Nestor meridionalis") is albei inheems in Nieu-Seeland. 

Vanweë sy mooi rooi vere is die kaka al deur die Maori 's gejag. Die keas is baie ongewild by die skaapboere. Die voëls het die gewoonte am op ŉ skaap se rug te gaan sit, waardeur die diere uit angs op loop gaan en hulle beseer. Hoewel keas graag skaapvleis, en veral skaapvet, vreet, pik hulle nie stukke vleis uit die diere soos die boere beweer nie. Nogtans word hulle baie gejag. Die borselkoppapegaai ("Psittrichas fulgidus") leef sowat 800 tot 2 000 m bo seespieël in die bergwoude van Nieu-Guinee. Hy het borselagtige nek vere en leef eerder in pare of familiegroepe as in swerms. Die kaketoes is die grootste papegaaie van die Indo-Australiese gebied. 

Die spesie wat die wydste versprei is, is die rosekaketoe ("Cacatua roseicapilla"). Na die broeityd vorm hulle soms swerms van meer as duisend voëls. Kaketoes en ander saadetende voëls uit die gebied het weer baat gevind by die ontbossing van die woude vir akkerbougrond omdat daar gevolglik baie meer kos beskikbaar geword het. Lori's is besonder kleurryke papegaaie waarvan die vere hoofsaaklik kombinasies van blou, geel en rooi is. Hulle kom veral op Nieu-Guinee en enkele omliggende eilande voor en daar is ook 'n paar spesies in Australië. 

Lori's word al baie lank as huisdiere aangehou en word gou mak. Die lori van die Blou Berge ("Trichoglossus haematodus" "meluccanus") is selfs bekend daarvoor dat hy self na huise toe kom en kos kom bedel. In teenstelling met die meeste ander papegaaie eet lori's nie soseer saad nie, maar eerder sagte vrugte, nektar en stuifmeel. Daardeur dra hulle by tot die bestuiwing van blomme. Die meeste papegaaispesies behoort tot die subfamilie van die egte papegaaie. 

By die voëls is die rand van die bo-snawel gekerf en dit is ook baie langer as die ondersnawel. Bekende verteenwoordigers is die aras, die grasparkiet of budjie ("Melopsittacus undulatus"), die grys rooistertpapegaai ("Psittacus erythacus") uit Afrika en die onafskeibares ("Agapornis"). Die Nieu-Seelandse kakariki's (genus "Cyanoramphus") en die Australiese grondpapegaaie (genus "Pezoporus") is ook egte papegaaie. Papegaaie is ook inheems in Suid-Afrika. Die grootste spesie is die grootpapegaai of Knysnapapegaai ("Poicephalus robustus"). 

Hy is hoofsaaklik groen met 'n grys kop en nek en word veral in woude en digte bosse aangetref. Die Bosveldpapegaai ("Poicephalus" "meyeri") is kleiner en hoofsaaklik bruin met 'n geel kroon en blougroen bors en pens. Dit is ŉ taamlik algemene voël in Gauteng. In die oostelike dele van die land kom die bruinkoppapegaai ("Poicephalus cryptoxanthus") voor, wat 'n bruin kop en nek het en andersins hoofsaaklik groen is. Daar word ook enkele parkiete in Suid-Afrika aangetref.

Die eerste lewendige papegaaie is deur Onesieritus, stuurman in die vloot van Alexander die Grote, na Europa gebring en die Romeine het reeds in omstreeks 200 v.C. papegaaie aangehou. Plinius het destyds al beskryf hoe die voëls geleer kan word om te praat. Die feit dat papegaaie die mens se stem so goed kan naboots, is ook teenswoordig die vernaamste rede vir hulle gewildheid as kouvoëls. 

Die grys rooistertpapegaai uit Afrika is die heel beste prater. Die mannetjie kan die menslike stem perfek naboots. Daar word beweer dat hulle in gevangenskap sowat 80 jaar oud kan word. Ander papegaaie wat goeie praters is, is die Amasonepapegaaie (genus "Amazona"). Dit is egter moeilik om hierdie hoofsaaklik groen papegaaie te laat broei en hulle is ook dikwels aggressief en lawaaierig.

Volgens genetiese navorsing bestaan die papegaaie uit drie hoofgroepe, soos deur die onderstaande kladogram aangedui:




</doc>
<doc id="77930" url="https://af.wikipedia.org/wiki?curid=77930" title="Ware papegaaie">
Ware papegaaie

Ware papegaaie ("Psittacoidea") is 'n superfamilie van pagegaaiagtige voëls wat uit omtrent 330 spesies bestaan.



</doc>
<doc id="77933" url="https://af.wikipedia.org/wiki?curid=77933" title="Subatomiese deeltjie">
Subatomiese deeltjie

’n Subatomiese deeltjie is ’n partikel wat kleiner as ’n atoom is. Dit kan elementêr wees wanneer dit nie in kleiner dele opgedeel kan word nie, of saamgestel.

In deeltjie- en kernfisika word dié deeltjies bestudeer, asook die wisselwerkings tussen hulle en die materie wat hulle vorm. Die meeste van die deeltjies wat al ontdek is en deel uitmaak van die Standaardmodel, kom egter nie onder normale omstandighede in die natuur voor nie; hulle word vervaardig in kosmiese strale en in botsings in deeltjieversnellers.

Voorbeelde van sulke deeltjies is elektrone (’n elementêre deeltjie), protone en neutrone (saamgestelde deeltjies wat uit kwarke opgebou is), sowel as fotone en neutrino's, waarvan groot hoeveelhede in die son vervaardig word.

Die elementêre deeltjies van die Standaardmodel is:

In verskillende uitbreidings van die Standaardmodel word die bestaan van ’n elementêre graviton en talle ander elementêre deeltjies voorspel.

Saamgestelde deeltjies sluit in:



</doc>
<doc id="77934" url="https://af.wikipedia.org/wiki?curid=77934" title="Renosterrivier (Vaal)">
Renosterrivier (Vaal)

Die Renosterrivier is 'n sytak van die Vaalrivier in die Vrystaatprovinsie van Suid-Afrika. 

Die rivier ontspring by Petrus Steyn en vloei noordwes verby Heilbron tot in die Koppiesdam. Daarna vloei dit weswaarts verby die dorpie Koppies en onderdeur die N1 nasionale pad. Naby Viljoenskroon swenk dit noordwes, vloei onder deur die R59 en R501 en sluit by die Vaalrivier aan by Renovaal, ongeveer 25 km oos van Orkney. 

Die Renosterrivier het 'n opvangsgebied van ongeveer 6650 vierkante kilometer. Die Koppiesdam is die enigste groot dam op die rivier, en is hoofsaaklik gebou vir besproeiingsdoeleindes. Die sytakke van die Renosterrivier is die Doringrivier, Elandsrivier, Gelukrivier, Hessebronspruit, Heuningspruit, Karoospruit, Rietspruit en die Vaalbankspruit. 



</doc>
<doc id="77935" url="https://af.wikipedia.org/wiki?curid=77935" title="Wynie Strydom">
Wynie Strydom

Wynie Strydom was die spanbestuurder van die Blou Bulle, 'n pos wat hy sedert 1997 beklee het. Sy ywerige ondersteuning en manewales langs die rugbyveld het aan hom die bynaam "Hartaanval Wynie" besorg.

Strydom speel al van sy skooldae af rugby en hy was die kaptein van sy skool se tweede span, al was hy die kleinste matriek-leerling. Hy speel vanaf 1976 tot 1978 vir die Blou Bulle se B-span rugby, waarvan hy 45 keer op die bank moes uitsit. Hy het ook vroeër jare die Noord-Transvaal se o.13 Cravenweek-span afgerig en mettertyd ook die o.20's.

In 1992 aanvaar hy 'n voltydse betrekking by die Blou Bulle Rugbyunie en word in 1997 as die spanbestuurder aangestel. Langs die veld trek sy spontane ondersteuning vir die Bulle aandag en word hy 'n bekende gesig tydens die beeldsend van rugbywedstryde op TV.

Hy het aangekondig dat hy na die Curriebeker-seisoen van 2013 gaan uittree.


</doc>
<doc id="77939" url="https://af.wikipedia.org/wiki?curid=77939" title="Antideeltjie">
Antideeltjie

Baie soorte elementêre deeltjies kom in twee soorte voor: die "normale" deeltjie en sy antideeltjie. Die massa, lewensduur en spin van ’n deeltjie en sy antideeltjie is dieselfde, maar sy lading is die teenoorgestelde. So is die elektron se antideeltjie die positron, of anti-elektron, wat ’n positiewe lading het.



</doc>
<doc id="77940" url="https://af.wikipedia.org/wiki?curid=77940" title="Bruinkoppapegaai">
Bruinkoppapegaai

Die Bruinkoppapegaai ("Poicephalus cryptoxanthus") is 'n gelokaliseerde, algemene standvoël en nomade in savanne, rivierwoud en oop boomveld. Die voël kom voor in Mosambiek, die Laeveld en noord KwaZulu-Natal. Die voël is 22 – 25 cm lank en 125 - 150 g groot. In Engels staan die voël bekend as die "Brown-headed parrot".




</doc>
<doc id="77942" url="https://af.wikipedia.org/wiki?curid=77942" title="Uitsluitingsbeginsel van Pauli">
Uitsluitingsbeginsel van Pauli

Die Uitsluitingsbeginsel van Pauli is ’n kwantummeganiese beginsel waarvolgens twee identiese fermione nie dieselfde kwantumtoestand kan beset nie. Die beginsel is in 1925 deur Wolfgang Pauli geformuleer. In een atoom kan dus nie twee elektrone wees met vier identiese kwantumgetalle nie. Deur die invoer van die spinkwantumgetal kan twee elektrone hulle in een baan (dieselfde magnetiese, hoof- en newekwantumgetal) bevind, mits hul spinkwantumgetal verskil.

Die beginsel geld slegs vir fermione, deeltjies wat asimmetriese kwantumtoestande vorm en ’n halftallige spin het. Onder fermione val onder meer protone, neutrone, die kwarke waaruit hulle bestaan en elektrone – alle soorte elementêre deeltjies waaruit materie opgebou is. 

Deeltjies soos die foton en graviton gehoorsaam nie die beginsel nie omdat hulle nie fermione is nie, maar bosone (hulle vorm simmetriese kwantumtoestande en het ’n heeltallige spin).



</doc>
<doc id="77943" url="https://af.wikipedia.org/wiki?curid=77943" title="Bosveldpapegaai">
Bosveldpapegaai

Die Bosveldpapegaai ("Poicephalus meyeri") is 'n gelokaliseerde, algemene standvoël en nomade in savanne en breëblaarboomveld. Die voël kom in Zimbabwe, die noorde en ooste van Botswana en Noordoos-Namibië voor.

Die voël is 21–24 cm lank en weeg 100-130 gram. In Engels staan die voël bekend as die "Meyer's Parrot".




</doc>
<doc id="77945" url="https://af.wikipedia.org/wiki?curid=77945" title="Bloupenspapegaai">
Bloupenspapegaai

Die Bloupenspapegaai ("Poicephalus rueppellii") is 'n skaars tot gelokaliseerde, algemene standvoël en nomade in savanne, droë boomveld en droë rivierlope. Die voël kom voor in Namibië. Die voël is 21 – 24 cm lank en 100 - 130 g groot. In Engels staan die voël bekend as die "Rüppell's Parrot".




</doc>
<doc id="77947" url="https://af.wikipedia.org/wiki?curid=77947" title="Graviton">
Graviton

Die graviton is ’n hipotetiese elementêre deeltjie in deeltjiefisika wat swaartekrag (gravitasie) veroorsaak in die meeste kwantumswaartekragstelsels.

Drie van die vier bekende fundamentele natuurkragte word bewerkstellig deur elementêre deeltjies: elektromagnetisme deur die foton, die sterk wisselwerking deur die gluone en die swak wisselwerking deur die W- en Z-bosone. Die teorie is dat die vierde fundamentele natuurkrag, swaartekrag, bewerkstellig word deur ’n tot nou toe onontdekte elementêre deeltjie, die graviton.

Om dit te kan doen moet gravitone altyd aantrek (swaartekrag stoot nooit af nie), moet hulle oor enige afstand aantrek (swaartekrag is universeel) en moet hulle geen massa hê nie (swaartekrag het ’n onbeperkte reikwydte). Gravitone sou ook verantwoordelik kon wees vir donker materie.

Tot nou toe is geen gravitone nog waargeneem nie.




</doc>
<doc id="77948" url="https://af.wikipedia.org/wiki?curid=77948" title="Steriele neutrino">
Steriele neutrino

Die steriele neutrino is ’n hipotetiese soort neutrino wat nie onderworpe is aan die fundamentele wisselwerkings van die Standaardmodel nie, behalwe swaartekrag. Dit is ’n ligte regshandige neutrino of linkshandige antineutrino wat by die Standaardmodel gevoeg kan word en kan deelneem aan verskynsels soos neutrinovermenging. Daar word aktief na hierdie soort deeltjie gesoek in deeltjiefisika.



</doc>
<doc id="77954" url="https://af.wikipedia.org/wiki?curid=77954" title="Psittacinae">
Psittacinae

Psittacinae is 'n subfamilie van Afrotropiese papegaaie. Die subfamilie word in twee genera en agt spesies onderverdeel. Verskeie van van die spesies word verder in subspesies onderverdeel. Sommige word as "Ouwêreldse papagaaie" beskryf. Hierdie subfamilie, tesame met sy suster subfamilie, Arinae vorm die familie Psittacidae.

Genus "Psittacus"

Genus "Poicephalus"



</doc>
<doc id="77955" url="https://af.wikipedia.org/wiki?curid=77955" title="Psittacidae">
Psittacidae

Psittacidae is 'n familie van papegaaie. Die familie word in twee subfamilies onderverdeel, die Afrika-papegaaie (Psittacinae) en die Neotropiese papegaaie (Arinae).




</doc>
<doc id="77957" url="https://af.wikipedia.org/wiki?curid=77957" title="Kim Gyu-sik">
Kim Gyu-sik

Kim Gyu-sik (Kim Kyu-sik, Koreaans: 김규식, 28 Februarie 1880 – 10 Desember 1950) was 'n Suid-Koreaanse onafhanklikheidsaktivis, politikus en diplomaat. Sy bynaam was Wusa (우사, 尤史), Jukjeok (죽적, 竹笛). Hy was die Minister van Buitelandse Sake (1919), Minister van Onderwys (1920–1921) en die vise-president (1940–1948) van die voorlopige Regering van die Republiek Korea (대한민국 임시정부, 大韓民國臨時政府).



</doc>
<doc id="77960" url="https://af.wikipedia.org/wiki?curid=77960" title="Kasteel van Chambord">
Kasteel van Chambord

Die koninklike Kasteel van Chambord in Chambord in die Franse département Loir-et-Cher is die grootste van alle kastele in die Loirevallei met 400 vertrekke. Die kasteel, wat as die ideale voorbeeld van 'n 16de eeuse Franse Renaissance-kasteel beskou word, is vanaf 1519 as jag- en pronkkasteel vir koning Frans I opgerig. Boubedrywighede het voortgeduur tot in die 1540's, maar dit is nooit voltooi nie. 

Die kasteel se boustyl is 'n unieke mengsel van tradisionele middeleeuse boukuns en klassieke Renaissance-argitektuur. Die oorspronklike ontwerp word aan Domenico da Cortona toegeskryf. Ander bronne beweer dat die Franse Renaissance-argitek Philibert Delorme by die projek betrokke was of dat Leonardo da Vinci dit ontwerp het.

Die hoofboufase is in 1541 voltooi, maar boubedrywighede het tot 1547 voortgeduur, en die ontwerp is verskeie kere verander. Toe die kasteel voltooiing genader het, het Frans I sy aartsvyand, keiser Karel V, uitgenooi om hom met dié simbool van rykdom en mag te beïndruk. Oorspronklik was Frans I ook van voorneme om die Loire na sy kasteel te herlei, maar dié plan is gestaak. 'n Kleiner systroom is wél herlei.

'n Argitektoniese eienaardigheid, waarvan die konsep aan Leonardo da Vinci toegeskryf word, staan sentraal in die kasteel - 'n dubbele stel helikstrappe wat só ontwerp is dat een persoon op kan stap en 'n ander af, sonder dat hulle mekaar ooit raakloop. Die trap lei na 'n indrukwekkende dakterras wat Cathérine de Medici graag vir haar astrologiese waarnemings gebruik het. 

Die trap is as 'n simbool vir Frankryk se politieke status as groot moondheid beskryf en as 'n monument vir die absolute monargie, maar dit is ook as ideale trap vir liefdesgeheime beskou. 'n Liefdesverhouding het moontlik ook die aanleiding vir die bou van die kasteel gegee. Frans I het slegs tydens sy uitspattige jagekspedisies saam met sy hofstaat in Chambord gewoon. Maar die nabygeleë woning van die aantreklike hertogin van Thoury was moontlik ook 'n rede om enkele dae in die kasteel te bly.

In 1792 is van die meubels verkoop en houtversierings verwyder. Die kasteel het 'n tyd lank leeg gestaan, alhoewel daar in die 19de eeu restourasiewerk verrig is. Die laaste privaat eienaar was Paul-Louis Courier, hertog van Bordeaux en graaf van Chambord wat die kasteel in 1921 gekoop het. Dit is sedert 1930 in staatsbesit en staan oop vir die publiek.



</doc>
<doc id="77962" url="https://af.wikipedia.org/wiki?curid=77962" title="Europese koekoek">
Europese koekoek

Die Europese koekoek ("Cuculus canorus") is 'n skaars tot gelokaliseerde, algemene somertrekvoël en leef in savanne, rivierwoud en boomveld. Die voël kom voor in Zimbabwe, die oostelike gedeelte van Suid-Afrika en Mosambiek. Die voël is 32 – 34 cm lank en 105 - 140 g groot. In Engels staan die voël bekend as die "Common Cuckoo".




</doc>
<doc id="77967" url="https://af.wikipedia.org/wiki?curid=77967" title="Kleurlading">
Kleurlading

’n Kleurlading in teoretiese fisika is ’n eienskap van kwarke en gluone wat verband hou met die deeltjies se sterk wisselwerkings in die teorie van kwantum-chromodinamika (KCD). Daar is geen verband tussen die "kleur" van kwarke en gluone en kleure wat die oog waarneem nie. Dit is eerder ’n gerieflike (en ietwat onvanpaste) naam vir ’n eienskap wat feitlik glad nie voorkom op afstande groter as die grootte van ’n atoomkern nie. 

Die term "kleur" is gekies omdat die abstrakte eienskap waarna dit verwys, drie soorte waardes het, nes daar drie primêre kleure is: rooi, groen en blou. Net soos wat die drie primêre kleure saam wit is, kan ’n kombinasie van drie deeltjies met ’n rooi, groen en blou kleurlading elk nie in wisselwerking tree met kleurladings van buite nie (dit is dus "wit"). In teenstelling daarmee het ’n elektromegnetiese lading net een soort waarde. (Postiewe en negatiewe elektriese ladings is dieselfde soort lading; slegs die teken verskil. Kleurladings kan ook negatief wees – so is ’n antirooi kleurlading bloot ’n negatiewe rooi kleurlading.)

Kort nadat die bestaan van kwarke in 1964 die eerste keer voorgestel is, het Oscar W. Greenberg die kleurlading voorgestel om te verduidelik hoe kwarke saam in sommige hadrone kan bestaan in andersins identiese kwantumtoestande sonder om die Uitsluitingsbeginsel van Pauli te oortree. 

In KCD kan ’n kwark se kleur een van drie waardes wees: rooi groen of blou. ’n Antikwark kan een van drie antikleure wees: antirooi, antigroen en antiblou (voorgestel as cyan, magenta en geel onderskeidelik). Gluone is mengsels van twee kleure, soos rooi en antigroen.


</doc>
<doc id="77974" url="https://af.wikipedia.org/wiki?curid=77974" title="Alanis Morissette">
Alanis Morissette

Alanis Nadine Morissette (gebore 1 Junie 1974) is 'n Kanadese en Amerikaanse sangeres-liedjieskrywer, kitaarspeler, album-vervaardiger en aktrise. Sy begin in 1990 as 'n tiener in Kanada te sing. In 1995 begin haar musiek oor die wêreld heen gewild te raak.

Ateljee-albums

Versamelings:



</doc>
<doc id="77977" url="https://af.wikipedia.org/wiki?curid=77977" title="Mir iskoesstwa">
Mir iskoesstwa

Mir iskoesstwa (Russies: «Мир иску́сства», "Wêreld van kuns") was 'n Russiese tydskrif wat in die eerste dekade van die 20ste eeu 'n hele kunsbeweging geïnspireer en beliggaam het. Dit het sy invloed op Russiese kunstenaars laat geld wat in dié tydperk 'n belangrike bydrae gelewer het by die omwenteling van Europese kuns. Min Wes-Europeërs het uitgawes van die tydskrif in hande gekry.

Vanaf 1909 was verskeie "miriskoesniki" (lede van die beweging) betrokke by opvoerings van Sergei Diaghilef se Parys-gebaseerde balletgeselskap "Ballets Russes".


</doc>
<doc id="77978" url="https://af.wikipedia.org/wiki?curid=77978" title="Daryl Impey">
Daryl Impey

Daryl Impey (* 6 Desember 1984 in Johannesburg), is 'n Suid-Afrikaanse professionele padfietsryer. Hy ry tans vir die UCI "Mitchelton–Scott" span. Sy span was voorheen geborg deur "Orica-GreenEDGE" "Proteam". Gedurende 2010 het hy vir die "RadioShack"-span gery. 

Hy het in 2012 en 2013 aan die Tour de France deelgeneem. 

Gedurende die 2013 "Tour de France" dra hy die gesogte geel trui na die 6de skof ná verskeie goeie vertonings in die eerste paar skofte en word sodoende die eerste Suid-Afrikaner en persoon van Afrika wat dit kon regkry. Hy verloor egter die geeltrui na die 7de skof.

In 2015 moes hy aan die Tour de France onttrek na 'n ernstige ongeluk in die 3de skof.

Op 14 Julie 2019 wen hy die 9de skof van die "Tour de France", slegs die tweede Suid-Afrikaner naas Robbie Hunter wat dit kon vermag. Hy is die eerste Suid-Afrikaner wat 'n skof wen en die geeltrui dra in die "Tour de France".

Hy het die Suid-Afrikaanse nasionale pad titel reeds twee keer gewen en die individuele nasionale tydtoets reeds agt keer.

Hy wen die "Toer van Turkye" gedurende 2009. Hy wen die die "Tour Down Under" in 2018 en 2019.

Daryl se vader, Tony Impey, was ook 'n professionele padfietsryer gedurende die 1980's en 90's.



</doc>
<doc id="77979" url="https://af.wikipedia.org/wiki?curid=77979" title="Afrikaanse koekoek">
Afrikaanse koekoek

Die Afrikaanse koekoek ("Cuculus gularis") is 'n gelokaliseerde, algemene, intra-Afrika broeiende somertrekvoël en leef in savanne en boomveld. Die voël kom voor in Zimbabwe, Botswana, oos en sentraal Namibië, die noordelike gedeelte van Suid-Afrika en Mosambiek. Die voël is 30 – 32 cm lank en 95 - 112 g groot. In Engels staan die voël bekend as die "African Cuckoo".

Die voël is 'n broeiparasiet en gebruik die mikstertbyvanger as broeigasheer.




</doc>
<doc id="77981" url="https://af.wikipedia.org/wiki?curid=77981" title="Kleinkoekoek">
Kleinkoekoek

Die Kleinkoekoek ("Cuculus poliocephalus") is 'n seldsame broeiende somertrekvoël na savanne en rivierwoud. Die voël kom voor in die ooste van Zimbabwe. Die voël is 26 cm lank en 40 - 58 g groot. In Engels staan die voël bekend as die "Lesser cuckoo".




</doc>
<doc id="77983" url="https://af.wikipedia.org/wiki?curid=77983" title="Madagaskarkoekoek">
Madagaskarkoekoek

Die Madagaskarkoekoek ("Cuculus rochii") is 'n nie-broeiende voël en swerwer uit Madagaskar na rivierwoud, digte savanne en boomveld. Die voël is 'n winterbesoeker aan Oos-Afrika maar opgeteken in die somer in Suid-Afrika. Die voël is 28 cm lank en 50 - 65 g groot. In Engels staan die voël bekend as die "Madagascar Cuckoo".




</doc>
<doc id="77987" url="https://af.wikipedia.org/wiki?curid=77987" title="Swartkoekoek">
Swartkoekoek

Die swartkoekoek ("Cuculus clamosus") is 'n algemene, intra-Afrika broeiende somertrekvoël na boomveld, woude en tuine. Die voël is 28 – 31 cm lank en 80 – 100 g groot. In Engels staan die voël bekend as die "Black Cuckoo".

Die voël is 'n broeiparasiet en gebruik die rooiborslaksman en waterfiskale as broeigashere.




</doc>
<doc id="77989" url="https://af.wikipedia.org/wiki?curid=77989" title="Gestreepte nuwejaarsvoël">
Gestreepte nuwejaarsvoël

Die Gestreepte nuwejaarsvoël ("Oxylophus levaillantii") is 'n gelokaliseerde, algemene, intra-Afrika broeiende somertrekvoël na boomveld en savanne. Die voël is 38 – 40 cm lank en 105 - 140 g groot. In Engels staan die voël bekend as die "Levaillant's Cuckoo".

Die voël is 'n broeiparasiet en gebruik die pylvlekkatlagter en ander katlagters as broeigashere.




</doc>
<doc id="77990" url="https://af.wikipedia.org/wiki?curid=77990" title="Bontnuwejaarsvoël">
Bontnuwejaarsvoël

Die bontnuwejaarsvoël ("Oxylophus jacobinus") is 'n algemene, intra-Afrika broeiende somertrekvoël uit Noord-Afrika en Suid-Asië. Hulle kom in boomveld, ruigtes en doringboomsavanne voor. Die voël word 34 cm lank en weeg 70 – 92 gram. In Engels staan die voël bekend as die "Jacobin Cuckoo".

Die voël is 'n broeiparasiet en gebruik die tiptolle en fiskaallaksman as broeigashere.




</doc>
<doc id="77991" url="https://af.wikipedia.org/wiki?curid=77991" title="Dikbekkoekoek">
Dikbekkoekoek

Die Dikbekkoekoek ("Pachycoccyx audeberti") is 'n skaars standvoël en intra-Afrika broeiende somertrekvoël in rivierwoud en digte boomveld. Die voël is 36 cm lank en 92 - 120 g groot. In Engels staan die voël bekend as die "Thick-billed cuckoo".

Dit is die enigste spesie in die genus Pachycoccyx en die spesie is dus monotipies.

Die voël is 'n broeiparasiet en gebruik hoofsaaklik die swarthelmlaksman as broeigasheer.




</doc>
<doc id="77993" url="https://af.wikipedia.org/wiki?curid=77993" title="Gevlekte koekoek">
Gevlekte koekoek

Die Gevlekte koekoek ("Clamator glandarius") is 'n algemene intra-Afrika broeiende somertrekvoël in boomveld en savanne. Die voël is 38 – 42 cm lank en 120 - 165 g groot. In Engels staan die voël bekend as die "Great Spotted Cuckoo".

Die voël is 'n broeiparasiet en gebruik hoofsaaklik kraaie en spreeus as broeigashere.




</doc>
<doc id="77995" url="https://af.wikipedia.org/wiki?curid=77995" title="Meitjie">
Meitjie

Die Meitjie ("Chrysococcyx klaas") is 'n algemene standvoël en intra-Afrika broeiende trekvoël in woud, boomveld, tuine en savanne. Die voël is 16 – 18 cm lank en 24 – 34 g groot. In Engels staan die voël bekend as die "Klaas's cuckoo".

Die voël is 'n broeiparasiet en gebruik bosbontrokkies, suikerbekkies, sangers en vlieëvangers as broeigashere.




</doc>
<doc id="77997" url="https://af.wikipedia.org/wiki?curid=77997" title="Groenvleiloerie">
Groenvleiloerie

Die Groenvleiloerie ("Ceuthmochares aereus") is 'n skaars tot gelokaliseerde, algemene standvoël van woudrande, rivierbos en struikgewas. Die is 33 cm lank en 55 - 75 g groot. In Engels staan die voël bekend as die "Green Malkoha".

Dit is die enigste spesies in die genus Ceuthmochares. Die spesie is dus monotipies.




</doc>
<doc id="77999" url="https://af.wikipedia.org/wiki?curid=77999" title="Lodewyk XVI van Frankryk">
Lodewyk XVI van Frankryk

Lodewyk XVI (23 Augustus 1754 – 21 Januarie 1793) was van 1774 tot 1791 koning van Frankryk en Navarra en daarna koning van Frankryk tot 1792, voordat hy tydens die Franse Rewolusie van die troon gesit en tereggestel is. Sy pa, ook Lodewyk, was die seun en erfgenaam van Lodewyk XV. Omdat Lodewyk XV in 1765 oorlede is, het Lodewyk XVI sy oupa in 1774 opgevolg.

Die eerste deel van Lodewyk se bewind is gekenmerk deur pogings om Frankryk te hervorm volgens die ideale van die Verligting – dit het ingesluit die afskaffing van lyfeienskap en die belasting vir nie-adellikes, asook toenemende verdraagsaamheid jeens nie-Katolieke. Die Franse adel het negatief hierop gereageer en die inwerkingstelling daarvan suksesvol teengestaan. Ontevredenheid onder die gewone burgers het hierna toegeneem.

Van 1776 af het Lodewyk die Noord-Amerikaanse koloniste aktief ondersteun wat onafhanklikheid van Brittanje wou hê. Hulle het dit eindelik in 1783 gekry met die Verdrag van Parys. Die gevolglike skuld en finansiële krisis het bygedra tot die ongewildheid van die monargie. Ontevredenheid onder die middel- en laer klas het toegeneem en dit het gelei tot ’n al hoe groter teenstand teen die adel en die absolute monargie, waarvan Lodewyk en sy vrou, Marie Antoinette, as verteenwoordigend beskou is. In 1789 is die Bastille-gevangenis tydens die opstande in Parys bestorm en die Franse Rewolusie het begin.

Lodewyk se besluiteloosheid en konserwatisme het hom al hoe ongewilder gemaak. Toe hy in Junie 1791 na Varennes vlug, vier maande voordat die konstitusionele monargie afgekondig is, het dit oënskynlik gerugte bevestig dat hy sy hoop op oorlewing geplaas het op ’n buitelandse inval. Sy geloofwaardigheid is daardeur kwaai ondermyn en die afskaffing van die monargie het ’n al hoe groter moontlikheid geword.

In Augustus 1792, ’n maand voor die konstitusionele monargie afgeskaf en ’n republiek afgekondig is, is Lodewyk van die troon gesit en in hegtenis geneem. Hy is verhoor en skuldig bevind aan hoogverraad. Op 21 Januarie 1793 het hy onder die valbyl gesterf as "burger Louis Capet", ’n bynaam.

Hy is die enigste Franse koning wat tereggestel is en sy dood het ’n einde gebring aan die Franse monargie van langer as duisend jaar.




</doc>
<doc id="78000" url="https://af.wikipedia.org/wiki?curid=78000" title="Jakobyn">
Jakobyn

Die Jakobyne-klub, voorheen bekend as die Vereniging van die Vriende van die Konstitusie, was die bekendste en invloedrykste politieke klub in die ontwikkeling van die Franse Rewolusie. Hulle is so genoem omdat die Dominikaanse Klooster waar hulle byeengekom het, kort tevore geskuif het na Rue St. Jacques (Afrikaans: Jakobus). Hulle is regdeur Frankryk verteenwoordig en hul lidmaatskap was sowat 420 000 .

Die klub het later berug geword weens hul heerskappy van terreur. Vandag word die term Jakobyn beskou as ’n neerhalende beskrywing van radikalisme en linkse rewolusionêre politiek.



</doc>
<doc id="78002" url="https://af.wikipedia.org/wiki?curid=78002" title="Tuileries-paleis">
Tuileries-paleis

Die Tuileries-paleis (Frans: "Palais des Tuileries") was ’n koninklike paleis in Parys wat op die regteroewer van die Seinerivier geleë was. Dit was die Paryse woning van die meeste Franse monarge, van Hendrik IV tot Napoleon III, totdat dit in 1871 in onluste verwoes is.

Dit is in 1564 gebou en geleidelik uitgebrei totdat dit die westekant van die Louvre se binnehof afgesluit het. Sedert die verwoesting van die Tuileries is die Louvre-binnehof oop; dit is nou die ligging van die oostelike deel van die Tuileries-tuin.


</doc>
<doc id="78008" url="https://af.wikipedia.org/wiki?curid=78008" title="Samuel Hynes">
Samuel Hynes

Samuel Hynes (29 Augustus 1924 – 9 Oktober 2019) was 'n voormalige vlieënier van die Amerikaanse Lugmag en uitgetrede professor van letterkunde aan die Princeton-universiteit. Hy het bekendheid as skrywer van werke oor die politiek, kultuur en literatuur in die Verenigde Koninkryk tussen die Edwardiaanse tydperk en die 1930's verwerf.

Samuel Hynes is in 1924 in Chicago in Skots-Ierse Presbiteriaanse gesin gebore en het in Minneapolis groot geword. Sy ma is oorlede toe hy vyf jaar oud was, en so is hy saam met sy broer aanvanklik in 'n enkelouergesin grootgemaak. Sy pa het later met 'n vrou getrou wat die nuwe gesin met drie kinders uit haar vorige huwelik begin het.

Sy ma het $400 gespaar om dit vir Samuel se akademiese opleiding aan te wend – 'n bedrag wat deur sy pa ook in moeilike tye nooit onttrek is nie en wat Samuel uit sy hande ontvang het nadat hy in die ouderdom van 18 hoërskool voltooi het. In die herfs van 1942 het Samuel Hynes by die Universiteit van Minnesota ingeskryf, maar het tegelykertyd by die Amerikaanse Vloot se vlieëniersopleidingsprogram ingeteken.

In Maar 1943 is hy vir diensplig opgeroep en het met sy vlieëniersopleiding in Denton, Texas, begin. 'n Jaar later het hy die rang van tweede vlootluitenant in Pensacola verwerf. Hier hy het hy met Liz Igleheart kennis gemaak, die suster van 'n vriend en medevlieënier, en in Julie 1944 met haar getrou.

Die najaar van 1944 het Hynes in Kalifornië deurgebring waar hy militêre opleiding ten opsigte van taktiese ballistiese missiele ondergaan het. In Januarie 1945 het hy by die Vloot se Torpedobomwerpereskader 232 op die Ulithi-atol in die Westelike Karoline, 'n eilandgroep in die Stille Oseaan, aangesluit. Sy eskader is in April verder noordwaarts na Okinawa verplaas waar hy meer as honderd missies gevlieg het en met die "Distinguished Flying Cross" vir sy prestasies vereer is.

In 1946 het hy sy akademiese opleiding aan die Universiteit van Minnesota en die Columbia-universiteit voortgesit en 'n PhD-graad in Engels verwerf. Hy was vervolgens as dosent in Engels en literêre kritikus werksaam. Gedurende die Koreaanse Oorlog tussen 1952 en 1953 het hy nog eens as vlieënier in die Amerikaanse Mariene Korps gedien.

In sy werk "The Soldiers' Tale: Bearing Witness to a Modern War" deel hy sy oorlogservaringe met ander soldate, weerstandsvegters en ooggetuies van alle konflikpartye, waaronder Wilfred Owen en Ernst Jünger. Hynes se bevinding is dat oorloë meestal teen onskuldiges en magteloses gevoer word. Die werk is met die Robert F. Kennedy-prys bekroon. In 2007 was hy as raadgewer by die vervaardiging van die dokumentêre televisiereeks "The War" betrokke wat deur die PBS-netwerk uitgesaai is.

Hynes is later as Woodrow Wilson Professor van Letterkunde aan die Princeton-universiteit aangestel. Hy was 'n "Fellow of the Royal Society of Literature".


</doc>
<doc id="78009" url="https://af.wikipedia.org/wiki?curid=78009" title="Anna Pavlova">
Anna Pavlova

Anna Pavlovna Pavlova (Russies: Анна Павловна Павлова, eintlik Анна Матвеевна Павлова "Anna Matvejevna Pavlova") was 'n Russiese meesterdanseres van klassieke ballet wat in die laat 19de en vroeë 20ste eeu as een van die hoofdansers van die Sint Petersburgse Mariinskiteater se Keiserlike Russiese Ballet en Sergei Diaghilev se "Ballets Russes" opgetree het.

Anna Pavlova is aangewys as die wêreld se beste ballerina wat veral met haar eteriese solodans "Die Sterwende Swaan" in Tsjaikofsi se "Swanemeer" internasionale bekendheid verwerf het. Met haar eie balletgeselskap was sy die eerste ballerina wat 'n wêreldtoer begin het. In 1925 het sy in die ou Kaapstadse operahuis opgetree.

In Parys, ná die Eerste Wêreldoorlog die toevlugsoord vir duisende vlugtelinge uit Rusland, is Anna Pavlova emosioneel geraak deur die lot van Russiese weeskinders wat dikwels 'n lewe op straat in die gesig gestaar het. Sy het geld, wat sy met dansoptredes verdien het, asook verdere fondse wat ingesamel is (soos donasies van die "Camp Fire Girls of America" wat haar tot erelid verklaar het), gebruik om 'n gebou in Saint-Cloud naby Parys aan te koop wat as weeshuis ingerig is. Vyftien Russiese meisies het hier 'n tuiste gevind. Ook hul opleiding is deur die danseres geborg.

Pavlova het haar hele lewe aan haar danspassie gewy. Optredes dwarsoor die wêreld het lang en uitputtende reise beteken. Nogtans het sy volgens oorlewering nooit een enkele geskeduleerde optrede misgeloop nie. In Desember 1930 het haar trein op pad na Nederland tegniese probleme ondervind en passasiers in die bitterkoue nag laat strand. Pavlova het verkoue gevat wat tot longontsteking en vervolgens borsvliesontsteking vererger het. Vir die eerste keer in haar lewe was sy genoodsaak om 'n dansoptrede te kanselleer. Sy is op 23 Januarie 1931 in Den Haag oorlede.

Pavlova is in die Golders Green-krematorium te Londen, haar woonplek sedert 1912, veras. Daar is voorstelle gemaak om haar as na haar geboorteland te neem.


</doc>
<doc id="78011" url="https://af.wikipedia.org/wiki?curid=78011" title="Mariinskiteater">
Mariinskiteater

Die Mariinskiteater (Russies: Мариинский театр, "Mariinskij Teatr") is 'n historiese opera- en balletteater op die Teaterplein van Sint Petersburg, Russiese Federasie.

Ná sy opening in 1860 het die teater, wat deur die argitek Alberto Cavos ontwerp en oorspronklik na Maria Aleksandrowna van Hesse-Darmstadt, die gade van tsaar Aleksander II van Rusland vernoem is, die leidende musiekteater van laat 19de eeuse Rusland geword waar baie premières van meesterwerke gehou is, waaronder stukke van Tsjaikofski, Mussorgski en Rimski-Korsakof.

Ná die Russiese Oktoberrewolusie is die teater se naam in 1919 gewysig na "GATOB" (die Russiese afkorting vir "Akademiese Staatsopera- en -balletteater"). Later, in 1935, is dit na die vermoorde voorsitter van die Leningradse Sowjet, Sergei Mironowitsj Kirof, "Kirofteater" genoem. Sedert 1992 dra die operahuis weer sy oorspronklike naam en is die optreeplek vir die Mariinskiballet, die Mariinski-opera, en die Marrinski-orkes. Na sy ballet, wat amptelik as die Balletgeselskap van die Mariinskiteater bekendstaan, word in die buiteland soms nog as "Kirofballet" verwys.

Sedert 1988 fungeer die dirigent Waleri Abissalowitsj Gergijef as opvolger van Joeri Temirkanof as direkteur-generaal, artistieke direkteur en hoofdirigent van die Mariinskiteater. 'n Nuwe teatergebou, wat as tweede toneel van die teaterkompleks dien en teen 'n koste van meer as ZAR5 miljard ontstaan het, is op 2 Mei 2013 plegtig ingewy. Die teatersaal met versierings in blou, wit en goue kleure het 2 000 sitplekke.



</doc>
<doc id="78012" url="https://af.wikipedia.org/wiki?curid=78012" title="George Balanchine">
George Balanchine

George Balanchine (gebore as Georgi Balanchivadze, Georgies: გიორგი ბალანჩივაძე, Russies: Гео́ргий Баланчива́дзе) was een van die 20ste eeu se mees befaamde choreograwe.

Balanchine, na wie dikwels as die "vader van Amerikaanse ballet" verwys word, word by die neoklassieke skool van balletkuns gereken. Hy het die tradisies van klassieke Russiese balletdans in die Amerikaanse ballet ingevoer en in New York saam met Lincoln Kirstein die "New York City Ballet" gestig, 'n balletgeselskap van wêreldfaam, waaraan hy 35 jaar lank as balletmeester verbonde was.

As choreograaf het Balanchine vir sy musikaliteit bekend gestaan. Hy het deur middel van dans uitdrukking aan musiekstukke gegee en nou saamgewerk met leidende komponiste van sy tyd, waaronder Igor Strawinski.

George Balanchine is op 9 Januarie 1904 as Georgi Melotonnowitsj Balantsjiwadze in die destydse St. Petersburg in Rusland gebore. Op tienjarige ouderdom het hy baie teësinnig met sy balletstudies by die Keiserlike Balletskool begin en dit in 1921 voltooi. Omdat hy die seun van 'n musikus was, moes Balantsjiwadze ook klavier en komposisie by die konservatorium studeer. 

Daarom is hy een van min hedendaagse choreograwe wat dirigente se partituur kan lees. Na sy opleiding het Balantsjiwadze saam met ander jong dansers in die Sowjetunie opgetree. Hierna het die Sowjet-regering hom die geleentheid gebied om deur Duitsland en Frankryk te toer. In Parys, waar hy sy naam na Balanchine verander het, is hy in 1924 deur Serge Diaghilef, meester van die geselskap Ballets Russes, in diens geneem. Met Diaghilef se dood in 1929 het die geselskap ook ophou bestaan. Onder Diaghilef het Balanchine as choreograaf danse begin ontwerp. 

Sy debuutwerk was "Nuit", en ander werke wat hy in die tydperk ontwerp het, is "Barabu" (1925), "Jack" "in the Box" (1926), "La Chatte" (1927), "ApolIon Musagète" (1928), "Les Dieux" "Mendiants" (1928), "Le Bal" (1929) en "Le Fils Prodigue" (1929). Sommige van hierdie werke word nog gereeld opgevoer. Na Diaghilef se dood het Balanchine 'n jaar lank by die Ballet Russe de Monte Carlo onder René Blum en kolonel Vasili de Basil gewerk, waarna hy 'n jaar lank met sy eie geselskap, Les Ballets 1933, gewerk het. 

In 1933 het hy op uitnodiging van Lincoln Kirstein na die VSA vertrek. Die School of American Ballet is in 1934 deur hulle gestig, en so ook The American Ballet Company. Balanchine het homself in 1934 in New York as choreograaf met die werk "Serenade" bekend gestel. In 1946 het hy en Kirstein die Ballet Society op die been gebring, waaruit die bekende New York City Ballet in 1948 ontstaan het. 

Hoewel Balanchine verhalend ballette geskep het, het hy al hoe meer in die rigting van 'n abstrakte ontwerp met 'n klassieke tegniek as basis beweeg. Die estetiese komposisie sowel as suiwer lyne was vir hom van die allergrootste belang. Balanchine is vyf keer getroud - elke keer met 'n balletdanseres. Hulle was Tamara Geva, Aleksandra Dani Iowa, Vera Zorina, Maria Tallchief en Tanaquil LeClerq. Van die belangrikste werke wat hy in Amerika geskep het, is "Concerto Barocco" (1941), "Danses Concertantes" (1944), "The Four Temperaments" (1946), "lvesiana" (1954), "Agon" (1957), "Jewels" (1967) en "Who" "Cares?" (1970). 

Een van die boeke wat hy geskryf het, is "Complete Stories of the Great" "Ballets" (1954). Die rolprent "A Midsummer" "Night's Dream" (1966) is ook een van sy hoogtepunte. 



</doc>
<doc id="78018" url="https://af.wikipedia.org/wiki?curid=78018" title="Malgassiese Wikipedia">
Malgassiese Wikipedia

Die Malgassiese Wikipedia is die Malgassie-weergawe van die aanlynensiklopedie Wikipedia. Tans het dit bladsye wat as artikels gedefinieer word, wat dit die grootste Wikipedia-projek maak.

Die Malgassiese Wikipedia is tans die grootste Afrikawikipedia, gevolg deur die Afrikaanse, Swahili en Joroeba Wikipedias.




</doc>
<doc id="78019" url="https://af.wikipedia.org/wiki?curid=78019" title="Joroeba Wikipedia">
Joroeba Wikipedia

Die Joroeba Wikipedia ("Wikipedia ya Yoruba") is die Joroeba weergawe van die aanlynensiklopedie Wikipedia. Tans het dit bladsye wat as artikels gedefinieer word, wat dit die grootste Wikipedia-projek maak. Dit is tans een van slegs twee Wikipedias in die Niger-Kongo-tale met meer as 1 000 artikels. Die Joroeba Wikipedia is tans die vierde grootste Afrika-Wikipedia, naas die Malagassiese Wikipedia, die grootste wikipedia in Afrika, en net agter die Afrikaanse en Swahili Wikipedias.




</doc>
<doc id="78024" url="https://af.wikipedia.org/wiki?curid=78024" title="Koekoekvoëls">
Koekoekvoëls

Koekoekvoëls ("Cuculiformes") is 'n monotipiese orde van voëls. Tradisioneel bevat hierdie orde, naas die regte koekoeke ("Cuculidae"), ook twee (en soms meer) families, naamlik: "Opisthocomidae" en "Musophagidae". Volgens die "IOC World Bird List" (van 2012) bevat die orde slegs één familie:

Koekoeke staan bekend as voëls wat hul eiers in ander voëls se neste lê en die versorging van die kuikens aan pleegouers oorlaat. In werklikheid is dit egter net sowat een derde van hierdie voëlgroep wat die sogenaamde broeiparasitisme beoefen. Koekoeke is betreklike groot voëls wat in bome lewe. 

Die stertpenne is by die meeste spesies lank en die buitenste tone van elke poot is na agter gerig of is baie beweeglik sodat die voëls goed aan takke kan vasklou. Die orde is in 2 families ingedeel, naamlik die egte koekoeke ("Cuculidae") en die loeries ("Musophagidae"), wat tot Afrika beperk is. In Suider-Afrika word 17 spesies koekoeke aangetref, waaronder 'n aantal vleiloeries. Een van die bekendste plaaslike koekoeke is die piet-my-vrou.

Die orde van die koekoeke ("Cuculiformes") bestaan uit 2 families wat uiterlik van mekaar verskil, maar soveel ooreenkomste in hul gedrag en ververing toon dat hulle onmiskenbaar aan mekaar verwant is. Die kleinste van die 2 families is dié van die loeries ("Musophagidae"). Dit bestaan uit net 18 spesies wat hoofsaaklik in die oerwoude van Afrika voorkom. Hulle is helderkleurige voëls met opvallende kuiwe, lang sterte en kort, dik snawels. 

Hul voedsel bestaan hoofsaaklik uit vrugte, hoewel hulle soms ook insekte vreet. Loeries lewe in groepe en net tydens die broeityd sonder die pare hulle af om 'n nes te bou en eiers te lê. Egte koekoeke (familie "Cuculidae") is veel talryker. 

Die familie bestaan uit 147 spesies wat in alle dele van die wêreld, uitgesonder Antarktika, voorkom. Hoewel die egte koekoeke algemeen as baie swak ouers bekend staan wat hul eiers in ander voëls se neste lê en die versorging van die kuikens aan pleegouers oorlaat, word hierdie sogenaamde broeiparasitisme net by 47 spesies aangetref. 

Die ander spesies bou almal hul eie neste en versorg hul kuikens self. Die meeste egte koekoeke is liggrys of ligbruin en het dikwels donker strepe op die vlerke, stert en pens. Kenmerkend vir ware koekoeke is dat 2 tone van elke poot na agter gerig is sodat die voëls selfs op die dunste takkies 'n goeie houvas vind. Die snawels verskil van spesie tot spesie aangesien 'n uiteenlopende voedselspesialisasie onder koekoeke voorkom; sommige is vrugte en/ of insekte-eters, terwyl ander klein werweldiere eet. In teenstelling met die groepslewe van die loeries is die meeste koekoeke alleenlopers wat net tydens broeityd pare vorm. Koekoeke kom hoofsaaklik in die trope en subtrope voor en net 'n paar spesies word in Europa aangetref.

Die 47 spesies koekoeke by wie broeiparasitisme aangetref word, het verskillende gashere, dit wil se hulle kies nie almal dieselfde voëlsoort om hul eiers uit te broei en die kuikens te versorg nie. Een koekoekspesie kan ook meer as een voëlsoort as gasheer gebruik. By die keuse van die gasheer speel verskeie faktore 'n rol. Meestal lyk die gasheer se eiers in vorm en grootte soos die van die koekoek se eier en sommige koekoeke het hulle so aangepas dat hul eiers ook wat kleur betref, met die van die gasheer ooreenstem. Wanneer 'n koekoekwyfie haar eier in 'n vreemde nes lê, gooi sy een van die gasheer se eiers uit die nes. 

Dit is dus belangrik dat die broeityd van die gasheer met die van die koekoek moet saamval. Die jong koekoekkuiken broei na sowat 12 dae uit, wat gewoonlik effens vroeër is as die gasheerkuikens. Die kuiken begin onmiddellik en instinktief in die nes rondskarrel en skop so die ander eiers of kleintjies wat reeds uitgebroei het, uit die nes sodat hy alleen al die aandag en voedsel van die pleegouers kry. Hierdie sogenaamde uitwerp gedrag is egter nie by alle koekoekspesies ewe sterk ontwikkel nie. 

Soms word die koekoek saam met die ander kuikens grootgemaak, maar omdat hulle gewoonlik groter en sterker is as die gasheerkuikens, het hulle 'n beter kans om die kos te kry. Na 20 tot 30 dae is hulle groot genoeg en verlaat die nes. Dit is opvallend dat die jong koekoeke wat gedurende hul jeug net die geroep van die pleegouers hoor, as volwasse voëls die kenmerkende koekoekroep handhaaf. Die verskynsel dui daarop dat die koekoek se roep erflik bepaal word.

Die familie van die loeries bestaan uit 4 genera wie se verteenwoordigers almal groen en rooi vere het. Die kleure word deur 2 pigmente veroorsaak wat slegs by hierdie voëls aangetref word, naamlik die groen toerakoverdant en die koperkleurige toerasien. Veral by die helmloeries (genus "Tauraco") is hierdie kleure besonder goed ontwikkel. 'n Opvallende spesie is die witkuifloerie ("Tauraco leueolophus"), wat 'n digte, helmagtige kuif het. 

Die skildloerie (genus "Musophaga") onderskei hom van ander loeries deurdat hy 'n horingagtige skild oor die bokant van die snawel en die voorkop het. Die grootste van alle koekoeke is die reuseloerie ("Corythaeola cristata"), wat 65 tot 70 cm lank word. Die koekoekfamilie is baie groter en huisves uiteenlopende spesies. In Suider-Afrika word 17 spesies aangetref, waarvan 'n aantal vleiloeries is. Die vleiloeries onderskei hulle hoofsaaklik daarin dat hul lê hul eie neste bou en self hul kuikens uitbroei. 

Een van die bekendste koekoeke in Suider-Afrika is die piet-my-vrou ("Cueulus solitarius"), wat hoofsaaklik in die oostelike en suidelike dele aangetref word. Ander bekende koekoeke is die klein diedrikkie ("Chrysocoecyx caprius"), wat gedurende die somer oral in Suid-Afrika aangetref word, die gewone grys koekoek ("Cueulus eanorus"), wat ook in Europa voorkom en die mooimeisiekoekoek ("Chrysoeoccyx eupreus"), wat met sy blinkgroen en geel vere 'n buitengewoon mooi voël is. 

Die grootste egte koekoek in Suider-Afrika is die gevlekte koekoek ("Clamator glandarius") en die streepborskoekoek ("Clamator levaillantii"), wat sowat 40 cm lank word, terwyl die kleinste koekoek, die klasie of meitjie ("Chrysoeoceyx klaas"), slegs 18 cm bereik. Hierdie koekoeke kies gewoonlik kwiksterte, tiptolle, lysters, laksmanne, mossies en vinke as hul gashere. Die vleiloeries (genus "Centropus") word hoofsaaklik in digte plantegroei of tussen riete naby binnelandse waters aangetref. 

Die neste bestaan uit takkies en gras wat op die grond gerangskik word, waarin gedurende die somer 3 tot 6 eiers gelê word. Verskeie koekoekspesies word nie in Suider-Afrika aangetref nie, soos byvoorbeeld die ani's (subfamilie "Crotophaginae"), wat net in die VSA voorkom. Hulle leef in groepsverband en die wyfies los mekaar bedags tydens die broeityd af, terwyl die mannetjies snags broei. Op Madagaskar kom grondbewonende koekoeke (subfamilie "Couinae") voor wat betreklike kort pote het. 

Enkele van die spesies het tot boombewoners ontwikkel, maar hulle vlieg nie dikwels nie en bekom hul voedsel deur van tak tot tak te spring of te klouter. In Suidoos-Asië en Australië kom ook koekoeke (subfamilie "Centropodinae") voor wat se pote by 'n klouterende en kruipende leefwyse aangepas is. Hulle vreet insekte, slakke, akkedisse, slange en ander klein voëltjies.




</doc>
<doc id="78026" url="https://af.wikipedia.org/wiki?curid=78026" title="Clamator">
Clamator

Clamator is 'n genus van voëls in die familie van koekoeke ("Cuculidae"). Die genus omvat vier spesies.




</doc>
<doc id="78029" url="https://af.wikipedia.org/wiki?curid=78029" title="Koekoeke">
Koekoeke

Die koekoeke ("Cuculidae") is 'n familie van voëls wat aan die orde van koekoekvoëls ("Cuculiformes") behoort. Die familie omvat nagenoeg 26 genera met 146 spesies.

Koekoeke is skraal voëls met 'n lang stert, gekromde snawel en gepunte vlerke. Hulle kom in bykans alle gematigde en warmer streke van die wêreld voor.

Sommige van die spesies is broeiparasiete wat nie hulle eie kuikens grootmaak nie. Wyfies van hierdie spesies lê hul eiers in ander spesies se neste. Hierdie eiers lyk gewoonlik baie soos die van die spesies wat hulle uitbuit. Die koekoeke se eiers broei dan gewoonlik eerste uit, waarna hulle hul pleegouers se eie eiers uit die nes skop om sodoende meer voedsel vir hulself te verseker. Teen die tyd wat hulle die nes verlaat, is hulle dikwels groter as hul pleegouers.

Fossiele van koekoeke vanuit die laat Eoseen is in Europa en Noord-Amerika gevind.


Loeries:

Grondkoekoeke:

Subfamilie "cuculinae"





</doc>
<doc id="78032" url="https://af.wikipedia.org/wiki?curid=78032" title="Tauraco">
Tauraco

Tauraco is 'n genus van voëls in die familie "Musophagidae". Die genus omvat veertien spesies. Die "tipiese" groen loeries behoort aan die genus, hoewel hulle vere nie oral oor groen is nie.




</doc>
<doc id="78033" url="https://af.wikipedia.org/wiki?curid=78033" title="Kerk">
Kerk

Kerk (vanaf Grieks: Kyriakos = "van die heer") kan na een van die volgende verwys:




</doc>
<doc id="78035" url="https://af.wikipedia.org/wiki?curid=78035" title="Musophagidae">
Musophagidae

Musophagidae is 'n familie van voëls wat tradisioneel aan die orde van koekoekvoëls ("Cuculiformes") behoort. In die Sibley-Ahlquist taksonomie van voëls word die groep egter tot 'n eie orde verhef, naamlik " Musophagiformes". Die studie van Hackett "et al." in 2008 bevestig dit en toon ook 'n verrassende verband met die groot groep (klade) van sogenaamde watervoëls.
Die familie omvat 6 genusse met 23 spesies. Hierdie voëls kom in Afrika, suid van die Sahara voor. Hulle is groot voëls, tot 50 cm hoog en die meeste van hulle vertoon skouspelagtige kleure, veral in vlug.




</doc>
<doc id="78036" url="https://af.wikipedia.org/wiki?curid=78036" title="Kwêvoëls">
Kwêvoëls

Kwêvoëls ("Corythaixoides") is 'n genus van voëls in die familie Musophagidae. Die genus omvat drie spesies wat in Afrika voorkom. In teenstelling met die helderkleurige loeries wat in bosse woon, leef kwêvoëls in oop gebiede en het vaal grys en wit vere.




</doc>
<doc id="78038" url="https://af.wikipedia.org/wiki?curid=78038" title="Musophaga">
Musophaga

Musophaga is 'n genus van voëls in die familie Musophagidae. Die genus omvat twee spesies.




</doc>
<doc id="78042" url="https://af.wikipedia.org/wiki?curid=78042" title="Gaiety Girls">
Gaiety Girls

Gaiety Girls was koormeisies in Edwardiaanse musikale komedies wat sedert die 1890's in Londen se "Gaiety Theatre" opgevoer is, veral in dansopvoerings wat deur George Edwardes vervaardig is. 

Die gewildheid van hierdie soort musiekteater was deels afhanklik van die aantreklike "Gaiety Girls"-danseresse wat altyd in die nuutste modes of in baaikostuums opgetree het. Die "Gaiety Girls" van die 1890's was fatsoenlike en elegante jong dames, anders as vroeëre aktrises wat in Victoriaanse Londen se musikale burlesque-vertonings nog in korsette op die verhoog verskyn het. 

Later is ook na die sterre van musikale komedies as "Gaiety Girls" verwys.


</doc>
<doc id="78043" url="https://af.wikipedia.org/wiki?curid=78043" title="Gaiety Theatre, Londen">
Gaiety Theatre, Londen

Gaiety Theatre was die naam van twee varietéteaters in die Londense stadsdeel Aldwych by die oostelike einde van die Strand. Die eerste teater is oorspronklik in 1864 as "Strand Musick Hall" (sic) op die vroeëre perseel van die "Lyceum Theatre" gestig. Sedert 1868 het dit as "Gaiety Theatre" bekend gestaan en aanvanklik bekendheid verwerf as musiekteater. Later is ook musikale burlesque-vertonings, pantomimes en operettes opgevoer. Die teater het tussen 1868 en die 1890's 'n belangrike invloed op die ontwikkeling van die moderne musikale komedie uitgeoefen.

Die tweede "Gaiety Theatre", geopen in 1903 teenoor sy voorgangergebou, het sy deure in 1939 gesluit. In 1957 is die teater afgebreek nadat die gebou gedurende die Tweede Wêreldoorlog deur lugaanvalle ernstig beskadig is.


</doc>
<doc id="78048" url="https://af.wikipedia.org/wiki?curid=78048" title="Buyelekhaya Dalindyebo">
Buyelekhaya Dalindyebo

Buyelekhaya Zwelinbanzi Dalindyebo a Sabata (gebore 1964; r. sedert Mei 1989) is die koning van die abaThembu in Suid-Afrika. Sy lofnaam is "Zwelibanzi". Hy is die seun van die vorige koning, Sabata Jonguhlanga Dalindyebo, 'n afstammeling van die amaHala-dinastie, en tans die regeerder van die bakaDalindyebo-bloedlyn.

In Mei 2005 is hy aangekla van bedrog, moord, poging tot moord, ontvoering en brandstigting by die Mthatha Hooggeregshof, en is tans besig om teen 'n 15-jaar vonnis te appelleer. Die aanklagte is aanhangig gemaak nadat hy tussen 1995 en 1996 geweld teen sy onderdane in 'n klein dorpie naby Mthatha gebruik het. In Desember 2009 het Buyelekhaya gedreig om van Suid-Afrika af te skei, en twee-derdes van die land se grondgebied met hom te neem. Die afskeidingstender het blykbaar gekom nadat pres. Jacob Zuma geweier het om by die koning se geskille in te gryp. Die afskeiding is later opgeskort, maar hy eis R 900 miljoen van die regering en 'n verdere R 80 miljard vir sy stam vir die vernedering wat die kriminele verhoor veroorsaak het.


</doc>
<doc id="78049" url="https://af.wikipedia.org/wiki?curid=78049" title="Royal Opera House">
Royal Opera House

Die Royal Opera House is 'n operahuis en sentrum vir uitvoerende kunste in Covent Garden in Sentraal-Londen. Dikwels word na die groot gebou net as "Covent Garden" verwys aangesien die perseel voor die oprigting van die operahuis in 1732 as park gebruik is.

Die "Royal Opera House" is die tuiste van die koninklike opera- ("The Royal Opera") en balletgeselskap ("The Royal Ballet") asook 'n orkes, die "Orchestra of the Royal Opera House". Die teater, wat oorspronklik as die "Theatre Royal" bekend gestaan het, het in die eerste honderd jaar van sy bestaan hoofsaaklik as skouburg gedien. In 1734 is die eerste balletopvoering aangebied, en 'n jaar later het Händel se eerste operaseisoen begin. Baie van die komponis se operas en oratoria is spesifiek geskryf om hier opgevoer te word, en so is ook die premières van Händel-werke in die teater gehou.

Die huidige operahuis is al die derde teater op die perseel nadat vroeëre geboue in 1808 en 1857 in verwoestende brande vernietig is. Die fasade, voorsaal en ouditorium dateer uit 1858, maar byna alle ander elemente van die huidige teaterkompleks is eers so onlangs soos die 1990's tydens uitgebreide restourasiewerk bygevoeg. Die operahuis bied sitplekke vir 2 256 toeskouers in vier rye met losies en balkonne en in die amfiteater-ry. Die proscenium is 12,2 m wyd en 14,8 m hoog.



</doc>
<doc id="78053" url="https://af.wikipedia.org/wiki?curid=78053" title="Strand, Londen">
Strand, Londen

Strand, in Engels dikwels the Strand genoem, is 'n groot deurgangspad in die City of Westminster, Sentraal-Londen, wat deel uitmaak van die A4-grootpad. Dit loop oor 'n afstand van ruim driekwart myl vanaf Trafalgarplein in die weste tot Temple Bar in die ooste waar dit in Fleet Street inloop en die grenslyn tussen Westminster en die City of London vorm.

Aanvanklik was die Teemsrivier die belangrikste roete tussen die City en Westminster. "Strand" beteken rivieroewer, en die pad was inderdaad oorspronklik 'n rivierwal totdat dit tussen 1864 en 1870 ingedam en 'n straat aangelê is. Die ou waterpoort het in die "Victoria Embankment Gardens" bewaar gebly. Die Strand was vroeër langer en het die hoofroete tussen Westminster en die City gevorm, met herewonings aan weerskante. Tans loop dit deur 'n buurt met winkels, hotelle en teaters.

Twee historiese kerkgeboue is aan die oostelike eindpunt van die Strand op eilande in die middel van die pad geleë nadat dit in die verlede verbreed is. Die straatgedeelte tussen die twee kerke is in 1900 verbreed en het sodoende 'n ouer pad, Holywell-straat wat parallel met die Strand geloop het, ingesluit. Verkeer in oostelike rigting loop verby die kerke deur 'n kort halfmaanvormige gedeelte wat as Aldwych bekend staan. Die Strand vorm die suidelike grens van die Covent Garden-distrik.


</doc>
<doc id="78054" url="https://af.wikipedia.org/wiki?curid=78054" title="Bosuil">
Bosuil

Die Bosuil ("Strix woodfordii") is 'n algemene standvoël van woud, gevestigde boomveld en uitheemse plantasies. Die voël is 30 – 36 cm lank en 240 - 350 g groot. In Engels staan die voël bekend as die "African Wood Owl".




</doc>
<doc id="78056" url="https://af.wikipedia.org/wiki?curid=78056" title="Vlei-uil">
Vlei-uil

Die Vlei-uil ("Asio capensis") is 'n algemene standvoël en nomade in vleie en vogtige grasveld maar vermy digte plate riete. Die uil is minder naglewend as die meeste ander uile. Die voël is 35 – 38 cm lank en 230 – 370 g groot. In Engels staan die voël bekend as die "Marsh Owl".




</doc>
<doc id="78058" url="https://af.wikipedia.org/wiki?curid=78058" title="Witwanguil">
Witwanguil

Die Witwanguil ("Ptilopsis granti") is 'n algemene standvoël en nomade in doringboomsavanne en droë breëblaarboomveld. Die voël is 25 – 28 cm lank en 180 - 250 g groot. In Engels staan die voël bekend as die "Southern White-faced Owl".




</doc>
<doc id="78059" url="https://af.wikipedia.org/wiki?curid=78059" title="Strix (genus)">
Strix (genus)

Strix is 'n genus van voëls in die familie van ware uile ("Strigidae"). Die genus omvat 20 spesies.




</doc>
<doc id="78060" url="https://af.wikipedia.org/wiki?curid=78060" title="Gebande uil">
Gebande uil

Die Gebande uil ("Glaucidium capense") is 'n gelokaliseerde algemene voël wat leef in boomveld, ruigtes en woudrand. Die voël is 20 – 22 cm lank en 100 - 130 g groot. In Engels staan die voël bekend as die "African Barred Owlet".




</doc>
<doc id="78062" url="https://af.wikipedia.org/wiki?curid=78062" title="Ptilopsis">
Ptilopsis

Ptilopsis is 'n genus van voëls in die familie van ware uile ("Strigidae"). Die genus omvat 2 spesies.




</doc>
<doc id="78064" url="https://af.wikipedia.org/wiki?curid=78064" title="Witkoluil">
Witkoluil

Die witkoluil ("Glaucidium perlatum") is 'n algemene standvoël en nomade in doringboomsavanne en droë boomveld. Die voël is dikwels bedags aktief. Die voël is 17–21 cm lank en 60–100 g groot. In Engels staan die voël bekend as die "Pearl-spotted Owlet".




</doc>
<doc id="78066" url="https://af.wikipedia.org/wiki?curid=78066" title="Glaucidium">
Glaucidium

Glaucidium is 'n genus van voëls in die familie van ware uile ("Strigidae"). Die genus omvat 28 spesies.




</doc>
<doc id="78067" url="https://af.wikipedia.org/wiki?curid=78067" title="Visuil">
Visuil

Die Visuil ("Scotopelia peli") is 'n skaars standvoël wat in groot bome by mere en stadig vloeiende riviere slaap. Die voël is 60 – 64 cm lank en 2 - 2.4 kg groot. Die uil se getalle neem af weens versteuring en wateronttrekking uit groot riviere. In Engels staan die voël bekend as die "Pel's Fishing Owl".




</doc>
<doc id="78069" url="https://af.wikipedia.org/wiki?curid=78069" title="Visuile">
Visuile

Visuile ("Scotopelia") is 'n genus van voëls in die familie van ware uile ("Strigidae"). Die genus omvat drie spesies.




</doc>
<doc id="78071" url="https://af.wikipedia.org/wiki?curid=78071" title="Poskode">
Poskode

'n Poskode (Engels: post code, postcode, of ZIP code) is 'n reeks syfers of letters wat aan 'n fisiese adres gekoppel is, vir die hoofdoel om die outomatiese sortering van posstukke deur die poskantoor moontlik te maak.

In Februarie 2005 het 117 van die 190 lidlande van die Wêreldposunie oor poskode-sisteme beskik. Een land, wat steeds nie poskodes wil gebruik nie, is Panama. In Ierland het oorspronklik net die hoofstad Dublin oor 'n poskode-stelsel beskik. 'n Landswye stelsel, EIRCODE, is in 2015 ingevoer.



</doc>
<doc id="78072" url="https://af.wikipedia.org/wiki?curid=78072" title="Vertoonkamer">
Vertoonkamer

'n Vertoonkamer of toonkamer is 'n ruimte in 'n winkel of ander verkoopplek waar produkte wat in die winkel te koop aangebied word ten toon gestel word. Die doel van die vertoonkamer is sodat klante hierdie produkte beter kan bekyk, wat dikwels nie moontlik is by produkte wat binne hul verpakking in die winkel is nie. Vertoonkamers kom mens veral teë by motorhandelaars en meubelwinkels.


</doc>
<doc id="78073" url="https://af.wikipedia.org/wiki?curid=78073" title="Ware uile">
Ware uile

Ware uile of tipiese uile ("Strigidae") is die grootste familie van nag-aktiewe voëls in die orde van uile ("Strigiformes"). Die familie omvat ongeveer 25 genera en 191 spesies.




</doc>
<doc id="78077" url="https://af.wikipedia.org/wiki?curid=78077" title="Europese naguil">
Europese naguil

Die Europese naguil ("Caprimulgus europaeus") is 'n gelokaliseerde, algemene somertrekvoël in boomveld, savanne en plantasies. Die voël slaap meer op takke en minder op die grond. Die voël is 26 – 28 cm lank en 55 - 80 g groot. In Engels staan die voël bekend as die "European Nightjar".




</doc>
<doc id="78079" url="https://af.wikipedia.org/wiki?curid=78079" title="Wimpelvlerknaguil">
Wimpelvlerknaguil

Die Wimpelvlerknaguil ("Macrodipteryx vexillarius") is 'n gelokaliseerde, algemene intra-Afrika broeiendesomertrekvoël in breëblaarboomveld. Die voël slaap op die grond maar sit dikwels op takke nadat hy opgejaag is. Die voël is 23 – 26 cm lank en 50 - 95 g groot. In Engels staan die voël bekend as die "Penant-winged Nightjar".




</doc>
<doc id="78081" url="https://af.wikipedia.org/wiki?curid=78081" title="Witpenswindswael">
Witpenswindswael

Die witpenswindswael ("Tachymarptis melba") is 'n algemene standvoël en intra-Afrika broeiende somertrekvoël. Hulle kom dikwels in groot gemengde swerms saam met ander windswaels voor. Die voël is 20 – 22 cm lank en 68 - 90 g groot. In Engels staan die voël as die "Alpine Swift" bekend.




</doc>
<doc id="78083" url="https://af.wikipedia.org/wiki?curid=78083" title="Bontwindswael">
Bontwindswael

Die Bontwindswael ("Tachymarptis aequatorialis") is 'n skaars standvoël en word gewoonlik in klipperige gebiede gevind, soms alleen. Die voël is 22 cm lank en 84 - 92 g groot. In Engels staan die voël bekend as die "Mottled Swift".




</doc>
<doc id="78085" url="https://af.wikipedia.org/wiki?curid=78085" title="Caprimulgus">
Caprimulgus

Caprimulgus is 'n genus van voëls in die familie van nagswaels ("Caprimulgidae").

Die volgende spesies behoort aan die genus:




</doc>
<doc id="78089" url="https://af.wikipedia.org/wiki?curid=78089" title="Tachymarptis">
Tachymarptis

Tachymarptis is 'n genus van voëls in die familie van windswaels ("Apodidae"). Die genus omvat twee spesies.




</doc>
<doc id="78090" url="https://af.wikipedia.org/wiki?curid=78090" title="Royal Albert Hall">
Royal Albert Hall

Die Royal Albert Hall is 'n konsertsaal in die mees noordelike deel van Kensington in westelike Sentraal-Londen wat internasional bekend staan vir sy Proms-konsertreekse wat sedert 1941 jaarliks in die somermaande aangebied word. Die saal het 'n maksimum-kapasiteit van 5 272 sitplekke, afhangende van die gebeurtenis. Die uitleg van die verhoog en die getal staanplekke kan aangepas word sodat die getal sitplekke styg of verminder. Die konsertsaal word nie deur die Britse regering of Londense administrasie befonds nie, maar is 'n geregistreerde nie-winsgewende instelling.

Sedert sy amptelike inwyding deur koningin Victoria in 1871 het die wêreld se leidende kunstenaars uit verskillende genres in die Royal Albert Hall opgetree. Die konsertsaal het sodoende een van die Verenigde Koninkryk se gewildste en merkwaardigste geboue geword. Jaarliks vind meer as 350 gebeurtenisse in die saal se groot amfiteater plaas, waaronder klassieke konserte, rock en pop, ballet- en opera-opvoerings, sportwedstryde, toekenningsplegtighede, skool- en gemeenskapsfeeste, liefdadigheidsfunksies en bankette.

Oorspronklik is beplan om die konsertsaal "The Central Hall of Arts and Sciences" te noem, maar ter nagedagtenis van haar wyle gade prins Albert is dit deur koningin Victoria gewysig tot "Royal Albert Hall" toe sy die hoeksteen gelê het. Terwyl die konsertsaal die praktiese deel van die nasionale gedenkteken vir die Prinsgemaal vorm, is die dekoratiewe deel, die "Albert Memorial", net noord daarvan in Kensington Gardens en anderkant Kensington Gore-straat opgerig.



</doc>
<doc id="78093" url="https://af.wikipedia.org/wiki?curid=78093" title="Windswaels">
Windswaels

Windswaels ("Apodidae") is 'n familie van voëls wat goed aangepas is om in die lug te leef en vlieënde insekte in vlug te kan vang. Hoewel hulle baie soos gewone swaels lyk, behoort hulle aan totaal verskillende ordes. Windswaels behoort tot die orde windswaelagtiges ("Apodiformes"), terwyl gewone swaels sangvoëls ("Passeriformes") is. Die sterk ooreenkoms in leefwyse en hoe hulle vlieg is 'n goeie voorbeeld van konvergente ewolusie.

Die wetenskaplike naam, "Apoda" kom vanuit Grieks: "απους", apous, wat "sonder voete" beteken. Windswaels het byna onsigbare kort pootjies. Hulle sal nooit vrywillig op 'n horisontale vlak land nie. As hulle nie vlieg nie, hang hulle met hulle pootjies aan 'n vertikale voorwerp, soos 'n rotswand, muur of 'n boomtak.

Die familie omvat ongeveer 20 genera met 102 spesies. Die "Apodidae" het die meeste verteenwoordigers, terwyl geen lede van die "Hemiprocnidae" in Suider-Afrika aangetref word nie. Die Europese windswael ("Apus apus") is ŉ bekende immigrant en word tussen November en Maart in Suid-Afrika aangetref. Lede van die genus "Collocalia" se neste word in Oosterse lande as 'n bestanddeel in soppe gebruik. 

Die windswaels en die kolibries behoort tot die orde Apodiformes, wat voorheen as die "Micropodidae" bekend gestaan het en in 2 subordes ingedeel word. Die kolibries behoort tot die suborde "Trochili" en die familie "Trochilidae". Hulle word slegs in tropiese gebiede en nie in Suid-Afrika aangetref nie. Die windswaels behoort tot die suborde "Apodi" en die familie "Apodidae" (voorheen as die "Micropodidae" bekend). 

Die boomwindswaels behoort tot dieselfde suborde en tot die familie "Hemiprocnidae". Die windswaels word gekenmerk deur 'n klein, relatief swak snawel en 'n groot bek, wat aangepas is by ŉ dieet wat slegs uit vlieënde insekte bestaan. Dit vergemaklik ook die vang van insekte in vlug. In warm weersomstandighede volg die windswaels die insekte wat deur lugstrome hoog die lug ingewaai is, terwyl die swaels in kouer omstandighede laer voorkom. 

In ongunstige weersomstandighede moet die voëls noodgedwonge sonder kos klaarkom en in die opsig toon hulle interessante aanpassings: Hulle kan hut metaboliese tempo baie vertraag - byna soos gedurende 'n winterslaap- om sodoende minder energie te verbruik, of hulle kan agter voedselbronne aan trek, wat tot sommige windswaelspesies se migrasiepatrone aanleiding gegee het. 

Afgesien van die voedsel word die nesboumateriaal ook ingesamel terwyl die voëls vlieg. Dit bestaan hoofsaaklik uit gepluimde sade, vere, takkies, droë blare, ensovoorts, en die materiaal word met speeksel aanmekaargeplak om ŉ nes te bou. Die voëls bring feitlik hulle hele leeftyd in die lug deur; hulle eet in die lug, hulle kan in vlug slaap en selfs paar. 

Hulle keer slegs na die grond terug wanneer dit absoluut noodsaaklik is, en dit het tot gevolg gehad dat hul pote in hul ontwikkelingsproses geleidelik verswak het. Windswaels kan nie soos ander voëls op takkies of drade sit nie, maar hulle klou vas aan lysies op vertikale oppervlakke, waarvandaan hulle weer maklik kan opstyg.

Die windswaels (familie "Apodidae") is die grootste groep in die suborde "Apodi". Die familie word in 2 subfamilies ingedeel: die "Aponinae", wat sagte sterte het, en die "Chaeturinae" of stekelstertwindswaels. Die voëls se stertvere eindig in 'n kaal skag, wat die voëls stut wanneer hulle teen 'n rots of 'n boom rus. Windswaels vlieg besonder goed en hulle is waarskynlik die vinnigste voëls ter wêreld. 

Daar is bewys dat hulle teen 110 km/h vlieg, maar onbevestigde waarnemings het getoon dat hulle selfs met ŉ snelheid van 300 km/h kan vlieg. Die neste word meestal in 'n hol boomstam of teen 'n rotswand gebou, hoewel die skoorsteenwindswaels ("Chaetura pelagica") van Europa hul neste verkieslik in skoorstene maak. Die Temminck-windswaels ("Cypseloides senex") verkies om hul neste in grotte agter watervalle te bou en die voëls moet dus deur die watergordyn vlieg om hul kuikens te bereik. 

Enkele windswaelspesies (genus "Collicalia") bou hul hele nes van speeksel. Dienes is dan ook die hoofbestanddeel van voëlnessop, 'n Chinese lekkerny. 'n Aantal migrerende windswaelspesies word tydens die somermaande in Suid-Afrika aangetref, terwyl 'n aantal standspesies ook hier hou. Die bekendste trekvoël is die Europese windswael ("Apus apus"), wat in groot swerms voorkom en elke somer, soos die bruinwindswael ("Apus pallidus"), van Europa af suidwaarts trek. 

Hulle broei egter in Europa. Standvoëls soos die swartwindswael ("Apus barbatus") hou in Suider-Afrika, hoewel hulle baie binne die gebied rondtrek. Die Europese windswael trek altyd na gebiede waar dit somer is, omdat vlieënde insekte slegs in warm gebiede volop is. Die voëls kom in Maart in groot swerms bymekaar en trek dan na Europa sodat hulle die gebied in April of Mei kan bereik. Hier bou hulle hut neste teen 'n vertikale vlak en na die voltooiing daarvan is hulle baie aggressief. 

Sodra die sosiale hiërargie bepaal is, begin die balts en daarna die paring. Dit vind by die nes plaas en, indien die weerstoestande dit toelaat, ook in die lug. Daar word gewoonlik 2 tot 3 wit eiers gelê, maar indien voedsel skaars is (dus min insekte in die boonste luglae weens swak weersomstandighede), kan die ouers van die eiers uit die nes verwyder sodat dit nie uitbroei nie. Na ongeveer 20 dae broei daar kaal, blinde en hulpelose kuikens uit. 

Hulle word met insekte wat die ouers opbring, gevoer, sodat hulle vinnig voedselreserwes opbou en binne 2 weke ŉ groter massa as die ouers het. Die reserwes beskerm hulle teen koue of 'n moontlike toekomstige voedselgebrek. Na 6 weke is die kuikens gereed om te vlieg en hulle kan onmiddellik sender die leiding van die ouers migreer. 





</doc>
<doc id="78097" url="https://af.wikipedia.org/wiki?curid=78097" title="Genusgroep">
Genusgroep

'n Genusgroep, tak of tribus is 'n taksonomiese rang tussen subfamilie en genus, of 'n takson in die rang. 
Hierdie rang word gebruik om groot subfamilies verder op te deel.


</doc>
<doc id="78100" url="https://af.wikipedia.org/wiki?curid=78100" title="Keats House">
Keats House

Keats House is 'n museum wat in die Engelse Romantiese digter John Keats se Noord-Londense woning in Hampstead ingerig is. Die gebou, wat tussen 1814 en 1816 opgerig is, het as halfvrystaande woning oorspronklik deel uitgemaak van 'n dubbelhuis, Wentworth Place, wat in twee huisies met 'n gemeenskaplike tuin opgesplits is. Hampstead was in dié tyd nog 'n afgeleë dorpie buite Londen wat deur velde omring is.

John Keats het die huis se oostelike gedeelte tussen Desember 1818 en September 1820 saam met sy vriend Charles Brown bewoon. Die ander helfte is deur Fanny Brawne en haar gesin bewoon. Keats het op Fanny verlief en later ook aan haar verloof geraak, en hierdie liefdesverhouding het enkele gedigte geïnspireer. Die tyd, wat Keats in Hampstead deurgebring het, word dikwels as die digter se produktiefste jare beskryf. So is Keats House steeds 'n huldeblyk aan die lewensvreugde wat Keats hier in 'n rustige landelike omgewing ervaar het en waar hy die inspirasie vir gedigte soos "Ode to a Nightingale" gevind het. Die "Ode" het volgens oorlewering onder 'n pruimboom in die tuin ontstaan.

Tuberkulose het reeds 'n skadu oor Keats se lewe gewerp toe hy in sy woning in Hampstead ingetrek het, en nadat sy toestand gaandeweg versleg het, is hy aangeraai om na 'n warmer klimaat te verhuis wat die simptome kon verlig. In 1820 het Keats na Italië gereis en is daar in die volgende jaar ongetroud in die ouderdom van 25 oorlede. Fanny Brawne het haar verlowingsring tot en met haar dood gedra, en dit maak tans deel uit van die versameling wat ter nagedagtenis aan die groot digter in Keats House vertoon word, saam met sy manuskripte en boeke met persoonlike notas, asook briewe wat hy aan sy vriende, waaronder Percy Bysshe Shelley, geskryf of van hulle ontvang het.

Ondanks sy verbintenis met Keats is die huis se argitektoniese waarde in die 1920's so gering geskat dat net skenkings uit die Verenigde State dit van sloping kon red. Keats House het sy deure op 9 Mei 1925 as museum vir die publiek geopen en word, net soos Hampstead Heath, deur die "City of London Corporation" bestuur. Die interieur is danksy fondse ter waarde van byna 'n halfmiljoen £, wat deur die "Heritage Lottery Grant" beskikbaar gestel is, tot die oorspronklike toestand gerestoureer en is 'n goeie voorbeeld van die destydse Regency-styl.


</doc>
<doc id="78102" url="https://af.wikipedia.org/wiki?curid=78102" title="Regency">
Regency

Regency is 'n argitektoniese styl wat baie ooreenkomste met neo-klassieke Georgiaanse boukuns tydens die regering van die vier konings George in die periode tussen 1720 en 1840 toon, maar aan geboue 'n gevoel van elegante ligtheid gee. Geboue in die Regency-styl het in die vroeë 19de eeu in die Verenigde Koninkryk ontstaan toe die latere koning George IV prinsregent was, alhoewel die styl ook in latere jare nog gewild was. Vergelykbare stylperiodes in ander lande is Biedermeier in Duitssprekende gebiede, die Federale styl in die Verenigde State en die Franse Empire-styl.

Baie geboue in die Regency-styl het witgeverfde pleisterwerkfasades en groot ingangsportale wat deur twee groot pilare omraam word. Ingangsdeure is tradisioneel swart. Regency-wonings is gewoonlik as terrashuise of halfmaanvormige gebouekomplekse ontwerp, dikwels met swierige gietysterbalkonne en boogvensters - stylelemente wat tydens die Regencyperiode gewild geraak het.

'n Belangrike baanbreker vir die styl was die argitek John Nash (1752-1835) wat die Regency-terrashuise in Londen se Regent's Park en Regent Street ontwerp het. Uitstekende voorbeelde van Regency-boukuns oorheers die stadsbeeld van Brighton en Hove in Oos-Sussex, veral in woonbuurte soos Kemp Town en Brunswick Hove. In Londen is hele strate en buurte volgens die Regency-styl ontwerp, soos byvoorbeeld rondom Victoria, Pimlico, Mayfair en ander distrikte in die middestad. 

Cheltenham in Gloucestershire maak vanweë sy ryk erfenis aan Regency-boukuns daarop aanspraak dat dit die mees volledige Regency-nedersetting in Engeland is. Die plaaslike sinagoge is deur die bekende kunshistorikus en argitektuurkritikus Nikolaus Pevsner as een van die "beste" nie-Anglikaanse godsdienstige geboue in Groot-Brittanje beskryf. Daarnaas word kenmerkende voorbeelde van Regency-boukuns ook in Royal Leamington Spa in Warwickshire aangetref, veral in dele van The Parade, Clarendon Square en Landsdowne Circus. 

Die vakterm Regency word ook toegepas op binnenshuise ontwerp en dekoratiewe kuns uit die periode wat deur elegante meubels en muurpapier met vertikale strepe gekenmerk word, en op modestyle uit dié tyd, versinnebeeld deur die bekende swierbol George Brian "Beau" Brummell, terwyl damemodes deur die Empire-silhoeët gekenmerk is.


</doc>
<doc id="78105" url="https://af.wikipedia.org/wiki?curid=78105" title="Douglas Engelbart">
Douglas Engelbart

Douglas Carl "Doug" Engelbart (30 Januarie 1925 – 2 Julie 2013) was 'n Amerikaanse uitvinder wat die rekenaarmuis in 1964 uitgevind het.

Engelbart is op 30 Januarie 1925 in Portland, Oregon gebore. Hy studeer in die 1950's elektriese ingenieurswese en rekenaarwetenskap aan die "Oregon State University" en die "Universiteit van Kalifornië - Berkeley". Na sy studies sluit hy by die Stanford-navorsingsinstituut aan, waar hy aan verskeie konsepte werk, soos e-pos, videokonferensie en ARPANET (die voorloper van die Internet).

Hy sal die beste onthou word vir die rekenaarmuis, wat destyds 'n houtboksie met twee wiele aan was. In 1970 ontvang hy 'n patent vir sy uitvindsel. Die rekenaarmuis het egter eers 'n alledaagse artikel geword nadat die patent daarvan verval het.

Engelbart is in 2000 met die nasionale medalje vir tegnologie vereer.

Hy is op 2 Julie 2013 op die ouderdom van 88 aan nierversaking in Atherton, Kalifornië oorlede.



</doc>
<doc id="78109" url="https://af.wikipedia.org/wiki?curid=78109" title="Die skelm van die Limpopo">
Die skelm van die Limpopo

Die Skelm van die Limpopo is 'n Afrikaanse rolprent wat op 15 Januarie 1962 in Suid-Afrika vrygestel is. Gerrie Snyman het die regie behartig en as akteur in die film opgetree. Die ander hoofrolspelers is Benn Potgieter en Wena Naudé.

Die rolprent is 'n drama.




</doc>
<doc id="78110" url="https://af.wikipedia.org/wiki?curid=78110" title="Gerrie Snyman">
Gerrie Snyman

Gerrie Snyman was 'n Suid-Afrikaanse musikant, komponis, kunstenaar en rolprentmaker. Snyman het in die vroeë dertigerjare sy buiging in die musiekwêreld met sy orkes, "Die Ses Hartbrekers" gemaak. Sy eerste opnames was onder die vaandel van platemaatskappye soos "His Master's Voice". As skilder het Snyman hom hoofsaaklik op landskappe toegelê. Van sy bekendste rolprente is My hart is in die Bosveld en Die Leeu van Punda Maria. Hy is in 1997, op 92-jarige ouderdom, na 'n kort siekbed in Springs oorlede.

As akteur:

As regisseur:


</doc>
<doc id="78111" url="https://af.wikipedia.org/wiki?curid=78111" title="Regency-tydperk">
Regency-tydperk

Die term Regency-tydperk verwys in die Verenigde Koninkryk na die periode tussen 1811 en 1830 toe die Prins van Wallis as Regent van Engeland benoem is nadat sy vader, koning George III, as gevolg van 'n geestessiekte sy amp as monarg nie meer behoorlik kon uitoefen nie. Met die afsterwe van die koning in 1820 het sy seun hom as George IV opgevolg.

Die term "Regency" word soms gebruik om na 'n wyer historiese tydraam te verwys as slegs die dekade van die prins van Wallis se formele regentskap. So is juis die periode tussen 1795 en 1837 - dus die laat regeringsjare van koning George III asook die regeringstye van sy seuns George IV (as prinsregent en koning) en William IV deur sekere strominge in die Britse boukuns, literatuur, modes, politiek en die kulturele lewe oorheers. 

'n Ander historiese benadering is om die Regency-tydperk as 'n oorgangsfase tussen die Georgiaanse en Victoriaanse periodes te beskou. Hier val die fokus op die tydperk tussen 1811 (die formele begin van die regentskap) en 1837 toe koningin Victoria die Britse troon as opvolger van William IV bestyg het.

Indien die klem op die verskille tussen die Regency-periode en die 18de eeu val, word die latere Franse Rewolusionêre Oorloë en Napoleontiese Oorloë dikwels by die Regency-periode ingesluit.

Die tydperk tussen 1812 en 1830 het die oorgang van Georgiaanse weelderigheid na die Victoriaanse periode met al sy gevoelighede gemarkeer. Die nywerheidsomwenteling, wat teen die middel van die 18de eeu begin het, het vir die westelike halfrond 'n tydperk van konstante tegnologiese innovasie en sosiale veranderings ingelui, terwyl dit op politieke gebied in voortgesette oorloë en rewolusionêre fases vasgevang was.

Vir byna die hele eerste helfte van die Regency-tydperk was Engeland en Frankryk in die Napoleontiese Oorloë in 'n bitter stryd gewikkel. In 1815 is Napoléon Bonaparte se pogings om die vasteland van Europa te oorheers in die Slag van Waterloo die finale nekslag toegedien. Die Britse heerskappy oor Indië, die Wes-Indiese eilande en die Persiese Golf is deur vredesooreenkomste bevestig. 

Die Verenigde State het daarin geslaag om hul onafhanklikheid gedurende die Regency-tydperk te handhaaf, ondanks die Brits-Amerikaanse Oorlog wat vanaf 1812 twee jaar lank hoofsaaklik met seegevegte langs die Kanadese grens gevoer is. In 1814 is die vrugtelose oorlog met die Vrede van Gent beëeindig, maar die Amerikaanse binnelandse beleid is deur die eerste Seminole-oorlog in 1817 en toenemende politieke verskille oor die kwessie van slawerny oorskadu.

Die Regency-era was die tydperk waarin verskeie Suid-Amerikaanse kolonies, waaronder Mexiko, Brasilië, Venezuela en Chili, hul onafhanklikheid verwerf het. In Spanje het 'n rewolusie tot die herstelling van die grondwet van 1812 gelei. Ná die einde van die Russies-Turkse oorlog in 1829 het Griekeland met die vrede van Adrianopel onafhanklik van Turkye geword.

Vir die Verenigde Koninkryk was die Regency-periode 'n bloeitydperk van kuns en argitektuur, maar die prinsregent is deur sy onderdane allesbehalwe hoog aangeslaan. Hy was 'n man van mooi geaardheid en voortreflike maniere, 'n goeie sanger en tjellis en beskermheer van die kunste. Maar sy neiging tot alkoholisme en speelsug het algemene misnoeë gewek, en onderdane was vinnig moeg vir sy geldverspilling. Terwyl sy swak gesondheidstoestand kommer gewek het, is hy as onbetroubaar geag. Die persoonlike haatgevoelens, wat hy teenoor sy vader, 'n aanhanger van die Tory-party, gekoester het, het hom daartoe gedryf om in die parlement 'n politieke alliansie met die Whig-opposisie te smee. 

In 1785 het hy heimlik met Maria Fitzherbert getrou, wel wetende dat die huwelik onwettig was - Fitzherbert was al getroud en Rooms-Katoliek. So het hy steeds daaroor gelieg. In 1795 het hy met prinses Caroline van Brunswyk in die huwelik getree, maar allesbehalwe hartlike liefdesgevoelens vir haar getoon. Nadat die regent se dogter en enigste erfgenaam, prinses Charlotte, ná die geboorte van haar kind gesterf het, het die kwessie van troonopvolging 'n dringende politieke vraagstuk geword.

Hertoë het begin om vinnig met aanvaarbare prinsesse te trou, in 'n poging om self die toekomstige monarg van Engeland te verwek. Die hertog van Kent het as vader van die latere koningin Victoria in sy poging geslaag.

Die Regency-periode was 'n bloeitydperk vir skrywers van Romantiese literatuur en digkuns soos Lord Byron, William Blake, William Wordsworth, John Keats, Percy Bysshe Shelley en Jane Austen. Van hierdie digters en skrywers se belangrikste werke het gedurende die Regency-tydperk ontstaan. Die Romantiese beweging, wat sedert die laat 18de eeu sy invloed op die artistieke en intellektuele lewe in Europa laat geld het, het 'n kulturele teengewig teen die maatskaplike, politieke en adellike norme van die Verligting gevorm en was sterk gekant teen rasionale natuurbeskouings. Sterk gevoelens is as 'n belangrike bron van estetiese ervaring beskou, en so het vir Romantici gevoelens soos eerbied, vrees en angs sentraal gestaan wanneer hulle met die verhewenheid van die natuur gekonfronteer is. 

Die Romantiese stroming in die Britse literatuur begin met die "Lyrical Ballads", 'n gemeenskaplike werk van die digters Wordsworth en Samuel Taylor Coleridge waarin hulle Jane Austen se digkuns ten gunste van 'n meer opregte en direkte styl, wat hulle aan volkstradisies ontleen het, verwerp het. Die Franse Rewolusie het albei digters geïnspireer om utopiese sosiale gedagtes te ontwikkel. Blake word as die treffendste voorbeeld van Romantiese gevoeligheid in die Engelse literatuur beskou, terwyl Byron, Shelley en Keats se werke deel uitmaak van 'n latere fase van Romantisisme in die Verenigde Koninkryk.

Austen was allesbehalwe 'n passievolle romantikus soos haar werke, wat almal as liefdesverhale gekategoriseer kan word, insinueer. Haar skrywersloopbaan het sy hoogtepunt bereik toe die Romantiese beweging in die Engelse literatuur sy bloeitydperk beleef het. Met haar romans, waaronder bekende werke soos "Pride and Prejudice", "Sense and Sensibility" en "Emma", gee insig oor die lewens van vroue in haar periode. Haar volmaakte literêre styl en haar spel met ironie maak van Jane Austen een van die bekendste en invloedrykste romanskrywers van haar tyd.

Die mees befaamde komponiste gedurende die Regency-tydperk sluit Ludwig van Beethoven, Gioacchino Rossini, Franz Peter Schubert, Franz Liszt en Felix Mendelssohn in. Beethoven het met sy musiek die oorgangsperiode tussen die Klassieke en die Romantiese tydperk in westerse klassieke musiek oorheers. Die laat periode van sy musikale werk, wat omstreeks 1816 begin en met sy afsterwe in 1827 geëindig het, is deur komposisies van intellektuele diepte, sterk persoonlike trekke en eksperimente met verskillende musiekvorme gekenmerk.

In Europese balsale het wals, oorspronklik 'n stadige volksdans in -tyd wat in die laat 18de eeu in Weense danssale oorgeneem is en daar tot 'n verfynde en vinniger dans ontwikkel het, in die Regency-periode gewild geraak en ouer balsaaldanse soos cotillion en Scotch reel vervang. Die standaardvorm van Weense wals is deur die Oostenrykse komponiste Franz Lanner en Johann Strauß ontwikkel.

Invloede uit die vroeë Georgiaanse periode het die Regency-skilderkuns steeds oorheers. Kenmerkende voorbeelde is Jacques-Louis David se portrette uit die rewolusionêre tydperk in Frankryk en Joseph Turner se dramatiese olieskilderye wat stormagtige weerstoestande uitbeeld. David het as skilder groot invloed op die neo-klassieke styl uitgeoefen en met sy historiese skilderye die oorgang van ligsinnige Rokoko-skilderkuns na die strengheid en erns van klassieke werke gemarkeer. Sy bekendste werke sluit portrette van Napoléon Bonaparte in die "Empire-styl" in waarvoor warm Venesiaanse kleure gebruik is.

Ander bekende skilders in die Regency-tydperk was John Constable wat 'n voorkeur vir landskapstonele getoon het; Antoine-Jean Gros wat amptelik aangestel is om Napoléon se veldslagte op doek te skilder; en Sir Thomas Lawrence wat 'n bekoorlike portret van die koningin geskep het.

Die Regency-meubelstyl het vanaf 1800 saam met die Sheraton-styl ontwikkel. Meubels is dikwels volgens antieke Griekse en Romeinse voorbeelde ontwerp, terwyl ook die Franse Empire-styl met sy voorkeur vir Egiptiese stylelemente sy invloed laat geld het. Meubels is daarnaas volgens Sjinese voorbeelde beskilder en klein- en sitmeubels met bladgoud oortrek - Regency-ontwerpers het aangeneem dat antieke meubels op dieselfde manier versier is. Ook diermotiewe soos leeukoppe en dolfyne was gewild by die ontwerp van armleunings en stoelpote. 

Stoelpote was dikwels geboë soos sabels, 'n stylelement wat byvoorbeeld by die "Trafalgar"-leunstoel gebruik is wat ter ere van Lord Nelson se oorwinning in die seeslag van Trafalgar so genoem is. 'n Standaardwerk vir meubelontwerpe in die Regency-tydperk was Thomas Hope se "Household Furniture and Interior Decoration" wat in 1807 gepubliseer is.

Gewoonlik is edelhoutsoorte soos mahonie en palisander (Engels: "rosewood") vir die vervaardiging van kosbare Regency-meubels gebruik, terwyl bekostigbare meubels van beukehout gemaak en met 'n palisanderhoutpatroon beskilder is. Die strak lyne van Regency-meubelkuns het die industriële vervaardiging van meubelstukke vergemaklik.

Die invloed van Regency-meubelkuns op die burgerlike woonstyl in die Verenigde Koninkryk was egter tydelik beperk, en teen die einde van die periode, omstreeks 1830, het ontwerpers teruggekeer na die Georgiaanse styl wat in hierdie tyd reeds Victoriaanse trekke getoon het.

Meubelkuns

Mode


</doc>
<doc id="78112" url="https://af.wikipedia.org/wiki?curid=78112" title="Muiskleurwindswael">
Muiskleurwindswael

Die muiskleurwindswael ("Apus bradfieldi") is 'n gelokaliseerde, algemene, amper-endemiese standvoël en nomade. In Engels staan die voël as die "Bradfield's swift" bekend.

Die voël is 17 cm lank en 33 – 50 g groot. Die voël is grys- of warm bruin met 'n geskubde borskant. Dit is gewoonlik ligter van kleur as die Europese windswael of die swartwindswael. Die hoof- en byslagvere is eenvormig terwyl die slagvere donkerder as die lyf is.

Daar is twee subspesies:
Die muiskleurwindswael is in beide hierdie streke 'n standvoël.

Die muiskleurwindswael het 'n wye verspreidingsgebied en is daarom nie kwetsbaar (vir uitsterwing) nie. Die grootte van die bevolking is nie gekwantifiseer nie, maar daar is geen rede om te glo dat die spesie se getalle kwyn nie. Vir die rede word dit deur die IUBN-rooilys as 'n veilige spesie geklassifiseer.




</doc>
<doc id="78114" url="https://af.wikipedia.org/wiki?curid=78114" title="Swartwindswael">
Swartwindswael

Die swartwindswael ("Apus barbatus") is 'n algemene standvoël en gedeeltelike trekvoël. Die voël is 18 cm lank en 35 - 50 g groot. Die voël broei in klein kolonies en soms saam met die Witpenswindswaels. In Engels staan die voël bekend as die "African Black Swift".

Die voël is groot en robuust en swartbruin van kleur. Dit het ook 'n kleiner ligter keelvlek terwyl die pens dikwels as geskub voorkom. Die rug is donkerder as die byslagvere. Die swartwindswael is effens groter en lywiger as die Europese windswael.




</doc>
<doc id="78116" url="https://af.wikipedia.org/wiki?curid=78116" title="Apus (genus)">
Apus (genus)

Apus is 'n genus van voëls in die familie van windswaels ("Apodidae"), wat sommige van die ouwêreldse lede van die familie omvat.

Windswaels is van die vinnigste voëls ter wêreld. Hulle lyk baie soos swaels, maar is nie verwant nie. Windswaels het korter sterte en het sekelvormige vlerke. Hulle spandeer die grootste deel van hul lewens in die lug, en het kort pootjies wat hulle gebruik om aan oppervlaktes vas te klou.

Die volgende spesies ressorteer onder die genus:




</doc>
<doc id="78117" url="https://af.wikipedia.org/wiki?curid=78117" title="Europese windswael">
Europese windswael

Die Europese windswael ("Apus apus") is 'n algemene trekvoël en kom dikwels in groot swerms voor. Hierdie swaeltjies kan tot nege maande aaneen vlieg en stop net om nes te maak. Hulle kan ook eet en slaap terwyl hulle vlieg. in Engels staan die voël as die "Common swift" bekend.

Die voël is 17 cm lank en 30 - 44 g groot.




</doc>
<doc id="78119" url="https://af.wikipedia.org/wiki?curid=78119" title="Bruinwindswael">
Bruinwindswael

Die Bruinwindswael ("Apus pallidus") is 'n seldsame voël en swerwer wat gewoonlik noord van die ewenaar oorwinter. Die voël is nog net twee keer in Suid-Afrika opgeteken. Die voël is 16 cm lank en 32 - 48 g groot. In Engels staan die voël bekend as die "Pallid Swift".




</doc>
<doc id="78122" url="https://af.wikipedia.org/wiki?curid=78122" title="Sonstilstand">
Sonstilstand

Die sonstilstand of sonnewende (Latyn: "solstitium") is wanneer die Son, van die Aarde af gesien, sy mees noordelike of suidelike posisie bereik. Op Aarde word hierdie posisies aangedui deur die twee keerkringe: die Kreefskeerkring in die noorde en die Steenbokskeerkring in die suide.

Namate die Son skynbaar in die rigting van die Kreefskeerkring beweeg, word die dae in die Suidelike Halfrond korter en in die Noordelike Halfrond langer. Wanneer die Son skynbaar na die Steenbokskeerkring beweeg, werk dit andersom. Die sonstilstand is die oomblik wanneer die Son presies bo die spesifieke keerkring is.

Die middelpunt van dié twee punte word bereik wanneer die Son presies loodreg bo die ewenaar is. Dit word die dag-en-nag-ewening genoem. Die dag en nag is dan oral op Aarde ewe lank.

Twee sonstilstande vind per jaar plaas: die somer- en die wintersonstilstand. In die Suidelike Halfrond vind dit onderskeidelik in Desember en Junie plaas, en in die Noordelike Halfrond andersom.

Die sonstilstande vind oral op Aarde op dieselfde oomblik plaas. Die tyd word in UTC aangedui.

Die sonstilstande en nagewenings word met die seisoene verbind en is tradisioneel in veral die Noordelike Halfrond gevier. Die somerstilstand (midsomer) is daar gewoonlik op 24 Junie gevier (wanneer dit in die Suidelike Halfrond midwinter is) en die wintersonstilstand (midwinter) op 25 Desember. Op dié dag begin die dae in die Noordelike Halfrond weer langer word. Kersfees kom waarskynlik van laasgenoemde fees omdat Christus met die Son verbind is.

In die Suidelike Halfrond is die midwinter ook gevier, soos met die ligfees Inti Raymi ter ere van die Inka-god Inti.




</doc>
<doc id="78125" url="https://af.wikipedia.org/wiki?curid=78125" title="Dag-en-nag-ewening">
Dag-en-nag-ewening

’n Dag-en-nag-ewening, soms net ’n nagewening genoem (Latyn: aequinoctium, "gelyke nag"), is wanneer die Son loodreg bo die ewenaar skyn. Anders gestel, dit is wanneer die Son op een van die snypunte van die sonnebaan en die hemelewenaar lê.

Met die dag-en-nag-ewenings is die lengte van die dag en nag oral op Aarde ewe lank en kom die Son presies in die ooste op. ’n Uitsondering hierop is by die Noord- en Suidpool: daar kom die Son met een ewening op en sak hy met die volgende ewening.

Twee nagewenings vind elke jaar plaas, op of rondom 20 Maart en 23 September. Omdat hulle in die Suidelike Halfrond onderskeidelik die begin van die herfs en lente aandui, word hulle ook soms die herfsnagewening en lentenagewening genoem. In die Noordelike Halfrond werk dit andersom: die Maart-ewening is die begin van die lente en die September-ewening die begin van die herfs.

Verskeie antieke en moderne konstruksies is so gebou dat die Son op die nagewenings op ’n spesiale manier daarin of daarop skyn, byvoorbeeld deur ’n deuropening of op ’n bepaalde punt. Voorbeelde daarvan is Stonehenge, die Piramide van Cheops en die Pantheon in Rome.




</doc>
<doc id="78128" url="https://af.wikipedia.org/wiki?curid=78128" title="Windswaelagtiges">
Windswaelagtiges

Windswaelagtiges ("Apodiformes") is 'n orde van voëls waaraan die windswaels en kolibries behoort. Spesies in die orde het lang, smal vlerke en kort pote. Meer as 450 spesies is al geïdentifiseer, wat hulle naas sangvoëls ("Passeriformes") die mees diverse orde van voëls maak. In die Sibley-Ahlquist-taksonomie word die orde verhef tot 'n superorde, "Apodimorphae", waar die kolibries in 'n aparte orde, "Trochiliformes" geplaas word.

Orde "Apodiformes:"

Daar is ook twee uitgestorwe families wat aan die orde behoort:



</doc>
<doc id="78131" url="https://af.wikipedia.org/wiki?curid=78131" title="Jake Bugg">
Jake Bugg

Jake Bugg (gebore as Jacob Edwin Kennedy op 28 Februarie 1994) is 'n Engelse sanger en liedjieskrywer. Sy selfgetitelde debuutalbum, wat hy grotendeels saam met die liedjieskrywers Iain Archer, Matt Prime en Crispin Hunt geskryf het, is laat in 2012 vrygestel en het nommer een op die Britse trefferlys bereik. Sy belangrikste musikale invloede as liedjieskrywer is Layne Staley, die Beatles en Johnny Cash.

Jake Bugg is as seun van musikale ouers in Nottingham, Engeland gebore. Sy pa, wie se van Bugg was, het as verpleger gewerk, terwyl sy ma as verkoopdame werksaam was. Albei het musiekopnames gemaak. Die ouers het geskei toe Jake nog klein was. 

Jake het in die Clifton-raadsbehuising van Nottingham grootgeword en in die ouderdom van twaalf kitaar begin speel nadat sy oom Mark met dié instrument vertroud gemaak het. Hy het vir 'n kursus in musiektegnologie ingeskryf, maar het op sestienjarige leeftyd besluit om dié opleiding te staak en liewer sy eie liedjies te skryf en voor te dra. Sy musiek toon invloede van die Beatles, Layne Staley, Johnny Cash, Oasis, Donovan, die Everly Brothers en Jimi Hendrix.

Media


</doc>
<doc id="78133" url="https://af.wikipedia.org/wiki?curid=78133" title="Cypsiurus">
Cypsiurus

Cypsiurus is 'n genus van voëls in die familie van windswaels ("Apodidae"). Die genus omvat twee spesies.

Hierdie voëls het hoofsaaklik bleekbruin vere en lang teruggevoude vlerke wat soos 'n sekel of 'n boemerang lyk. Die liggaam is skraal en die stert is lank en diep ingevurk, hoewel hulle dit gewoonlik toehou. Jonger voëls kan aan hulle korter sterte uitgeken word en daar is nie 'n groot verskil tussen die geslagte nie. Hulle pote is baie kort en word hoofsaaklik gebruik om aan vertikale oppervlaktes vas te klou, aangesien windswaels nooit vrywillig op die grond sal land nie.




</doc>
<doc id="78136" url="https://af.wikipedia.org/wiki?curid=78136" title="Kleinwindswael">
Kleinwindswael

Die Kleinwindswael ("Apus affinis") is 'n algemene standvoël en gedeeltelike trekvoël. Hulle word dikwels in dorpe gesien. Die voël is 12 cm lank en 20 – 30 g groot. In Engels staan die voël as die "Little Swift" bekend.

Die windswael is klein met 'n vierkantige stert, 'n breë wit kruisvlek wat om die sye vou. Daar is 'n groot wit vlek op die keel. In vlug lyk die voël kort en plomp, terwyl die vlerke kort en gerond is. Die voël is kleiner as die gevlekte stekelstert, met geen wit streep oor die pens nie.




</doc>
<doc id="78138" url="https://af.wikipedia.org/wiki?curid=78138" title="Horuswindswael">
Horuswindswael

Die Horuswindswael ("Apus horus") is 'n skaars standvoël en intra-Afrika broeiende somertrekvoël. Die voël jag oor grasveld, bergstruikveld, boomveld en halfwoestyn. In Engels staan die voël as die "Horus swift" bekend.

Die voël is 14 cm lank en 20 - 34 g groot. Die voël lyk soos 'n lywige weergawe van die kleinwindswael met 'n groot kruis en keel. Die mikstert is egter vlak. Die Loandawindswael is blykbaar 'n kleurmorf van die Horuswindswael.




</doc>
<doc id="78140" url="https://af.wikipedia.org/wiki?curid=78140" title="Skaarswindswael">
Skaarswindswael

Die Skaarswindswael ("Schoutedenapus myoptilus") is 'n gelokaliseerde voël en algemene broeiende besoeker na die oostelike hoogland van Zimbabwe en aangrensende Mosambiek. Dit leef in kranse en rotsagtige voorgebergtes in beboste bergstrek. In Engels staan die voël bekend as die "Scarce Swift".

Die voël is 17 cm lank en 25 - 30 g groot. Dit is grysbruin en die stert is lank en diep gevurk. Die kruis is donkerder. Dit is gevorm soos 'n kruising tussen 'n witkruiswindswael en palmwindswael. Die voël se vliegaksie is vinnig en effens rukkerig. Dit sweef met die vlerke teen 'n hoek ondertoe.




</doc>
<doc id="78142" url="https://af.wikipedia.org/wiki?curid=78142" title="Schoutedenapus">
Schoutedenapus

Schoutedenapus is 'n genus van voëls in die familie van windswaels ("Apodidae"). Windswaels in hierdie genus kom uitsluitlik in Afrika voor. Die genus is in 1968 van die genus "Apus" afgesplit en is na die Belgiese ornitoloog Henri Schouteden vernoem.

Die genus omvat die volgende spesies:





</doc>
<doc id="78146" url="https://af.wikipedia.org/wiki?curid=78146" title="Uil">
Uil

Uile is voëls in die orde van "Strigiformes". Die orde bestaan uit ongeveer 200 spesies van groot roofvoëls. Meeste van hulle is alleenlopend en nag-aktief. Hulle vreet klein soogdiertjies soos knaagdiere, insekte en ander voëls. 'n Paar spesies sal selfs visse vang. As 'n groep is uile baie suksesvol en hulle kom bykans reg oor die wêreld voor, met uitsondering van Antarktika, die grootste gedeelte van Groenland, en 'n paar ander klein eilandjies.

Naguile se oë en ore is goed aangepas en ontwikkel ten einde hulle in staat te stel om in die nag te kan jag. Hulle vere, en veral die slagvere op die vlerke, is donserig sodat hulle geruisloos kan vlieg. Daar word 2 families onderskei, wat altesaam 144 spesies bevat en waarvan 12 in Suid-Afrika voorkom.

Uile is gewoonlik donker- tot geelbruin van kleur met strepe of kolle. Hulle het groot koppe en vlerke in vergelyking met hulle lywe en 4 tone met skerp naels aan die kloue. Hulle het plat gesigte met die kenmerkende gesigskyf, haakvormige snawels en groot oë. Hulle oë is na vore gerig en, net soos die mens, sien hulle stereoskopies (veroorsaak goeie afstandskatting), wat beteken dat hulle 'n kleiner gesigsveld as ander voëls het, maar hulle kan hul koppe teen tot 270° draai. 

Uile het baie sensitiewe oë: hulle het 10 keer meer stafies (ligsensitiewe selle in die retina) as mense. Dit beteken dat daar nie genoeg ruimte vir kegeltjies (kleurgevoelige elemente) is nie, wat verklaar waarom naguile kleurblind is. Hulle het egter 'n derde ooglid wat die oë bedags teen die skerp lig beskerm. Omdat uile se koppe so beweeglik is, kan hulle net soos 'n mens die verskil in geluidsterkte tussen die een en die ander oor gebruik ten einde die rigting van 'n geluid te bepaal. 

Waarop dit kortliks neerkom, is dat die uil sy kop draai totdat albei ore dieselfde geluidsterkte hoor en dan weet hy dat die geluid direk van voor kom. Wanneer die prooi beweeg, is daar 'n toename in die verskil tussen die geluid wat links en regs waargeneem word. By sommige uile is die ore asimmetries gerangskik, waardeur 1 oor 'n geluid net voor die ander oor waarneem en die bron nog akkurater bepaal kan word. 

Uile moet geruisloos vlieg: nie net om te verhinder dat die prooi hom hoor aankom nie, maar ook sodat daar nie geraas naby sy eie ore is en sy gehoor daardeur belemmer word nie. Daarom is die uil se vlerkoppervlak van dons voorsien sodat alle geluide gedemp word. Boonop het uile grater vlerke as ander voëls van dieselfde grootte. Die groter oppervlak beteken dat hulle beter kan vlieg en dit vergoed vir die weerstand wat die dons op die vlerke meebring.

Die meeste uile maak jag op knaagdiere, ander klein soogdiere, voëls en insekte. Die voedselinname word egter grootliks bepaal deur die beskikbaarheid van voedsel in 'n bepaalde omgewing. In die natuur eet bosuile byvoorbeeld klein soogdiere, maar as hulle in ŉ stedelike gebied woon, eet hulle mossies en ander voëls. Die prooi word gewoonlik heel ingesluk en in die maag verteer. 

Die onverteerbare dele word in die sogenaamde uilballe uitgebraak. Uile leef in afgebakende gebiede en die geroep van uile in die nag dien hoofsaaklik as waarskuwing aan ander uile dat 'n afgebakende gebied nie binnegedring mag word nie. Bedags rus hulle dikwels op dieselfde plek.

Uile bou nie hul eie neste nie. Hulle broei meestal in ŉ bestaande holte, 'n ou nes van ŉ ander voel of sommer op die kaal grond. Die eiers is wit en rond en word vroeg in die jaar met tussenpose van 'n paar dae gelê. Wanneer al die eiers uitgebroei is, bevat die nes dus kuikens van verskillende grootte. In tye van voedselskaarste oorleef slegs die oudstes en sterkstes. Die aantal eiers per nes en die aantal broeisels per jaar hang van die beskikbaarheid van voedsel al.

Elf van die uilspesies verskil so baie van die ander 133 dat hulle afsonderlik as kerkuile (familie "Tytonidae") gegroepeer word. Hulle kan uitwendig van die ander onderskei word deur die hartvormige gesigskyf. Die bekendste verteenwoordiger is "Tyto alba", wat in gematigde en tropiese streke van die wêreld voorkom. 

In Suid-Afrika staan die uil ook bekend as die nonnetjie-of nooientjie-uil. Hy is goudbruin met grys en wit en maak sy nes in ou mynskagte en grotte. Die ander verteenwoordiger wat in Suid-Afrika voorkom, is die grasuil ("Tyto capensis"). Jare lank is daar vermoed dat die genus "Phodilus" slegs uit 1 spesie bestaan, maar ŉ tweede spesie van die genus, naamlik die Kongolese uil ("Phodilus" "prigoginei"), is in 1951 ontdek.

Die dwergooruile (genus "Otus") is die grootste groep van die egte uile (familie "Strigidae"). Die dwergooruil of skopsuil ("Otus scops") kan waarskynlik tussen Europa en Afrika migreer. 'n Tweede spesie van die genus, "Otus leucotis" of die witwanguil, kom ook in Suid-Afrika voor. Ander spesies wat hier voorkom, is die dwerguil ("Glaucidium perlatum"), wat bruin is met spikkels en sowat 180 mm hoog word, en die gebande uil ("Glaucidium capense"), wat net ŉ bietjie groter is as die dwerguil. 

Die gevlekte ooruil ("Bubo africanus") is die algemeenste groot uil in die land en word sowat 460 mm hoog. Die reuse-ooruil ("Bubo lacteus") word tot 650 mm hoog, en hoewel hy wydverspreid voorkom, kom hy nêrens volop voor nie. Hy eet groter diere soos hase. Die Kaapse ooruil ("Bubo" "capensis") is 'n seldsame voel wat gewoonlik in bergagtige en beboste gebiede voor kom. Die vlei-uil ("Asio" "capensis") is bruingrys en word gewoonlik naby water aangetref. Die bosuil ("Ciccaba woodfordii") word tot 330 mm hoog en kom veral in die oostelike en suidelike kusgebiede voor. Die visuil ("Scotopelia" "peli") is baie seldsaam.

Daar is twee families van uile:






</doc>
<doc id="78152" url="https://af.wikipedia.org/wiki?curid=78152" title="Tyto">
Tyto

Tyto is 'n genus van uile in die familie van nonnetjiesuile ("Tytonidae"). Die genus omvat 15 spesies, waarvan die bekendste die nonnetjie-uil is.

Die genus omvat die volgende spesies:




</doc>
<doc id="78154" url="https://af.wikipedia.org/wiki?curid=78154" title="Richard Feynman">
Richard Feynman

Richard Phillips Feynman (11 Mei 1918 – 15 Februarie 1988) was 'n Amerikaanse teoretiese fisikus wat instrumenteel was met die teorie van kwantumelektrodinamika en deeltjiefisika. Omdat hy soveel werk vir kwantumelektrodinamika gedoen het, het hy in 1965 'n Nobelprys vir fisika gewen (saam met Julian Schwinger en Shin'ichirō Tomonaga). Hy is bekend as een van die beste fisici in die geskiedenis.

Richard Feynman is gebore op 11 Mei 1918 in New York Stad, Verenigde State. Hy het 'n aanleg gewys vir ingenieurswese op 'n vroeë ouderdom; hy was mal oor die vervaardiging van radio's en het 'n eksperimentele laboratorium gehad. Toe hy 14 jaar oud was, het hy homself kalkulus geleer en net 'n jaar later het hy self trigonometriese verhoudings baasgeraak.

Feynman begin in 1936 aan die Massachusetts Instituut van Tegnologie studeer en net drie jaar later het hy 'n Baccalaureusgraad gekry. Sy studierigting was wiskunde.


</doc>
<doc id="78155" url="https://af.wikipedia.org/wiki?curid=78155" title="Nonnetjiesuile">
Nonnetjiesuile

Nonnetjiesuile of kerkuile ("Tytonidae") vorm die kleinste van die twee families binne die orde van uile ("Strigiformes"). Die familie omvat 18 spesies.




</doc>
<doc id="78160" url="https://af.wikipedia.org/wiki?curid=78160" title="Witpensstekelstert">
Witpensstekelstert

Die Witpensstekelstert ("Neafrapus boehmi") is 'n gelokaliseerde algemene standvoël en plaaslike trekvoël oor savanne en oop breëblaarboomveld; dikwels naby kremetartbome. Die voël is 12 cm lank en 12 - 16 g groot. In Engels staan dit bekend as "Böhm's spinetail".




</doc>
<doc id="78162" url="https://af.wikipedia.org/wiki?curid=78162" title="Gevlekte stekelstert">
Gevlekte stekelstert

Die Gevlekte stekelstert ("Telacanthura ussheri") is 'n gelokaliseerde algemene standvoël oor boomveld en savanne. Hulle kom dikwels voor langs beboste riviere en gereeld naby kremetartbome. Die voël is 14 cm lank en 28 - 36 g groot. In Engels staan die voël bekend as die "Mottled Spinetail".




</doc>
<doc id="78163" url="https://af.wikipedia.org/wiki?curid=78163" title="Neafrapus">
Neafrapus

Neafrapus is 'n genus van voëls in die familie van windswaels ("Apodidae"). Die genus omvat twee spesies.




</doc>
<doc id="78165" url="https://af.wikipedia.org/wiki?curid=78165" title="Telacanthura">
Telacanthura

Telacanthura is 'n genus van voëls in die familie van windswaels ("Apodidae"). Die genus omvat twee spesies.





</doc>
<doc id="78166" url="https://af.wikipedia.org/wiki?curid=78166" title="Knopsterttroupant">
Knopsterttroupant

Die Knopsterttroupant ("Coracias spatulatus") is 'n skaars standvoël en nomade in hoë boomveld. Hulle is onopsigtelik en sit dikwels net onder die blaredak. Die voël is 29 cm lank en 80 - 115 g groot. In Engels staan die voël bekend as die "Racket-tailed Roller".




</doc>
<doc id="78168" url="https://af.wikipedia.org/wiki?curid=78168" title="Coracias">
Coracias

Coracias is 'n genus van voëls in die familie van troupante ("Coraciidae"). Die voëls het 'n kleurvolle voorkoms, waarvan blou en bruin oorheersend is. Hulle is insekvreters wat gewoonlik hulle prooi in die lug vang.

Die volgende spesies behoort aan die genus:





</doc>
<doc id="78169" url="https://af.wikipedia.org/wiki?curid=78169" title="Troupante">
Troupante

Troupante ("Coraciidae") is 'n familie van bont, middelgroot voëls in die orde Coraciiformes. Die voëls sit dikwels op hoë takke en duik vanuit die posisie ondertoe om insekte te vang. Die familie omvat 12 spesies.




</doc>
<doc id="78172" url="https://af.wikipedia.org/wiki?curid=78172" title="Groottroupant">
Groottroupant

Die groottroupant ("Coracias naevius") is 'n redelik algemene standvoël en gedeeltelike trekvoël in droë doringveld en oop breëblaarboomveld. Die voël is 35 – 40 cm lank en 130 - 210 g groot. In Engels staan die voël bekend as die "Purple Roller".




</doc>
<doc id="78176" url="https://af.wikipedia.org/wiki?curid=78176" title="Geelbektroupant">
Geelbektroupant

Die Geelbektroupant ("Eurystomus glaucurus") is 'n gelokaliseerde algemene intra-Afrika broeiende somertrekvoël na rivierwoud en aangrensende savanne. 

Die voël is 27 – 29 cm lank en 85 - 135 g groot. In Engels staan die voël bekend as die "Broad-billed roller".




</doc>
<doc id="78178" url="https://af.wikipedia.org/wiki?curid=78178" title="Patric Cilliers">
Patric Cilliers

Patric Cilliers (gebore op 3 Maart 1987 in Pietermaritzburg) is 'n Suid-Afrikaanse beroepsrugbyspeler. Hy speel op stut vir die Stormers (in die Superrugbykompetisie) en vir die Westelike Provinsie in die Curriebekerreeks. Hy het al 6 rugbytoetse vir die Springbokke gespeel.



</doc>
<doc id="78179" url="https://af.wikipedia.org/wiki?curid=78179" title="Craig Burden">
Craig Burden

Craig Burden (gebore op 13 Mei 1985 in Durban) is 'n Suid-Afrikaanse beroepsrugbyspeler. Hy speel op haker vir die Sharks (in die Superrugbykompetisie) en vir die Natal Haaie in die Curriebekerreeks. Hy het nog geen toetse vir die Springbokke gespeel nie.



</doc>
<doc id="78181" url="https://af.wikipedia.org/wiki?curid=78181" title="Wynand Olivier">
Wynand Olivier

Wynand Olivier (gebore op 11 Junie 1983 in Welkom) is 'n Suid-Afrikaanse beroepsrugbyspeler. Hy het lank op senter vir die Bulls (in die Superrugbykompetisie) en vir die Blou Bulle in die Curriebekerreeks gespeel. Hy het ook al 38 rugbytoetse vir die Springbokke gespeel.

In Mei 2013 word daar aangekondig dat hy die Bulls sal verlaat om by die Franse Top 14-span Montpellier aan te sluit.<ref name="Les recrues 2013/2014 dévoilées!"></ref>



</doc>
<doc id="78183" url="https://af.wikipedia.org/wiki?curid=78183" title="Eurystomus">
Eurystomus

Eurystomus is 'n genus van voëls in die familie van troupante ("Coraciidae"). Die genus omvat die spesies met breë snawels wat in Afrika, Asië en Australasië broei.

Spesies wat aan die genus behoort.



</doc>
<doc id="78186" url="https://af.wikipedia.org/wiki?curid=78186" title="Dieretaal">
Dieretaal

Dieretaal is die vorms van dierekommunikasie wat beskou word as ooreenkomstig met menslike taal. Dierekommunikasie kan as ingewikkeld genoeg beskou word om ŉ vorm van taal genoem te word indien die inventaris van tekens groot genoeg is, die tekens relatief arbitrêr is en indien die diere dit met ŉ mate van wilskrag gebruik (in teenstelling met gekondisioneerde instink). Dierekommunikasie kan ook waargeneem word deur die gebruik van leksigramme (term van Yerkish), aanvullend tot tekens. ŉ Leksigram verteenwoordig ŉ woord maar is nie noodwendig ŉ aanduiding van die objek waarna deur die woord verwys word nie. Dit is simbole wat met objekte en idees ooreenstem en is al deur sjimpansees en bonoboë gebruik om taal uit te druk. Hoewel die term "dieretaal" wyd gebruik word, is navorsers dit eens dat dieretale nie so ingewikkeld en veelbetekenende is soos menslike taal nie

Sommige navorsers insluitend die taalkundige Charles Hockett, wat ŉ lys van ontwerpkenmerke van die menslike taal voorgestel het, redeneer dat daar beduidende verskille bestaan wat menslike taal van dierekommunikasie onderskei, selfs in sy mees ingewikkelde vorm, en dat die onderliggende beginsels nie verwant is nie. Dienooreenkomstig het Thomas A. Sebeok voorgestel om nie die term 'taal' te gebruik in die geval van dieretekenstelsels nie.

Ander argumenteer dat ŉ evolusionêre kontinuum bestaan tussen die kommunikasiemetodes deur hierdie diere gebruik en menslike taal. Die bestudering van die kontinuum kan help om te verduidelik hoe die mens sy ongelooflike gesofistikeerde vaardigheid vir taal ontwikkel het. 


</doc>
<doc id="78187" url="https://af.wikipedia.org/wiki?curid=78187" title="Willem Cruywagen">
Willem Cruywagen

Dr. Willem Cruywagen (9 Maart 1921 - 10 Julie 2013) was 'n voormalige minister van onderwys en die administrateur van Transvaal. Hy was ook lid van verskeie kultuur- en erfenisorganisasies en het as beskermheer van die Voortrekkers gedien. Een van sy prestasies was dat hy op 83-jarige leeftyd 'n doktorsgraad in geskiedenis aan die Universiteit van Noordwes kon behaal.

Willem Cruywagen is op 9 Maart 1921 op Ugie in die Oos-Kaap gebore. Hy matrikuleer van die Hoërskool Elliot en studeer daarna aan die Graaff-Reinetse Onderwyskollege. Hy gee 'n paar jaar onderwys waarna hy 'n B.A. (Hons)-graad van die Universiteit van Pretoria verwerf. Hierna doen hy navorsing oor president Paul Kruger vir 'n meestersgraad wat onvoltooid bly weens sy toetrede tot die politiek.

In 1978 word hy aangestel as die minister van Onderwys en Opleiding. In hierdie portefeulje het hy onder andere aandeel in die vestiging van MEDUNSA (Mediese Universiteit van Suider-Afrika) gehad. Hierna dien hy vir 'n kort periode as die minister van Nasionale Opvoeding.

In 1979 word hy aangestel as die Administrateur van Transvaal, 'n pos wat hy vir nagenoeg nege jaar beklee tot met sy aftrede op 31 Mei 1988.

Cruywagen is op 10 Julie 2013 by sy huis in Pretoria oorlede. Hy was 92 jaar oud en word oorleef deur sy vrou, Snow, twee seuns en vier kleinkinders en een agterkleinkind.


</doc>
<doc id="78189" url="https://af.wikipedia.org/wiki?curid=78189" title="Grysneushoringvoël">
Grysneushoringvoël

Die grysneushoringvoël ("Tockus nasutus", onlangs herklassifiseer tot "Lophoceros nasutus") is 'n algemene standvoël in doringboomsavanne en droë breëblaarboomveld. Hulle kom dikwels in swerms voor buite die broeiseisoen. Die voël is 44–50 cm lank en weeg 130–220 g. In Engels staan die voël bekend as die "African grey hornbill".




</doc>
<doc id="78191" url="https://af.wikipedia.org/wiki?curid=78191" title="Geelbekneushoringvoël">
Geelbekneushoringvoël

Die Suidelike geelbekneushoringvoël ("Tockus leucomelas") is 'n algemene amper-endemiese standvoël in doringveld en droë breëblaarboomveld. In Engels staan die voël bekend as die "Southern yellow-billed hornbill".

Die voël is 48 – 60 cm lank en weeg 132 – 240 g. Die kenmerkende geel, krom snawel is groot in vergelyking met sy liggaam en kan verantwoordelik wees vir 1/6de van die hele lyflengte. Manlike snawels is gemiddeld 90 mm lank terwyl vroulike snawels gemiddeld 74 mm is. Mannetjies is oor die algemeen groter as wyfies, maar daar is oorvleueling tussen die geslagte. Die verskil in grootte van die snawel is 'n redelik betroubare manier om geslag te onderskei in wilde neushorings.

Die vlerkdekvere is gespikkel, die borskant is lig en die nek grys. Tydens vlug vertoon die voël sy wit binneslagvere en buitestert soortgelyk aan die rooibekneushoringvoël. Die jong voëltjie het 'n kleiner snawel en korter snawelrif en sy kop en keel is donkerder.

Die Suidelike geelbekneushoringvoël se oë is gewoonlik geel, alhoewel bruin ook hier-en-daar voorkom. Die vel rondom die oë en die kiesstreep is pienkerig. Die verwante Oostelike geelbekneushoringvoël van Noordoos-Afrika het swartkleurige vel rondom die oë, nie pienkerig nie.

Hierdie voëls is byna-endemies aan die droë savannas van Suider-Afrika, waar hulle oor alle lengtegrade, van Angola en Namibië in die weste tot Mosambiek en KwaZulu-Natal in die ooste, insluitende Botswana, Zimbabwe en noordelike Suid-Afrika gevind kan word.

Die geelbekneushoringvoël leef meestal in droë oop savannas, maar hulle is ook teenwoordig in bosveld, waar hulle doring- en breëblaarbosse verkies. Die hoogste gerapporteerde konsentrasie van die suidelike geelbekneushoringvoël is in oop mopaniestruikveld.

Die geelbekneushoringvoël is aktief in die oggend, dag en aand. In die nag slaap hulle hoog in 'n boom, sodat hulle nie opgevreet sal word nie. Hulle kan alleen, in paartjies of in klein groepies gevind word. Hulle is oor die algemeen geneig om alleen te bly, tensy dit paarseisoen of broeiseisoen is, of as daar plaaslike migrasie gedurende die droë seisoen geskied.

Die geelbekneushoringvoël word dikwels gesien op soek na kos op die grond of in struike. Dit sal nie in die grond grawe nie, maar sal vullis omkeer om insekte te vind. Dit word ook gewaar waar dit insekte agtervolg deur daaragter te spring.

Hulle is oor die algemeen stil en sal hul gebiede verdedig met uitgebreide vertonings. Gedurende die droë seisoen sal hulle egter wyd uitreik op soek na kos. Pare is gewoonlik monogaam en het 'n duidelike verdeling van take tussen mannetjies en wyfies.

Dit is bekend dat hul tot 20 jaar in aanhouding kan oorleef, alhoewel hul lewensduur in die natuur nog onbekend is.

Die geelbekneushoringvoël vlieg kragtig. Dit wissel kort sweeftydperke af met sterk vlerkslae. Dit het nie die ondervlerkdekvere wat die lugvloei verhoog wanneer dit vlieg nie.

Die Suidelike geelbekneushoringvoël het 'n deurdringende geroep. Dit kan egter 'n wye verskeidenheid geluide maak, soos 'n gefluit, gekreun en gekakkelary. Hulle sal hul harde roepe gebruik om hul gebied af te merk of vir langafstandkommunikasie. Soos ander "Tockus", word hul klanke dikwels deur opvallende fisiese vertoon vergesel.

Geelbekneushoringvoëls vreet meestal geleedpotiges, veral termiete, kewers, larwes, sprinkane en ruspes. Daar is ook opgemerk dat hulle duisendpote en skerpioene vreet. Hulle sal soms klein soogdiere eet as hulle kan. Om hul dieet aan te vul, sal hulle gereeld bessies, vrugte, neute en eiers van ander spesies eet. Hul gebruik hul snawels as 'n knyptang, deur hul kos tussen die punte te hanteer en dit dan terug in hul keel te gooi waar die kort, stomp tong sal help om die kos af te sluk. Die binnekantse snyrande van die snawel is getand om die afbreek en verkleining van voedsel te vergemaklik. Die meeste van die kos word van die grond af, of uit lae plantegroei, opgepik.

Die teelseisoen begin wanneer die eerste herfsreën val. Die broeiseisoen duur van September tot Maart met die piek van eierlê tussen Oktober en Desember. Eiers word gedurende die nat seisoen gelê, dus sal verskillende gebiede verskillende pieke hê volgens die plaaslike reënseisoen, wat saamval met die piekreënval van die jaar.

Jong voëls word seksueel volwasse wanneer hulle een jaar oud is. Voordat die werklike teling egter plaasvind, is daar die hofmakery van die wyfies, wedersydse verekammery, kopulasie en die uitsoek van geskikte nesplekke wat gedoen moet word.

Sodra die manlike geelbekneushoringvoël gepaar het, sal hy by sy maat bly en 'n grondgebied vestig wat hy ook sal verdedig. Die neste word tussen 1 en 12 meter van die grond in natuurlike holtes in bome, kranse of grondbanke gebou. Die mannetjie gaan dan voort om bas, blare en gras aan te dra wat op die bodem van die nes geplaas sal word. Gedurende hierdie tyd sal die wyfie haarself binne-in die nes verseël deur die ingang met 'n muur van haar uitskeidings, kosreste en modder toe te messel. Die mannetjie sal help deur modder vir haar te bring om mee te werk.

Die enigste opening wat opgelaat bly, is 'n vertikale spleet van bo na onder. Die mannetjie gee die kos met sy bek aan deur die spleet. Die wyfie en kuikens se uitskeidings word ook deur die spleet uitgewerp. Die vertikale spleet sorg vir goeie lugsirkulasie deur konveksie en wanneer dit gepaard gaan met houtmure, bied dit goeie isolasie.

Neste bevat gewoonlik 2-6 eiers wat ongeveer 24 dae neem om uit te broei. Die eiers is wit, ovaal en het fyn ge-etsde skulpe. Die kuikens word naak gebore met 'n pienk vel. Hulle en die wyfie word gevoed deur die mannetjie wat kos terugbring en dit deur die spleet laat val. Die meeste neste het ook 'n lang vlugtonnel vir ingeval 'n roofdier in die nes inbreek om hulle te vreet.

Die wyfie benut die feit dat sy "in gevangenis" is deur al haar vlug- en stertvere gelyktydig af te skud, en dit weer terug te groei gedurende die tyd wat sy by die kuikens bly. Sodra die kuikens halfgroeid is, sal die wyfie uit die nes breek om meer ruimte te skep, en om die mannetjie te help. Die kuikens sal die muur self herbou en voortgaan om deur die spleet deur die ouers gevoed te word. Sodra die kuikens volgroeid is, sal hulle uit die nes breek en begin vlieg.



</doc>
<doc id="78193" url="https://af.wikipedia.org/wiki?curid=78193" title="Gekroonde neushoringvoël">
Gekroonde neushoringvoël

Die Gekroonde neushoringvoël ("Tockus alboterminatus") is 'n algemene standvoël en plaaslike nomade in droë seisoen. Die voël is 50 – 54 cm lank en weeg 180 – 330 g. In Engels staan die voël bekend as die "Crowned hornbill".




</doc>
<doc id="78195" url="https://af.wikipedia.org/wiki?curid=78195" title="Monteirose neushoringvoël">
Monteirose neushoringvoël

Die Monteirose neushoringvoël ("Tockus monteiri") is endemies in Namibië en die suidwestelike hoek van Angola. Dit is 'n algemene standvoël in droë doringveld en breëblaarboomveld en word ook dikwels in klipperige heuwelwêreld gevind. Die voël is 50 – 58 cm lank en weeg 280 - 420 g. In Engels staan die voël bekend as die "Monteiro's hornbill".




</doc>
<doc id="78197" url="https://af.wikipedia.org/wiki?curid=78197" title="Montgomery Clift">
Montgomery Clift

Edward Montgomery Clift (17 Oktober 1920 – 23 Julie 1966) was ’n Amerikaanse rolprent- en teaterakteur. In die "New York Times" se huldeblyk word melding gemaak van sy uitbeelding van "buierige, sensitiewe jong mans".

Hy het dikwels buitestanders en "slagoffer-helde" gespeel; voorbeelde sluit in die aansiensoeker in George Stevens se "A Place in the Sun", die angstige Katolieke priester in Alfred Hitchcock se "I Confess", die gedoemde soldaat Robert E. Lee Prewitt in Fred Zinnemann se "From Here to Eternity", en die geboeliede Joodse soldaat in Edward Dmytryk se "The Young Lions".

Ná ’n motorongeluk in 1956, waarin hy geskend is, en die misbruik van alkohol en voorskrifmedisyne het hy wispelturig geword. Hy het egter sy rolprentloopbaan voortgesit met rolle soos die "roekelose, alkoholistiese rodeoryer met ’n moederfiksasie" in John Huston se "The Misfits", die titelrol in Huston se "Freud: The Secret Passion" en die konsentrasiekamp-slagoffer in Stanley Kramer se "Judgment at Nuremberg"."

Clift is tydens sy loopbaan vier keer vir ’n Oscar benoem: drie vir beste akteur en een vir beste manlike byspeler.

Clift is in Omaha, Nebraska gebore. Sy pa, William Brooks Clift, was ’n ondervoorsitter van die Omaha National Trust Company. Sy ma was Ethel Fogg Anderson. Hulle is in 1914 getroud. Clift het ’n tweelingsuster, Roberta (ook bekend as Ethel), en ’n broer, William Brooks Clift jr., gehad.

Die kinders se ma het hulle tuis onderrig en hulle het eers in hul tienerjare ’n gewone skool bygewoon. Die aanpassing was moeilik, veral vir Montgomery, en hy het akademies nie goed gevaar nie. Hy het onderrig in onder meer Frans, Duits en Italiaans gekry.

Clift het sy akteursloopbaan op 15 op Broadway begin en 10 jaar lank toneelgespeel voordat hy Hollywood toe getrek het. Hy het in 1941 die Pulitzer-prys vir drama gewen vir sy rol in die verhoogstuk "There Shall Be No Night"

Sy eerste filmrol was teenoor John Wayne in die 1948-rolprent "Red River", wat in 1946 geskiet en in 1948 uitgereik is. Sy tweede prent was "The Search". Hy was ongelukkig met die gehalte van die draaiboek en het die grootste deel daarvan oorgeskryf. Die prent is vir ’n Oscar vir beste draaiboek benoem, maar die oorspronklike skrywers het die krediet gekry. Clift self het ’n benoeming vir beste akteur gekry.

Clift se volgende rol was in "The Heiress", wat hy aanvaar het om te keer dat hy dieselfde rolle bly speel. Hy was weer eens ongelukkig met die draaiboek en het nie oor die weg gekom met die meeste ander akteurs nie, onder andere sy medester Olivia de Havilland.

Die ateljee het Clift voor die uitreiking van die prent in 1949 as ’n sekssimbool bemark. Hy was gewild onder vroue, wat kwaai briewe vir De Havilland geskryf het omdat haar karakter Clift s’n verwerp in die laaste toneel. Clift was ongelukkig oor sy vertoning en het die première vroeg verlaat. Sy volgende prent was "The Big Lift". Hoewel hy weer lof vir sy toneelspel gekry het, het die prent by die loket misluk.

Aan die begin van die 1950's was Clift een van die mees gesogte akteurs in Hollywood; sy enigste direkte mededinger was Marlon Brando. Volgens Elizabeth Taylor (soos aangehaal in Patricia Bosworth se biografie oor Clift), "kon Monty die grootste ster in die wêreld gewees het as hy in meer flieks gespeel het". Clift was bekend daarvoor dat hy kieskeurig met rolle was.

Sy karakter in sy volgende prent, "A Place in the Sun" (1951), is een van sy ikoniese rolle. Die ateljee het twee van die grootste sterre van destyds gebruik (Clift en Taylor) in wat verwag is ’n lokettreffer sou wees vanweë hul status as sekssimbole. Clift is weer vir ’n Oscar vir beste akteur benoem. Hy het baie goed vir sy rol voorberei, onder meer deur ’n nag in ’n tronk deur te bring. Marlon Brando was so geraak deur sy vertoning dat hy vir Clift gestem het om die Oscar te wen, en hy was seker Clift sou wen. Clift het weer vir Brando gestem vir sy rol in "A Streetcar Named Desire". "A Place in the Sun" het groot aandag in die pers gekry en Charlie Chaplin het dit "die beste rolprent oor Amerika" genoem. Clift en Taylor is as die mooiste paartjie in Hollywood beskryf en die belangstelling in die prent is verder aangewakker deur gerugte dat hulle ook in die regte lewe ’n paartjie was.

Clift se volgende rol was in Alfred Hitchcock se "I Confess". Hy het weer sy rol so deeglik voorberei dat hy in ’n Katolieke kerk gebly het om priesters te bestudeer. Die prent was ’n mislukking by die loket weens die omstredenheid van Clift se karakter (’n Katolieke priester), wat romaties by ’n vrou betrokke raak.

Clift het waarskynlik die hoogtepunt van sy loopbaan bereik met die klassieke prent van 1953 "From Here to Eternity". Hy het besonder hard aan sy rol as Robert E. Lee Prewitt gewerk. Hy het sy karakter se dood so goed uitgebeeld dat van die ander akteurs en werkers gehuil het. Sy medester Burt Lancaster het agterna gesê hy was so bang dat Clift hom sou oorskadu dat hy gebewe het tydens hul eerste toneel saam. Clift het weer eens ’n Oscar-benoeming gekry vir beste akteur. Hy het verloor teen William Holden, wat gewen het vir "Stalag 17". Clift was na bewering ongewild onder die grootkoppe in Hollywood oor sy weiering om hom neer te lê by Hollywood-standaarde. Hy het byvoorbeeld geweier om oor sy privaat lewe te praat, het premières en partytjies vermy, was gewoonlik nie beskikbaar vir onderhoude nie en het verkies om nie in Los Angeles te woon nie.

Sy laaste voltooide prent voor sy motorongeluk was "Terminal Station" (ook bekend as "Indiscretion of an American Wife"). Hy het weer eens lof ontvang vir sy spel, maar die prent is lou ontvang by die publiek weens die dooierige draaiboek.

Clift en Brando, wat ook in Omaha gebore is, het die reputasie van Hollywood-mededingers gehad vanweë beide se vinnige opgang en effens soortgelyke manier van toneelspel. Clift was een van James Dean se helde en Dean het hom soms gebel "net om sy stem te hoor".

Op die aand van 12 Mei 1956, terwyl hy aan "Raintree County" gewerk het, was Clift in ’n ernstige ongeluk toe hy teen ’n telefoonpaal vasgery het ná ’n ete by die huis van Taylor, sy medester in "Raintree Country" en ’n goeie vriendin, en haar man Michael Wilding in Beverly Hills. Sy kakebeen en neus is gebreek en sy sinus gekraak, en hy het verskeie wonde aan sy gesig gehad wat plastiese snykunde geverg het.

Ná ’n herstelperiode van twee maande het hy na die stel teruggekeer om die rolprent te voltooi. Die ateljee was bekommerd, maar hy het hulle gerusgestel dat dit ’n sukses sal wees, al was dit net omdat mense dit sou kom kyk om te sien hoe sy gesig ná die ongeluk verander het. Weens die pyn het hy alkohol en pynstillers gebruik. Van toe tot met sy dood het sy gesondheid redelik vinnig agteruitgegaan.

Clift het nooit fisiek of geestelik herstel van die ongeluk nie. Sy loopbaan daarna is deur die toneelspelafrigter Robert Lewis beskryf as "die langste selfmoord in Hollywood se geskiedenis" weens Clift se beweerde misbruik van alkohol en pynstillers. Hy het wispelturig begin optree in die openbaar en sy vriende daarme in die verleentheid gestel. Hy het egter nog tien jaar lank toneelgespeel. Sy volgende drie prente was "Lonelyhearts" (1958), "The Young Lions" (1958) en "Suddenly, Last Summer" (1959). In 1960 het hy saam met Lee Remick gespeel in Elia Kazan se "Wild River".

Clift het daarna gespeel in John Huston se "The Misfits" (1961), wat beide Marilyn Monroe en Clark Gable se laaste rolprent was. Monroe, wat ook gesukkel het met emosionele probleme en middelgebruik, het Clift in 1961 in ’n onderhoud beskryf as "die enigste mens wat ek ken wat in ’n slegter toestand as ek is".

Teen die tyd dat Clift aan John Huston se "Freud: The Secret Passion" (1962) geskiet het, het sy leefwyse sy gesondheid begin aantas. Universal Studios het hom gedagvaar omdat hy voortdurend laat was en dit die prent sy begroting laat oorskry het. Die saak is later buite die hof geskik. Die prent het verskeie pryse gewen vir die draaiboek en regie, maar Clift self het niks gewen nie. In middel 1961, verskeie maande ná die aanvanklike uitreiking van "The Misfits", het Clift op die TV-program "The Hy Gardner Show" verskyn en lank gepraat oor die uitreiking van sy huidige prent asook die ongeluk in 1956 en die gevolge daarvan. Hy het ook gepraat oor sy rolprentloopbaan en sy behandeling deur die pers. Tydens die onderhoud het Gardner genoem dit is die "eerste en laaste verskyning van Montgomery Clift in ’n TV-onderhoudprogram".

Sy laaste Oscar-benoeming was vir beste manlike byspeler vir sy rol in "Judgment at Nuremberg" (1961), ’n rol van 12 minute. Volgens die regisseur, Stanley Kramer, was Clift in daardie stadium ’n wrak en het hy gesukkel om sy woorde te onthou.

Op 22 Julie 1966 het Clift die grootste deel van die dag in sy slaapkamer in sy huis in New York deurgebring. Sy laaste woorde was dié aand aan sy inwonende sekretaris, Lorenzo James, toe hy vir hom gesê het hy gaan nog ’n rukkie wakker wees om te lees of televisie te kyk. Halfsewe die volgende oggend wou James hom wakker maak, maar sy kamerdeur was gesluit. James het geen antwoord gekry toe hy klop nie en het met ’n leer opgeklim tot by die kamervenster. Hy het Clift dood aangetref.

In die lykskouing is bevind hy is aan ’n hartaanval dood. Daar word algemeen geglo dat Clift se dwelmmisbruik vir sy gesondheidsprobleme verantwoordelik was. Hy is in Brooklyn in New York begrawe.

Patricia Bosworth, wat toegang gehad het tot Clift se familie en mede-akteurs, het in haar biografie geskryf: "Monty het verhoudings met mans en vroue gehad. Ná sy ongeluk was hy onder meer aan pynstillers verslaaf en dit het ernstig geword. Sy diepste verhoudings was emosioneel en met ou vriende; hy was onwrikbaar getrou aan vroue soos Elizabeth Taylor, Libby Holman, Nancy Walker en Ann Lincoln".

Elizabeth Taylor het ’n groot rol in sy lewe gespeel. Hy het haar ontmoet toe sy veronderstel was om saam met hom na die première van "The Heiress" te gaan. Hulle het saam gespeel in "A Place in the Sun", "Raintree County" en "Suddenly, Last Summer". Omdat Clift in die middel 60's as werkloos beskou is, het Taylor haar salaris op die spel geplaas sodat hy saam met haar in "Reflections in a Golden Eye" kon speel. Hy is dood voor die verfilming begin het. Clift en Taylor was goeie vriende tot met sy dood.

Clift het ook ’n verhouding met die bekende choreograaf Jerome Robbins gehad.

Clift is vereer met ’n ster op die Hollywood Walk of Fame en is vier keer vir ’n Oscar benoem:





</doc>
<doc id="78198" url="https://af.wikipedia.org/wiki?curid=78198" title="Noordelike rooibekneushoringvoël">
Noordelike rooibekneushoringvoël

Die Noordelike rooibekneushoringvoël ("Tockus erythrorhynchus") is 'n neushoringvoëlspesie in die Bucerotidae-familie. Dit word algemeen in savanne en halfdorre boomveld van suidelike Mauritanië tot in Somalië en noordoos-Tanzanië aangetref. Die voël is 38 – 45 cm lank en weeg 100 – 170 g. In Engels staan die voël bekend as die "Northern red-billed hornbill".


</doc>
<doc id="78200" url="https://af.wikipedia.org/wiki?curid=78200" title="Damararooibekneushoringvoël">
Damararooibekneushoringvoël

Die Damararooibekneushoringvoël ("Tockus damarensis") is amper-endemies en 'n gelokaliseerde algemene standvoël en algemeen in savanne en halfdorre boomveld. Hulle kom ook op heuwelagtige plekke voor. Die voël is 40 – 50 cm lank en weeg 180 - 230 g. In Engels staan die voël bekend as die "Damara hornbill".




</doc>
<doc id="78202" url="https://af.wikipedia.org/wiki?curid=78202" title="Hoërskool Elliot">
Hoërskool Elliot

Hoërskool Elliot is 'n sekondêre skool in Elliot in die Oos-Kaap, Suid-Afrika. Die skool is in 1896 gestig en was op 'n tyd 'n sterk Afrikaanse hoërskool.

Noemenswaardige alumni wat die skool opgelewer het:



</doc>
<doc id="78203" url="https://af.wikipedia.org/wiki?curid=78203" title="Tockus">
Tockus

Tockus is 'n genus van voëls in die familie van neushoringvoëls ("Bucerotidae"). Die voëls kom in Afrika voor en jag meestal op sprinkane en termiete.

Spesies wat aan die genus gehoort:




</doc>
<doc id="78211" url="https://af.wikipedia.org/wiki?curid=78211" title="Bucerotinae">
Bucerotinae

Bucerotinae is 'n subfamilie van die familie van neushoringvoëls ("Bucerotidae"). Die subfamilie verteenwoordig al die lewende spesies van neushoringvoëls, met die uitsondering van twee spesies. Die subfamilie word in 8 genera ingedeel wat 51 spesies omvat. Die voëls kom wydverspreid oor tropiese Afrika en Asië voor. Hulle is tipies groot voëls, wat maklik aan hulle sekelvormige snawels uitgeken kan word.




</doc>
<doc id="78212" url="https://af.wikipedia.org/wiki?curid=78212" title="Bycanistes">
Bycanistes

Bycanistes is 'n genus van voëls in die familie van neushoringvoëls ("Bucerotidae"). Die voëls kom slegs in Afrika voor.

Spesies wat aan die genus behoort sluit in:



</doc>
<doc id="78215" url="https://af.wikipedia.org/wiki?curid=78215" title="Trompettersdrift">
Trompettersdrift

Trompettersdrift is een van die oudste oorgange in die Groot-Visrivier en was deel van die hoofpad van Grahamstad na Oos-Londen. Dit lê 27 km van die mond van die rivier, 41 km oos van Grahamstad op die pad na Peddie en 'n paar km stroomop van die brug oor die rivier op die N2-nasionale pad. Die drif dra die naam van die Khoikhoi-kaptein Hans Trompetter wat sy kraal in die omgewing gehad het.

Reeds in 1817 het die goewerneur van die Kaapkolonie, lord Charles Somerset, hier 'n militêre pos laat bou om sy spoorstelsel uit te voer. Reeds tydens die Sesde Grensoorlog (1834-36) is 'n pont gebou omdat die rivieroorgang van groot strategiese belang was. 'n Groot Xhosa-mag het hier oor die rivier gegaan en Harry Smith het sy tydelike hoofkwartier hier ingerig. Op 6 Maart 1835 het die Xhosa 'n verrassingsaanval uitgevoer en die hele kamp met waens, osse, gereedskap en die halfgeboude pont oorgeneem. Drie dae later is kommdt. J.L. Rademeyer en 175 man in 'n lokval gelei. Na die oorlog is 'n behoorlike fort gebou om die drif te beveilig, as basis vir patrollies en om te verseker dat Grahamstad nie tydens oorlog van bevoorrading afgesny word nie. In die Oorlog van die Byl (Sewende Grensoorlog, 1846-47) vind hier weer 'n groot slag plaas met die Xhosa wat in die ruie plantegroei op die rivieroewer skuil.

Die terrein rondom die drif is nou deel van 'n wildsplaas. Van die fort is net die wagtoring en 'n paar mure oor. By die plaashuis by die fort is 'n gedenkteken ter ere van manskappe en Britse setlaars wat in die Kaapse grensoorloë gesneuwel het. Langs die pad verby die fort is 'n gedenksteen wat Dick King se epiese rit van 1842 in herinnering roep.




</doc>
<doc id="78216" url="https://af.wikipedia.org/wiki?curid=78216" title="Grootaaptaal">
Grootaaptaal

Navorsing in grootaaptaal het al die onderrig van sjimpansees, bonoboë, gorillas, en orangoetangs behels om met mense en mekaar te kan kommunikeer deur gebruik te maak van gebaretaal, fisiese tekens, en leksigramme (deel van Yerkish). Sekere primatoloë redeneer dat die primaat se gebruik hiervan wys op hulle vermoë om "taal" te gebruik, hoewel dit nie konsekwent is met sekere definisies van die term nie.

Dieretaalnavorsing poog om die volgende vrae te beantwoord:


Dit is al opgeteken dat niemenslike diere al gedrag ten toon gestel het wat konsekwent is met menslike sintaksisproduksie. (ŉ "produksie" is ŉ stroom van "lekseme" met semantiese inhoud. ŉ Taal is grammatika en ŉ stel lekseme. ŉ "Sin", of stelling, is ŉ stroom van lekseme wat ŉ grammatika gehoorsaam, met ŉ begin en ŉ einde.) Van sekere van die hieropvolgende diersoorte kan gesê word dat hulle "verstaan" ("ontvang"), en sommige kan konsekwente toepaslike grammatikale strome van kommunikasie "toepas" ("produseer"). David Premack en Jacques Vauclair voer taalnavorsing aan vir die volgende diere:


</doc>
<doc id="78217" url="https://af.wikipedia.org/wiki?curid=78217" title="Oorsprong van taal">
Oorsprong van taal

Die oorsprong van taal in die menslike spesie is al verskeie eeue die onderwerp van akademiese besprekings. Ten spyte hiervan is daar nog geen konsensus oor sy uiteindelike oorsprong of ouderdom nie. Een probleem wat die onderwerp moeilik maak om te ondersoek is die gebrek aan regstreekse bewyse. Gevolglik moet akademici wat die oorsprong van taal wil bestudeer gevolgtrekkings aflei vanaf ander soorte bewyse, soos die fossielgeskiedenis of argeologiese bewyse, kontemporêre taalverskeidenheid, studies oor taalverwerwing, en vergelykings tussen mensetaal en kommunikasiesisteme wat bestaan onder diere, veral ander primate. Daar word oor die algemeen saam gestem dat die oorsprong van taal nou verwant is aan die oorsprong van moderne menslike gedrag, maar daar is egter min instemming oor die implikasies en rigtingvastheid van die konneksie.

Die tekort aan empiriese bewyse het al vele akademici gelei om die hele studierigting te beskou as nie geskik vir ernstige studies nie. In 1866 het die "Société de Linguistique de Paris" (Taalkundegenootskap van Parys) so ver gegaan as om debatte oor die onderwerp te verban, ’n verbod wat invloedryk gebly het oor meeste van die Westerse wêreld tot met die laat twintigste eeu. Deesdae is daar talle hipoteses oor hoe, waarom, wanneer en waar taal oorspronklik ontstaan het. Dit mag lyk of daar tans nie veel meer eenstemmigheid is as ŉ honderd jaar terug nie, toe Charles Darwin se evolusieteorie oor natuurlike seleksie ŉ vloedgolf leunstoelspekulasies oor die onderwerp tot gevolg gehad het. Sedert die vroeë 1990's het ŉ groterwordende aantal taalkundiges, argeoloë, sielkundiges, antropoloë en vele ander egter gepoog om wat hulle noem "die moeilikste probleem in die wetenskappe" met nuwe metodes aan te pak. 


</doc>
<doc id="78218" url="https://af.wikipedia.org/wiki?curid=78218" title="Leicester">
Leicester

Leicester (Engels: [ˈlɛstər] is 'n stad en "unitary authority" in die East Midlands-streek van Engeland wat as die administratiewe sentrum van Leicestershire fungeer. Die stad is aan die Soarrivier en naby die "National Forest"-bosgebied geleë.

Met 'n bevolking van 330 000 in die "unitary authority" en 440 000 in Groter Leicester ("Leicester Urban Area") volgens die sensus van 2011 is Leicester die tiende grootste stad in die Verenigde Koninkryk, die grootste stad in die East Midlands asook die tweede grootste in die hele Midlands-streek na Birmingham. Opvallend is die hoë persentasie van jong inwoners (in 2011 was 27 persent van die bevolking 19 jaar oud of jonger) asook die groot aandeel bewoners van nie-Britse afkoms. Leicester huisves die grootste gemeenskap van etniese minderhede en immigrante in die Koninkryk, veral danksy immigrasie uit Suid-Asië.

As 'n belangrike kommersiële en nywerheidsentrum lewer Leicester se ekonomie, die grootste in die East Midlands, met sowat £11 miljard 'n kwart van dié streek se totale bruto geografiese produk op en bied werkgeleenthede vir 437 000 mense.

Ondanks sy industriële ontwikkeling het Leicester 'n buitengewone persentasie van historiese geboue en strukture bewaar. So dateer antieke Romeinse sypaadjies en badhuise uit die tyd toe Leicester as Ratae Corieltauvorum 'n Romeinse militêre buitepos in 'n gebied was wat deur die Keltiese Corieltauvi-stam bewoon is.

Min is bekend oor die vroeë middeleeuse geskiedenis van die nedersetting nadat Romeinse troepe uit Brittanje onttrek is, maar nadat dit deur die Dene ingeneem is het dit een van vyf versterkte nedersettings in die Deens-oorheerste Danelaw-gebied van Engeland geword. Die stadsnaam is volgens geskiedkundiges afgelei van die term "castra van die Ligore" of "kamp van bewoners aan die Legro-rivier". Leicester verskyn in die Normandiese "Domesday Book" as "Ledecestre".

Leicester is een van die oudste stede in Engeland wat vanaf omstreeks 670 as setel van 'n biskop gedien en sodoende stadstatus verwerf het. Dié status is egter herroep nadat die plaaslike adel en kerkowerhede in die 11de eeu in 'n stryd gewikkel was.

Leicester het in die moderne tydperk tot 'n belangrike markdorp gegroei, maar eers met die begin van die nywerheidsomwenteling is 'n proses van onbeplande stedelike groei in die gebied aan die gang gesit. Die industriële groei is in die 19de eeu deur 'n nuutgeboude netwerk van spoorweë en kanale bevorder en het van Leicester 'n ekonomiese spilpunt met 'n verskeidenheid nywerhede, waaronder ingenieurswese, skoen- en tekstielvervaardiging gemaak sodat die stadsgebied gaandeweg na die voorheen landelike omgewing uitgebrei het. Die stadsgrense is in die 19de en 20ste eeu verskeie kere verskuif om nuut verstedelikte gebiede in te sluit. In 1889 het Leicester 'n "county borough" geword en in 1919 sy stadstatus herwin.

Vandag is Leicester 'n belangrike opvoedkundige sentrum en setel van twee tersiêre instellings, die Universiteit van Leicester en die De Montfort-universiteit. Die stad is langs die "Midland Main Line"-spoorroete en naby die M1-snelweg geleë.



</doc>
<doc id="78220" url="https://af.wikipedia.org/wiki?curid=78220" title="Clark Gable">
Clark Gable

William Clark Gable (1 Februarie 1901 – 16 November 1960) was ’n Amerikaanse rolprentakteur. Sy bekendste rol was waarskynlik dié van Rhett Butler in die epiese prent "Gone with the Wind" (1939), waarvoor hy sy derde Oscar-benoeming vir beste akteur gekry het. Hy is egter ook vir "Mutiny on the Bounty" (1935) benoem en het ’n Oscar gewen vir "It Happened One Night" (1934). Ander prente sluit in "Manhattan Melodrama" (1934) en "The Misfits" (1961).

Gable het sy loopbaan op die verhoog begin en in 1924 tot 1930 as ’n ekstra in stilrolprente verskyn. In 1931 het hy ’n paar byrolle gehad voor hy die volgende jaar sy eerste hoofrol gekry het. Hy het in die volgende drie dekades die hoofrol in meer as 60 flieks gespeel.

Hy het saam met die voorste aktrises van Hollywood gewerk. Sy gunsteling-medester, Joan Crawford, het in agt rolprente saam met hom gespeel, Myrna Loy in sewe, Jean Harlow in ses, Lana Turner in vier en Norma Shearer en Ava Gardner in drie. In sy laaste prent, "The Misfits", speel hy saam met Marilyn Monroe – dit was ook haar laaste prent.

Gable is in Cadiz, Ohio, gebore as die seun van William Henry "Will" Gable (1870–1948), ’n olieboorman, en Adeline Hershelman. Hy is na sy pa genoem, maar selfs as kind is hy meestal Clark genoem. Sy ma is dood toe hy 10 maande oud was, moontlik aan ’n breingewas.

In April 1903 is Gable se pa getroud met Jennie Dunlap. Jennie het klavier gespeel en die jong Gable les gegee. Hy het later ook koperinstrumente leer speel. Gable was ook dol oor meganika en het daarvan gehou om motors reg te maak saam met sy pa. Op 13 was hy die enigste seun in die dorp se mansorkes. Hoewel sy pa daarop aangedring het dat hy "manlike" goed doen, soos jag en harde fisieke werk, het Gable baie van tale gehou. Hy het dikwels Shakespeare aangehaal. In 1917, toe Gable in die hoërskool was, het sy pa finansiële probleme gekry en die gesin het na Ravenna in Ohio getrek om te gaan boer. Die aanpassing was moeilik vir Gable en hoewel sy pa daarop aangedring het dat hy saam boer, het hy die huis verlaat en in ’n motorbandfabriek gaan werk.

Op 21 het Gable geld geërf en hy kon sy droom verwesenlik om akteur te word. Hy het vir ’n paar tweederangse teatergeselskappe toneelgespeel en oor die Middeweste beweeg na Portland, Oregon, waar hy as verkoopsman begin werk het. Daar het hy die aktrise Laura Hope Crews ontmoet, wat hom aangeraai het om by ’n ander teatergeselskap aan te sluit. Baie jare later het Crews "Aunt Pittypat" in Gable se bekendste prent, "Gone with the Wind", gespeel. Sy toneelspelafrigter was Josephine Dillon – sy het hom sy tande laat herstel, sy hare laat reg sny en spiere laat bou en hom die regte postuur geleer. Sy het hom ook afgerig om sy hoë stem laer te kry. Ná ’n lang, streng opleiding het Dillon eindelik gedink Gable is reg vir ’n rolprentloopbaan.

In 1924 is Gable en Dillon saam Hollywood toe op haar onkoste. Daar het sy sy bestuurder en eerste vrou geword. Sy was 17 jaar ouer as hy.

Hy het sy verhoognaam van W.C. Gable na Clark Gable verander en werk gekry as ’n ekstra in stilrolprente soos Erich von Stroheim se "The Merry Widow" (1925), "The Plastic Age" (1925) en ’n reeks komedies, "The Pacemakers". Hy het egter geen groot rolle gekry nie en het na die verhoog teruggekeer. In 1927-'28 het hy in baie verhoogstukke gespeel en goeie ondervinding opgedoen. Hy is daarna na New York, waar Dillon vir hom werk gesoek het op Broadway. Hier het hy goeie resensies gekry.

In 1930, ná ’n indrukwekkende vertoning as die desperate karakter Killer Mears in die Los Angeles-verhoogproduksie van "The Last Mile", is Gable ’n kontrak by MGM aangebied. Sy eerste rol in ’n klankprent was as die ongeskeerde booswig in ’n western met ’n lae begroting, "The Painted Desert" (1931). Hy het baie pos van aanhangers gekry vanweë sy sterk stem en toneelspel, en dit is deur die ateljee raakgesien. In dieselfde jaar is Gable en Dillon geskei. ’n Paar dae later is hy getroud met ’n sosiale vlinder van Texas, Maria Franklin Prentiss Lucas Langham, met die bynaam "Ria". Nadat hulle na Kalifornië getrek het, is hulle weer in 1931 getroud, waarskynlik weens verskille in die deelstate se huweliksvereistes.

"Sy ore is te groot en hy lyk soos ’n aap," het ’n beampte van Warner Bros. gesê nadat hy Gable getoets het vir die hoofrol in die bendedrama "Little Caesar" (1931). In dieselfde jaar het hy ’n byrol losgeslaan in "Night Nurse". Hy het net op die regte tyd in Hollywood aangekom, want MGM wou in dié stadium meer akteurs aanstel en hy het die regte voorkoms gehad. Gable het verskeie byrolle vertolk en toe ’n groter rol in "Hell Divers".

Om sy toenemende gewildheid ’n verdere hupstoot te gee, het MGM hom dikwels saam met bekende aktrises laat speel. Joan Crawford het hom gevra om saam met haar in "Dance, Fools, Dance" (1931) te speel. Daarna het verskeie prente gevolg saam met onder andere Greta Garbo. In "Possessed" (1931) het hy en Crawford (wat toe met Douglas Fairbanks jr. getroud was) die skerm behoorlik laat stoom. Die joernalis Adela Rogers St. Johns het hul verhouding in die werklike lewe beskryf as "die verhouding wat Hollywood amper laat afbrand het". Louis B. Mayer het gedreig om albei se kontrakte te kanselleer, en vir ’n rukkie het hulle van mekaar af weggebly. Gable het toe by Marion Davies betrokke geraak.

Gable is oorweeg vir die rol van Tarzan in "Tarzan the Ape Man" (1932), maar Johnny Weissmuller met sy sterker liggaamsbou en swemvermoëns het die rol gekry. ’n Ongeskeerde Gable se liefdestoneel saam met ’n bralose Jean Harlow in "Red Dust" (1932) het hom egter gou MGM se belangrikste manlike ster gemaak. Ná die sukses van "Hold Your Man" (1933) het MGM besef hoe gewild Gable en Harlow saam is – hulle het daarna in nog prente gespeel, onder meer "China Seas" (1935), "Wife vs. Secretary" (1936) en "Saratoga" (1937). Harlow is tydens die verfilming van dié prent oorlede. Dit was 90 persent voltooi en die res is klaar geskiet met behulp van veraf-skote of dubbelgangers.

Gable is daarna aan Columbia Pictures uitgehuur en hy het die hoofrol van Peter Warne in "It Happened One Night" (1934) gekry teenoor Claudette Colbert. Hulle het die Oscars gewen vir beste akteur en aktrise en die rolprent die Oscar vir beste prent. Gable was ’n nog groter ster as tevore toe hy na MGM terugkeer.

Gable het ook ’n Oscar-benoeming gekry vir "Mutiny on the Bounty" (1935).

Hoewel hy traag was om dit te aanvaar is Gable se rol in "Gone with the Wind" (1939), waarvoor hy weer vir ’n Oscar benoem is, sy bekendste. Gary Cooper is eers die rol aangebied, maar hy het dit van die hand gewys en gedink dit gaan Hollywood se grootste mislukking wees. "Ek is bly dis Clark Gable wat plat op sy neus gaan val en nie ek nie," het hy gesê.

Die prent was ’n reusesukses en Gable was daarna vir die res van sy lewe die topakteur van hoofrolle. Hy het tussen 1934 en 1939 in nog drie prente gespeel wat Oscars vir beste rolprente gewen het.

Gable se huwelik in 1939 met sy derde vrou, die aktrise Carole Lombard, was die gelukkigste tyd van sy persoonlike lewe. Hulle het ontmoet met die verfilming van die 1932-prent "No Man of Her Own" terwyl Lombard nog met die akteur William Powell getroud was, maar hulle het eers in 1936 romanties betrokke geraak. Gable was egter nog met sy tweede vrou, Ria Langham, getroud. Danksy sy salaris vir "Gone with the Wind" kon hy bekostig om van haar te skei. Op 29 Maart 1939 is hy met Lombard getroud.

Op 16 Januarie 1942 was Lombard op ’n vliegtuig op pad huis toe van die verfilming van haar laaste prent, "To Be or Not to Be", toe die vliegtuig neerstort. Al 22 passasiers is dood. ’n Maand ná haar begrafnis moes Gable saam met Lana Turner begin skiet aan "Somewhere I'll Find You". Dit was duidelik hy was emosioneel en fisiek vernietig. "Hy was nooit weer dieselfde nie." het die aktrise Esther Williams gesê.

Tydens die Tweede Wêreldoorlog het Gable sy loopbaan onderbreek om in die lugmag te dien. Vanweë sy vakkennis is hy aan die hoof geplaas van die verfilmingsdiens. Hy het oor Europa gevlieg en verskeie opleidingsprente vir rekrute gemaak. Adolf Hitler, wat ’n groot aanhanger van Gable was, het ’n groot beloning uitgeloof aan iemand wat hom ongeskonde na hom toe kon bring.

Gable se eerste fliek ná die oorlog was die 1945-produksie "Adventure", saam met Greer Garson. Hulle het nie goed saam gewerk nie en die prent was ’n mislukking.
Ná Joan Crawford se derde egskeiding het sy en Gable hul verhouding hervat en ’n kort ruk saamgebly. Hy het lof gekry vir sy spel in "The Hucksters" (1947). Daarna het ’n kort romanse met Paulette Goddard gevolg. In 1949 is Gable getroud met Sylvia Ashley, die weduwee van Douglas Fairbanks, maar hulle is in 1952 geskei. Die prente "Never Let Me Go" (1953) saam met Gene Tierney en "Mogambo" saam met Grace Kelly het gevolg. Gable se verhouding op die stel met Kelly, wat jonk genoeg was om sy dogter te wees, het kort ná die verfilming geëindig.

Gable was al hoe ongelukkiger oor die rolle wat hom aangebied is en hy het in 1953 geweier om sy kontrak met MGM te hernu. Hy het besluit om onafhanklik te werk. Sy eerste twee prente was "Soldier of Fortune" (1955) en "The Tall Men", wat gematig suksesvol was. In 1955 is Gable met sy vyfde vrou, Kay Spreckels, getroud.

In 1955 het Gable ’n produksiemaatskappy gestig saam met die aktrise Jane Russell en haar man, Bob Waterfield. Die prent "The King and Four Queens" was Gable se enigste produksie. Vervaardiging en toneelspel was saam vir hom te uitputtend en hy het ’n merkbare bewerigheid ontwikkel, veral in lang skote. Sy volgende projek was "Band of Angels" saam met die relatiewe nuweling Sidney Poitier, en dit was ’n mislukking. Daarna het hy saam met Doris Day gespeel in "Teacher's Pet" (1958) – daar is beweer dat dit in swart-wit geskiet is om sy verouderende gesig en oorgewig lyf beter weg te steek. Dit was egter suksesvol genoeg dat hy daarna in nog prente gespeel het, soos "Run Silent, Run Deep" saam met Burt Lancaster wat goed ontvang is.

Gable het TV-aanbiedinge begin kry, maar hulle van die hand gewys. Hy was teen dié tyd 57. Sy volgende twee prente was ligte komedies vir Paramount: "But Not for Me" saam met Carroll Baker en "It Started in Naples" saam met Sophia Loren (sy laaste kleurprent). Laasgenoemde het nie goeie resensies gekry nie, maar was ’n sukses by die loket. Dit is ook benoem vir ’n Oscar en twee Golden Globes.

Sy laaste prent was "The Misfits", saam met Marilyn Monroe, Montgomery Clift, Eli Wallach en Thelma Ritter. Dit was ook Monroe se laaste prent. Baie resensente het gemeen Gable se toneelspel was sy beste nog.

Gable was vyf keer getroud. Hy het met sy eerste vrou, Josephine Dillon, getrou in 1924. In 1930, is Gable en Dillon geskei. Later het hy met sy tweede vrou getrou, Maria Franklin Prentiss Lucas Langham (noemnaam "Rhea"). Die paartjie het geskei op 7 Maart 1939. Op 29 Maart 1939, Gable het getrou met sy derde vrou, Carole Lombard. Lombard is oorlede in 'n vliegtuigongeluk op 16 Januarie 1942. In 1949, het Gable getrou met Sylvia Ashley, 'n Britse mannekyn en aktrise wat voorheen getroud was met Douglas Fairbanks; die paartjie het geskei in 1952.

In 1955, is Gable getroud met sy vyfde vrou Kay Williams (née Kathleen Williams), 'n voormalige mannekyn en aktrise. Op 20 Maart 1961, het Kay Gable geboorte gegee aan Gable se enigste seun, John Clark Gable. Marilyn Monroe was by John Clark se doop. John Clark het twee kinders: Kayley Gable (gebore 1986) en Clark James Gable (1988–2019). Kayley is 'n aktrise. Clark James is oorlede op 22 Februarie 2019.

Gable is op 16 November 1960 op 59 aan ’n hartaanval dood. Op 20 Maart 1961 het sy vrou, Kay, die lewe geskenk aan sy enigste seun, John Clark Gable, in dieselfde hospitaal as die een waarin Gable vier maande tevore dood is.

Gable is in die Forest Lawn Memorial Park in Glendale, Kalifornië, begrawe langs sy derde vrou, Carole Lombard.

Gable se bekendste rolprente sluit in:



</doc>
<doc id="78227" url="https://af.wikipedia.org/wiki?curid=78227" title="Rooibekkakelaar">
Rooibekkakelaar

Die Rooibekkakelaar ("Phoeniculus purpureus") is 'n algemene standvoël in boomveld, ruigtes en woudrande. Die voël is 32 – 36 cm groot en weeg 60 - 90 gram. In Engels staan die voël bekend as "Green Wood-Hoopoe".




</doc>
<doc id="78229" url="https://af.wikipedia.org/wiki?curid=78229" title="Perskakelaar">
Perskakelaar

Die Perskakelaar ("Phoeniculus damarensis") is 'n redelike algemene standvoël in droë doringveld en mopanieboomveld; ook langs droë waterlope met groot bome. Die voël is 34 – 40 cm groot en weeg 76 - 94 gram. In Engels staan die voël bekend as "Violet Wood-Hoopoe".




</doc>
<doc id="78241" url="https://af.wikipedia.org/wiki?curid=78241" title="Johnny Weissmuller">
Johnny Weissmuller

Johnny Weissmuller (gebore as Peter Johann Weißmüller; 2 Junie 1904 – 20 Januarie 1984) was ’n Amerikaanse swemmer en akteur wat veral bekend was vir sy rol as Tarzan in rolprente van die 1930's en 1940's en as houer van die beste rekords in mededingende swem van die 20ste eeu. Hy was in die 1920's een van die vinnigste swemmers in die wêreld: hy het vyf Olimpiese goue medaljes vir swem gewen en ’n bronsmedalje vir waterpolo.

Ná sy swemloopbaan het hy die sesde akteur geword wat Edgar Rice Burroughs se aapman, Tarzan, speel – in altesaam 12 rolprente. Sy bekende Tarzan-roep word steeds dikwels in rolprente gebruik.

Weissmüller was Duits. Hy was die seun van Peter Weissmüller en sy vrou, Elisabeth Kersch. Daar word algemeen aanvaar dat hy gebore is in Freidorf, ’n voorstad van die huidige stad Timişoara in Oostenryk-Hongarye (nou in Roemenië).

Volgens die joernaal van die skip waarmee hy en sy ouers in Ellis Island, VSA, aangekom het, is sy geboortedorp egter Párdány in Hongarye, wat vandag in Serwië naby die Roemeense grens is.

Volgens sy seun, Johnny jr., is hy Peter gedoop, maar het hy sy broer Johnny se naam gebruik omdat dié ’n Amerikaanse burger was en hy (Peter) nie. Op dié manier kon hy Amerika by die Olimpiese Spele verteenwoordig.

Toe Weissmüller klein was, het sy ouers na Amerika geïmmigreer. Ná ’n kort rukkie in Chicago, waar hulle familie besoek het, het hulle na die steenkoolmyndorp Windber in Pennsilvanië getrek.

Op nege jaar het Weissmüller polio gekry. Sy dokter het hom aangeraai om te swem om die siekte te help beveg.

Weissmuller het die skool vroeg verlaat en verskeie werke gedoen, soos dié van ’n lewensredder op ’n strand van die Michigan-meer. Terwyl hy by die Illinois-atletiekklub as ’n hysbakoperateur gewerk het, het hy die aandag getrek van die swemafrigter William Bachrach. Bachrach het Weissmuller afgerig en in Augustus 1921 het Weissmuller die nasionale kampioenskap in die 50- en 220-tree-afstande gewen. Hoewel hy oorsee gebore is, het Weissmuller Tanneryville, Pennsilvanië, as sy geboorteplek aangegee en sy jonger broer se geboortedatum. Dit was belangrik om ’n Amerikaanse paspoort te kry. Sy paspoort is in Mei 1924 uitgereik.

Op 9 Julie het Weissmuller Duke Kahanamoku se wêreldrekord in die 100 m-vryslag verbeter, met ’n tyd van 58,6 sekondes. Hy het die titel in dié nommer gewen op die Olimpiese Somerspele van 1924 in Parys deur Kahanamoku te klop vir die goue medalje. Hy het ook die 400 m-vryslag en die 4 x 200 m-aflos gewen. As lid van die Amerikaanse waterpolo-span het hy boonop ’n bronsmedalje gewen. Vier jaar later, in Amsterdam, het hy nog twee Olimpiese titels gewen.

Hy het altesaam vyf Olimpiese goue medaljes en ’n bronsmedalje en 52 Amerikaanse nasionale titels gewen, asook 67 wêreldrekords verbeter. Hy het nie een keer ’n item verloor nie. Hy is in 1950 deur Associated Press gekies as die beste swemmer van die eerste helfte van die 20ste eeu.

In 1929 het Weissmuller ’n kontrak met BVD geteken as ’n model en verteenwoordiger. Hy het deur die land gereis en swemvertonings gegee, blaadjies uitgedeel wat dié swemklere adverteer, handtekeninge uitgedeel en oor die radio gepraat. In dieselfde jaar het hy vir die eerste keer in ’n rolprent verskyn: as ’n Adonis met net ’n vyeblaar aan in ’n fliek met die naam "Glorifying the US Girl". Hy het as homself verskyn in verskeie "Crystal Champions"-kortrolprente met hom en ander Olimpiese kampioene.

Sy toneelloopbaan het in 1932 begin toe hy ’n kontrak vir sewe jaar met MGM geteken het om as Tarzan in "Tarzan the Ape Man" te speel. Die prent was ’n groot sukses en Weissmuller het oornag ’n internasionale sensasie geword. Die skrywer van "Tarzan", Edgar Rice Burroughs, was in sy noppies met Weissmuller. Hy het egter so min gehou van die ateljee se weergawe van Tarzan, wat skaars Engels kon praat, dat hy sy eie Tarzan-reeks geskep het met Herman Brix in die naamrol as ’n meer geartikuleerde weergawe van die karakter.

Weissmuller het in ses Tarzan-rolprente vir MGM gespeel met Maureen O'Sullivan as Jane en Cheeta die sjimpansee. In 1942 is Weissmuller na RKO, vir wie hy in nog ses Tarzan-flieks gespeel het met ’n aansienlik laer gehalte. Anders as MGM het RKO Weissmuller toegelaat om ander rolle ook te vertolk, hoewel ’n kontrak vir drie prente net gelei het tot die maak van een prent, "Swamp Fire". Danksy dié 12 prente met Weissmuller as Tarzan het hy ’n geraamde $2 miljoen verdien en hom gevestig as die werklike Tarzan. Hy is die eerste akteur wat die bekende Tarzan-roep gegee het.

Daarna het Weissmuller in die prent "Jungle Jim" (1948) gespeel vir Columbia Pictures. Hy het tussen 1948 en 1954 in 13 Jungle Jim-prente gespeel. In 1955 het hy ’n TV-reeks oor Jungle Jim begin. Net 26 episodes is gemaak.

Weismuller was ook ’n goeie amateur-gholfspeler en het in 1937 in twee amptelike PGA Tour-toernooie gespeel. Hy het in 1965 afgetree en na Fort Lauderdale, Florida, getrek waar hy die stigter en voorsitter was van die Internasionale Swem-eregalery.

Hy het tot die einde van 1973 in Florida gewoon en toe na Las Vegas getrek, waar hy vir ’n ruk in Caesars Palace gewerk het. In 1976 het hy in sy laaste prent, "Won Ton Ton, the Dog Who Saved Hollywood" gespeel.

In 1974 het Weissmuller sy heup en been gebreek en sy gesondheid het daarna agteruitgegaan. Hy het ook ’n ernstige harttoestand gehad. In 1977 het hy ’n paar beroertes gehad. Hy is op 20 Januarie 1984 op 79 oorlede. Hy is net buite Acapulco begrawe.





</doc>
<doc id="78246" url="https://af.wikipedia.org/wiki?curid=78246" title="Fort Beresford">
Fort Beresford

Fort Beresford is een van die reeks forte wat deur die Britse owerheid tydens die Kaapse grensoorloë van 1779 tot 1877 in die Oos-Kaap gebou is.

Hierdie fort aan die boloop van die Buffelsrivier was 16 km noord van Fort Hill (King William's Town) geleë. Die doel met die fort was om die Britse gesag in die Provinsie van Koningin Adelaide (1835) te handhaaf. Charles Lennox Stretch, bekende landmeter, ingenieur, soldaat en politikus in die Kaapkolonie, het toesig oor die bouery gehou.



</doc>
<doc id="78249" url="https://af.wikipedia.org/wiki?curid=78249" title="Marjorie Estiano">
Marjorie Estiano

Marjorie Dias de Oliveira (8 Maart 1982 –) is 'n Brasiliaanse aktrise.






</doc>
<doc id="78250" url="https://af.wikipedia.org/wiki?curid=78250" title="EFF">
EFF

EFF kan na een van die volgende verwys:



</doc>
<doc id="78252" url="https://af.wikipedia.org/wiki?curid=78252" title="Phoeniculus">
Phoeniculus

Phoeniculus is 'n genus van voëls in die familie van kakelaars ("Phoeniculidae"). Hierdie genus is beperk tot Sub-Sahara Afrika.

Spesies wat aan die genus behoort sluit in:



</doc>
<doc id="78253" url="https://af.wikipedia.org/wiki?curid=78253" title="Stuart Berry">
Stuart Berry

Stuart Berry (gebore op 10 Junie 1982 te Durban) is 'n Suid-Afrikaanse Rugbyunie premierpaneel skeidsregter.

Hy hanteer plaaslike Superrugby- en Curriebeker-wedstryde.



</doc>
<doc id="78254" url="https://af.wikipedia.org/wiki?curid=78254" title="Oupa for sale">
Oupa for sale

Oupa for Sale is 'n Afrikaanse rolprent wat op 8 Januarie 1968 vrygestel is. Die regisseur was Richard Daneel en die skrywer was Werner Grünbauer.

Die rolprent is 'n dramatiese komedie met intriges en liefde. Dit het 'n vrolike en gelukkige einde.


Dis nie elke familie wat 'n oupa het nie en dus reken die arm boer dat hulle Oupa dalk 'n goeie prys kan oplewer as hy te koop aangebied word. Maar dan stel die Engelsman, Oupa se aartsvyand, skielik belang en bied R2000 aan. 



</doc>
<doc id="78255" url="https://af.wikipedia.org/wiki?curid=78255" title="Kakelaars">
Kakelaars

Kakelaars ("Phoeniculidae") is 'n familie van voëls in die orde Bucerotiformes. Die familie omvat 9 spesies wat in Afrika suid van die Sahara voorkom.

Voëls in die familie het swart vere met 'n blou of metaalgroen glans. Hulle het afgeronde vlerke, kort bene met lang naels en 'n lang, fyn, effens geboë snawel. Hulle vreet insekte en allerlei bessies. Die nes word in 'n boomholte gebou.




</doc>
<doc id="78259" url="https://af.wikipedia.org/wiki?curid=78259" title="Bill Brewer">
Bill Brewer

Bill Brewer was 'n Suid-Afrikaanse akteur, radiopersoonlikheid en 'n kritikus. Brewer het vir die Sunday Times gewerk en het gereeld resensies en rubrieke geskryf. Hy is as een van die invloedryke kritici van die 1950's en 1960's beskou.

Brewer maak sy teater-debuut in 1955 vir die Johannesburg Reps in "Dear Charles". Hy het ook in verskeie rolprente gespeel en is onder andere bekend vir films soos Oupa for Sale en As die Aarde Skeur.

Hy is in 1984 oorlede.



</doc>
<doc id="78268" url="https://af.wikipedia.org/wiki?curid=78268" title="Bucerotiformes">
Bucerotiformes

Bucerotiformes is 'n orde van voëls. Die orde omvat sowat 73 spesies. Die neushoringvoëls, bromvoëls, kakelaars en hoephoepe behoort aan die orde.




</doc>
<doc id="78269" url="https://af.wikipedia.org/wiki?curid=78269" title="Neushoringvoëls">
Neushoringvoëls

Neushoringvoëls ("Bucerotidae") is 'n familie van voëls in die orde van Bucerotiformes. Neushoringvoëls kom in Afrika, tropiese dele van Asië, Nieu-Guinee en die Salomonseilande voor. Daar is 60 spesies in die familie, waarvan 22 op die IUBN-rooilys aangeteken is. Vanweë hul groot snawels word neushoringvoëls dikwels met toekans (familie "Ramphastidae") verwar.

Die wyfie lê haar eiers in 'n holte in 'n boom. Die mannetjie messel dan die wyfie in die holte met modder toe. Slegs 'n klein gaatjie word oopgelos, waardeur die mannetjie kos kan aangee. Hierdie gedrag beveilig die nes teen slange totdat die kuikens groot genoeg is om die nes te verlaat en te leer vlieg.


Neushoringvoëls se kenmerkendste eienskap is die groot snawels wat sydelings afgeplat en na onder geboë is. By die meeste spesies, en veral by mannetjies, word dit verder vergroot deur 'n snawelrif op die bosnawel.

Die snawel asook die vel om die oë is by baie spesies helderkleurig. Neushoringvoëls is taamlike groot voëls. Die kleiner spesies word sowat 60 cm lank terwyl die groter spesies langer as 1 m kan word. Die pote is betreklik kort en dik en die drie voortone is aan die basis met mekaar verbind. Die kloue is kort en skerp. Alle neushoringvoëls het lang sterte. Die vlerke is betreklik kort en gerond en daar is geen dekvere aan die onderkant van die vlerke nie.

Neushoringvoëls leef in woude of – soos in die geval van die meeste Suider-Afrikaanse spesies in savannes (bosveld). Sommige is uitsluitlik boomlewend en vreet vrugte en bessies, terwyl ander op die grond jag maak op insekte en ander klein diere.

Die broeigedrag van hierdie voëls is baie uitsonderlik. Hulle maak nes in 'n hol boomstam of in 'n rotsspleet wat met modder toegepleister word nadat die wyfie ingekruip het om haar eiers te lê. Slegs 'n klein spleet word oopgelaat waardeur die mannetjie haar en later ook haar kleintjies voer. Die wyfies van sommige spesies bly in die toe nes tot die kleintjies kan vlieg, terwyl die wyfies van ander spesies die nes vroeër oopbreek om met die versorging van die kleintjies te help.

Die kleintjies pleister die nes dan weer van binne toe. Terwyl die wyfie broei, word sy baie vet en verveer heeltemal. Dit is 'n buitengewone verskynsel aangesien die meeste voëls eers na die broeiseisoen verveer. Die broeigedrag van die bromvoël ("Sucorvus leadbeateri") wyk effens af. Die nes word nie toegepleister nie en hoewel die mannetjie sy wyfie ywerig voer, verlaat sy soms die nes en hy broei dan.

Die meeste van die spesies wat in Suider-Afrika aangetref word, behoort tot die genus "Tockus". Die bekendstes hiervan is die grysneushoringvoël ("Tockus nasatus"), die rooibekneushoringvoël ("Tockus erythrorhynchus"), die geelbekneushoringvoël ("Tockus flavirostris") en die gekroonde neushoringvoël (Tockus "alboterminatus").

Ander neushoringvoëls wat dikwels gesien word, is die boskraai ("Bycanistes buccinator") en die bromvoël. Die bromvoël is groter as die res en oorwegend swart, met 'n helderrooi vel aan die keel. 'n Neushoringvoël wat nie in Suider-Afrika voorkom nie, is die Asiatiese jaarvoël ("Rhyticeros undulatus").

Vroeër is gemeen dat die aantal dwarslyne op die snawelrif 'n aanduiding van sy ouderdom is. Dit is egter nie so nie. Ander verteenwoordigers van die genus "Rhyticeros" word op Nieu-Guinee, Molukke en die Salomonseilande aangetref. Die Narcondam neushoringvoël ("Rhyticeros narcondami") kom net op die klein eilandjie Narcondam in die Golf van Bengale voor. Die sowat 200 voëls is feitlik die enigste bewoners van die eiland.





</doc>
<doc id="78276" url="https://af.wikipedia.org/wiki?curid=78276" title="Groetnis vir die Eerste Minister">
Groetnis vir die Eerste Minister

Groetnis vir die Eerste Minister is 'n Afrikaanse rolprent wat op 24 September 1973 vrygestel is.

Dit is 'n lewensdrama met heelwat komedie in. Die film het geen ouderdomsperk en is geskik vir die hele gesin.


Die agtjarige Manie Griesel vertrek op 'n lang reis om met die Eerste Minister te gaan praat. Sy pa se plaas word deur 'n verwoestende droogte geteister, en hy wil om hulp gaan smeek.



</doc>
<doc id="78279" url="https://af.wikipedia.org/wiki?curid=78279" title="Universiteit Guglielmo Marconi">
Universiteit Guglielmo Marconi

Die Universiteit Guglielmo Marconi (Italiaans: "Università degli Studi Guglielmo Marconi") is ’n universiteit in Rome (Via Plinio, 44), in Italië. Dit is in 2004 opgerig en het meer as 15 603 studente.



</doc>
<doc id="78280" url="https://af.wikipedia.org/wiki?curid=78280" title="Neogotiese styl">
Neogotiese styl

Die Neogotiese styl, dikwels ook Victoriaanse Gotiek of Gotiese Herlewing ("Gothic Revival") genoem, was 'n stroming in die 18de en 19de eeuse boukuns wat sy oorspronge in die laat 1740's in Engeland gehad het. Dit het in die vroeë 19de eeu baie gewild geraak toe steeds meer argitekte en ander bewonderaars van Middeleeuse Gotiese argitektuur 'n poging onderneem het om dié boustyl te laat herleef. 

Neogotiese argitektuur is een van die vroegste strominge of neostyle binne die historisme, 'n beweging in kuns en argitektuur wat sy inspirasie en voorbeelde in style van die afgelope twee millennia probeer vind het en as sulks in die 19de eeu met 'n ander historiserende styl, die neoklassieke stroming, meegeding en gekontrasteer het.

Die Neogotiese styl het vinnig ook belangstelling op die vasteland van Europa gewek en het verder uitgebrei na alle dele van die Britse Ryk, waaronder Australië, Kanada, Nieu-Seeland en Suid-Afrika, die Verenigde State en Latyns-Amerika. In die Verenigde State het 'n verskeidenheid Goties-geïnspireerde style ontwikkel, waaronder 'n spesifiek landelike vorm van Neogotiese argitektuur, die sogenaamde "Carpenter Gothic".

In Engeland, die bakermat en sentrum van die neogotiese beweging, was die styl nou verweef met wysgerige en godsdienstige bewegings en Middeleeuse studies (mediëvistiek). Hoe meer die nywerheidsomwenteling die leefstyle van mense, landskappe en stadsgesigte verander het, was daar ook sterk emosionele teenreaksies wat felle kritiek op tegniese vooruitgang, masjienvervaardiging en die ontstaan van 'n industriële samelewing gebied het. Skrywers en filosowe soos Thomas Carlyle het die voor-industriële Middeleeuse samelewing as die "goue tydperk" in die mens se geskiedenis beskryf. Vir die Engelse argitek en ontwerper Augustus Welby Northmore Pugin, die belangrikste 19de eeuse verteenwoordiger van Neogotiese boukuns en wetenskaplike van formaat, was die Gotiese boukuns nou verbind met Christelike waardes wat volgens hom deur die klassisisme verdring en deur industrialisasie uitgewis is. Victoriaanse argitekte het 'n ambisieuse bouprogram begin waarvolgens oral in die Verenigde Koninkryk en in dele van die Britse Ryk met Christelike bevolkings kerkgeboue in die Neogotiese styl ontstaan het.

Daar is ook politieke konnotasies aan die Gotiese Herlewing geheg. So is die "rasionele" en "radikale" Neoklassieke styl dikwels verbind met republikeinse en liberale strominge, na aanleiding van sy gewildheid in die Verenigde State en in mindere mate ook in Republikeinse Frankryk, terwyl die meer "spirituele" en "tradisionele" Neogotiese styl met monargisme en konserwatisme geassosieer is, soos in die boustyle van die heropgeboude Paleis van Westminster in Londen en die Parlementsheuwel in Ottawa weerspieël is.

Die Neogotiese styl het uitgestraal na die 19de-eeuse lewenstyle en selfs die literatuur. Na mate die kultuur, geesteswêreld en vryheidstrewe van Middeleeuse stede en stadstate geïdealiseer is, het die Neogotiese ontwerpe vir kerk- en parlementsgeboue, raadsale en universiteite, maar ook die vir ander openbare geboue soos poskantore, skole en treinstasies probeer aanknoop by die Middeleeuse ideaal.

In die Engelse en Duitse literatuur het 'n nuwe genre van digkuns en prosa ontstaan. In Engeland het Horace Walpole, die 4de graaf van Orford, se "Castle of Otranto", wat in 1746 gepubliseer is, as inspirasie vir 19de-eeuse digkuns met 'n Middeleeuse inslag gedien. Gedigte soos Alfred Tennyson se "Idylls of the King" het moderne onderwerpe in 'n Middeleeuse omgewing van Artus-romantiek geplaas.

Vir die Duits-Amerikaanse kunshistorikus Erwin Panofsky (1892−1968) was die Gotiese Herlewing 'n soort romantiese verlange na 'n verlede wat vir altyd verlore was, en dit het volgens hom gekontrasteer met die Renaissance-tydperk waartydens mense gepoog het om 'n beter toekoms te bou, gegrond op klassieke ideale.

Die eerste Neogotiese gebou in die Duitssprekende gebied en vermoedelik op die Europese vasteland, die "Nauener Tor" in Potsdam, het in opdrag van die Pruisiese koning Frederik II die Grote ontstaan en is geïnspireer deur Neogotiese boukuns in die Verenigde Koninkryk. Die koning het self die skets gelewer vir Johann Gottfried Büring se ontwerp vir die stadspoort. 

Neogotiese boukuns het danksy die Pruisiese koning nasionale betekenis gekry as argitektoniese verwysing na die Middeleeuse Duitse Ryk, die Heilige Romeinse Ryk. Die styl is aanvanklik veral toegepas op boukuns in openbare tuine soos die "Gotisches Haus" in die Wörlitzer Park (1786−1787) of die "Löwenburg" (Leeuekasteel) in die "Bergpark Wilhelmshöhe" te Kassel, Hesse wat tussen 1793 en 1800 volgens planne van Heinrich Christoph Jussow ontstaan het - met Middeleeuse Engelse kasteelboukuns as voorbeeld.

In sy essay "Von Deutscher Baukunst", wat in 1773 gepubliseer is, het Johann Wolfgang von Goethe nuwe geesdrif vir Gotiese boukuns gewek, al berus dit op 'n misverstand. So word Erwin von Steinbach (omstreeks 1244−1318) as Middeleeuse genius en enigste boumeester beskryf wat by die oprigting van die Katedraal van Straatsburg betrokke was, terwyl ook Gotiese argitektuur en vormgewing, wat sy oorsprong histories in Noord-Frankryk het, as 'n suiwer Duitse verskynsel voorgestel word. 

Die Romantiese stroming van die vroeë 19de eeu het gepaard gegaan met 'n herbesinning oor Middeleeuse kultuur en boukuns waarin groot katedrale en kastele sentraal gestaan het. Die filosoof, skrywer en historikus Friedrich Schlegel (1772−1829) het in sy werk "Grundzüge der gotischen Baukunst" (1804/05) Gotiese boukuns binne die konteks van die Christelike godsdiens beskryf - as steengeworde oneindelikheid wat by die klimaattoestande van Noord-Europa aangepas is en sodoende kontrasteer met die klassieke antieke marmerboukuns van Rome en Griekeland.

Die Neo-Gotiek het kort na die sogenaamde Griekse Herlewing in 1820 aan die Kaap posgevat. Dit was 'n heeltemal onbekende styl in Suid-Afrika omdat hier geen voorbeelde van Middeleeuse geboue bestaan het nie en omdat die kerkboukuns wat van Holland af oorgedra is, meer op die 17de eeuse Protestantse kerkboukuns van die Nederlandse Renaissance en die Klassisisme gegrond was. Die eerste kerkgeboue wat in die styl opgerig is, was die Rooms-Katolieke kapel met sy torinkies en spitsboogvensters (1820- 1821) in Kaapstad en die Londense sendingkerk (1822-1825) op Pacaltsdorp naby George. 

Teen die tyd dat die Neo-Gotiek Suid-Afrika bereik het, was daar reeds ŉ eie, kenmerkende volksboustyl aan die Kaap gevestig. Die kerke is dus meestal in die kenmerkende volksboustyl gebou, maar met Gotiese fasades. Die belangrikste figure van die Neo-Gotiese boustyl aan die Kaap was Carl Otto Hagar (1813- 1898) en Sophia Gray, vrou van die eerste Anglikaanse biskop van Kaapstad, Robert Gray. Hulle was vir die oprigting van talle Neo-Gotiese kerkgeboue verantwoordelik, maar Sophia Gray het 'n meer Europese benadering in haar ontwerpe gehad. 

Nie alle geboue is egter in die Kaapse Neo-Gotiese styl gebou nie: die Anglikaanse katedraal in Grahamstad (1830), wat sedertdien verskeie kere vergroot is, en die Metodistekerk op die Groentemarkplein in Kaapstad (1871; Charles Freeman) is in die oorspronklike Neo-Gotiese styl ontwerp.


</doc>
<doc id="78291" url="https://af.wikipedia.org/wiki?curid=78291" title="Oorsprong van spraak">
Oorsprong van spraak

Die oorsprong van spraak in " Homo sapiens " is ŉ wyd betwiste en kontroversiële onderwerp. Die probleme is in verband met ons spesie se ongekende gebruik van die tong, lippe en stemorgane as instrumente vir kommunikasie. Ander diere vokaliseer, maar in hulle geval, word die tong nie gebruik om klanke te moduleer nie. ŉ Genoegsame teorie van Darwin behoort nie net te verduidelik hoekom mense dit begin doen het nie, maar ook in gelyke mate hoekom daar geen vergelykbare ontwikkeling oënskynlik onder ander spesies plaasgevind het nie."

Hoewel verwant aan die meer algemene probleem van die oorsprong van taal, het die evolusie van die eiesoortige menslike spraakvermoeë ŉ aparte en in baie gevalle afsonderlike veld van wetenskaplike navorsing geword. Die onderwerp is apart aangesien taal nie noodwendig gepraat word nie: dit kan in gelyke mate geskryf of gewys word. Spraak is in die geval opsioneel, hoewel dit die verstek modaliteit van taal is.

Onomstrede het klein en groot ape en die mens, net soos baie ander diere, gespesialiseerde meganismes ontwikkel vir die lewering van "klank" met die doel van sosiale kommunikasie. Aan die ander kant gebruik geen aap sy "tong" vir sulke doeleindes nie. Ons spesie se ongeëwenaarde gebruik van die tong, lippe en ander bewegende dele neig om spraak in ŉ heeltemal aparte kategorie te plaas, en maak sy evolusionêre verskyning, volgens vele akademici, ŉ boeiende teoretiese uitdaging. 


</doc>
<doc id="78293" url="https://af.wikipedia.org/wiki?curid=78293" title="André Laubscher">
André Laubscher

André Laubscher is/was 'n Suid-Afrikaanse akteur. Hy het as kinderakteur hoofrolle in Afrikaanse rolprente soos Trompie en Groetnis vir die Eerste Minister vertolk.



</doc>
<doc id="78295" url="https://af.wikipedia.org/wiki?curid=78295" title="Fonthill Abbey">
Fonthill Abbey

Fonthill Abbey was 'n groot herehuis in die Neogotiese styl wat die eksentrieke skrywer William Thomas Beckford (1760−1844) omstreeks 1800 vir homself naby Fonthill Gifford in die Engelse graafskap Wiltshire laat bou het. Die argitek was James Wyatt. 

Die merkwaardigste kenmerk van Fonthill Abbey was die hoë toring wat weens ontwerps-, bou- en materiaalfoute verskeie kere ineengestort het en van die herehuis 'n berugte voorbeeld van argitektoniese megalomanie en gebrek aan tegniese kennis gemaak het. Daar word aangeneem dat Beckford sy eie roman "Vathek", wat in 1786 gepubliseer is en waarin 'n kalief 'n poging onderneem om die hoogste toring ter wêreld op te rig om 'n uitsig oor alle lande te kry, as voorbeeld vir sy projek gebruik het. Die herehuis is intussen grotendeels afgebreek.

Beckford se obsessie om Fonthill Abbey ten alle koste in die kortste moontlike tyd te voltooi het, saam met sy ambisie om die toring so hoog moontlik te bou en Wyatt se gebruik van sogenaamde "compo-cement" as boumateriaal ('n mengsel van hout en sement), daartoe gelei dat die herehuis se strukturele integriteit ver onder die aanvaarbare standaarde was. Tydens 'n hewige storm het die toring in Desember 1825 ineengestort waarby ook die herehuis se westelike vleuel swaar skade gely het.

Omstreeks 1845 is Fonthill Abbey se bouval gesloop. Net 'n klein gedeelte van die noordvleuel met twee verdiepings en 'n toring met vier verdiepings het bewaar gebly. Sedert 1966 word dit as 'n nasionale monument berskerm ("Grade II*"). Boumateriaal soos stene en vensters is hergebruik vir die oprigting van nuwe geboue in die nabygeleë Tisbury.


</doc>
<doc id="78296" url="https://af.wikipedia.org/wiki?curid=78296" title="William Thomas Beckford">
William Thomas Beckford

William Thomas Beckford (* 1 Oktober 1760, † 2 Mei 1844), algemeen bekend as William Beckford, was 'n Engelse roman- en reisskrywer, kunsversamelaar, kritikus en politikus wat bekendheid verwerf het as die welvarendste burger in Engeland en as die outeur van "The History of the Caliph Vathek", 'n Gotiese roman wat in 1781 gepubliseer is. Sy ouers was William Beckford en Maria Hamilton, die dogter van die afgevaardigde George Hamilton. 

Beckford was tussen 1784 en 1790 'n lid van die Laerhuis vir die kiesafdeling Wells en, tussen 1790 en 1795 en nog eens tussen 1806 en 1820 vir Hindon. Beckford word daarnaas verbind met twee buitengewone en eksentrieke bouprojekte, die Neogotiese herehuis Fonthill Abbey in Wiltshire en Lansdown Tower in Bath, en staan veral bekend vir sy kunsversameling.

Beckford is op 1 Oktober 1760 in Londen gebore. Sy pa, William Beckford, na wie algemeen as "Alderman Beckford" verwys is, het twee ampstermyne as Lord Mayor van Londen gedien. In die ouderdom van tien het William Thomas Beckford 'n fortuin van sy pa geërf, insluitende £1 miljoen in kontant, grond in Fonthill, Wiltshire (insluitende die Palladiaanse herehuis Fonthill Splendens) en verskeie suikerplantasies in Jamaica wat deur slawe bewerk is. Danksy hierdie fortuin kon Beckford sy groot belangstelling in kuns, argitektuur en literêre skryfwerk ten volle uit te leef. Hy het 'n kort musikale opleiding deur Wolfgang Amadeus Mozart ontvang, maar dit was sy tekenleraar, Alexander Cozens, wat groter invloed op hom uitgeoefen het. Beckford het enkele jare lank met hom gekorrespondeer voordat hy alle kontak met hom verbreek het.

Op 5 Mei 1783 het hy met Lady Margaret Gordon, die dogter van Charles Gordon, 4de graaf van Aboyne getrou. Beckford was egter biseksueel. Nadat sy briewe aan William Courtenay, die latere 9de graaf van Devon, deur die jongeling se oom Alexander Wedderburn Loughborough, 1ste Lord (later graaf van Rosslyn) onderskep en die verhouding in dagblaaie bekend gemaak is, het Beckford hom ná 1784 aan die Britse sosiale lewe onttrek. 

Courtenay was eers tien jaar oud toe die 18-jarige Beckford met hom kennis gemaak het. Baie jare lank is daar aangeneem dat hy in 'n vergelykbare verhouding met Louisa Pitt (omstreeks 1755-1791), die vrou van sy neef Peter Beckford, gewikkel was. Saam met sy vrou, wat kort daarna in die ouderdom van 24 ná die geboorte van hul kind oorlede is, het Beckford 'n lewe as balling in vastelandse Europa gekies. 

Nadat hy 'n opleiding in bou- en tekenkuns onder die argitek Sir William Chambers en die landskapskilder Alexander Cozens ontvang het, het hy in 1782 'n reis deur Italië begin wat hy een jaar later in sy "Dreams, Waking Thoughts and Incidents" beskryf het. Daarna, in 1786, het sy bekendste werk verskyn, die Gotiese roman "Vathek". Beckford het dié werk, wat oorspronklik in Frans geskryf is, na sy eie bewering binne die bestek van drie dae en twee nagte voltooi, alhoewel daar aangeneem word dat hy die roman net in sy verbeelding só vinnig geskryf het. 

"Vathek" is in elk geval 'n indrukwekkende werk vol fantastiese en soms verhewe idees. Ander belangrike werke deur Beckford sluit die satiriese "Memoirs of Extraordinary Painters" (1780) en sy "Letters from Italy with Sketches of Spain and Portugal" (1834) in waarin hy 'n briljante beskrywing van landskapstonele en gebruike lewer. In 1793 het hy 'n besoek aan Portugal gebring waar hy hom 'n tyd lank gevestig het. 

Beckford se faam berus egter in gelyke mate op sy eksentrieke bouprojekte en versamelings as sy literêre werk. Met die verwesenliking van sy boukundige visies het hy sy fortuin verkwis, waarby sy jaarlikse inkomste deur tydgenote op £100 000 beraam is. Hy is onder meer genoodsaak om sy Jamaicaanse suikerplantasie aan James Beckford Wildman af te staan. Op die tydstip van sy afsterwe het net £50 000 van sy fortuin oorgebly.


</doc>
<doc id="78298" url="https://af.wikipedia.org/wiki?curid=78298" title="Swartbekkakelaar">
Swartbekkakelaar

Die swartbekkakelaar ("Rhinopomastus cyanomelas") is 'n algemene standvoël in droë savanne en oop breëblaarboomveld. Die voël is 24 – 28 cm groot en weeg 25 – 40 gram. In Engels staan die voël bekend as "Common Scimitarbill".




</doc>
<doc id="78301" url="https://af.wikipedia.org/wiki?curid=78301" title="Rhinopomastus">
Rhinopomastus

Rhinopomastus is 'n genus van voëls in die familie van kakelaars ("Phoeniculidae"). Die genus omvat drie spesies.




</doc>
<doc id="78302" url="https://af.wikipedia.org/wiki?curid=78302" title="Charlton Heston">
Charlton Heston

Charlton Heston (4 Oktober 1923 – 5 April 2008) was ’n Amerikaanse akteur van rolprente, TV en die teater en ’n politieke aktivis.

As ’n Hollywood-ster het hy oor 60 jaar in 100 rolprente verskyn. Sy bekendste rolle was in "The Ten Commandments" (1956); "Ben-Hur" (1959), waarvoor hy ’n Oscar gekry het; "El Cid" (1961) en "Planet of the Apes" (1968). Hy het ook in onder meer "The Greatest Show on Earth" (1952) en "Touch of Evil" (1958) gespeel. Van sy tonele wat die beste onthou word, is as Moses wat die Rooisee verdeel in "The Ten Commandments" en ’n strydwa-tweegeveg in "Ben-Hur". Sy hoofrolle het hom ’n ernstige, outoritêre persoonlikheid besorg en het verantwoordelikheid, individualisme en manlikheid uitgebeeld; Hy het rolle wat nie klem op dié eienskappe gelê het nie van die hand gewys. Dit het ook gewig verleen aan sy politieke stem – hy was nou by die politiek betrokke.

Nadat Alzheimer se siekte by hom gediagnoseer is, het Heston in 2003 ophou toneelspeel.

Heston is as John Charles Carter gebore en was die seun van Russell Whitford Carter, ’n saagmeulbediener, en sy vrou, Lilla (gebore Charlton). Volgens die meeste bronne is hy in Evanston, Illinois, gebore. In Heston se outobiografie en ander bronne word egter genoem hy is in No Man's Land, Illinois, gebore – dit is nou ’n welgestelde voorstad van Chicago.

Heston was van Engelse en deels van Skotse afkoms. Hy was 10 jaar oud toe sy ouers geskei is. Sy ma is kort daarna met Chester Heston getroud. Heston (sy nuwe van) het daarna in ’n ryk buurt van Chicago skoolgegaan.

Sy verhoognaam kom van sy ma se nooiensvan en stiefpa se van. Sy vriende het hom "Chuck" genoem.

Heston was op hoërskool deel van ’n dramaprogram en het ’n universiteitsbeurs vir drama gewen. Hy het in 1944 by die Amerikaanse lugmag aangesluit en is in dieselfde jaar met ’n student, Lydia Clarke, getroud. Ná die oorlog het Heston en Clarke in New York gebly en as modelle vir kunstenaars gewerk. As ’n manier om by toneelspel betrokke te raak, het hulle in 1947 besluit om ’n teater te bestuur in Asheville, Noord-Carolina.

In 1948 het hulle na New York teruggekeer waar Heston ’n byrol aangebied is in Shakespeare se "Antony and Cleopatra" op Broadway. Hy het ook ’n paar rolle op TV gekry. Die rolprentvervaardiger Hal B. Wallis het hom in 1950 in ’n TV-produksie van "Wuthering Heights" gesien en hom ’n kontrak aangebied.

Heston se eerste professionele verskyning in ’n rolprent was in "Dark City", ’n film noir van 1950. Sy deurbraak was in Cecil B. DeMille se "The Greatest Show on Earth", wat as die beste prent van 1952 aangewys is. In 1956 het Heston ’n ikoon geword vir sy uitbeelding van Moses in die uiters suksesvolle prent "The Ten Commandments" (1956). Die vorige jaar het hy saam met Jane Wyman in "Lucy Gallant" gespeel en in 1958 het hy die rol vertolk van ’n Meksikaanse polisie-offisier, Ramon Miguel Vargas, in Orson Welles se hoog aangeskrewe film noir "Touch of Evil".

Nadat Marlon Brando, Burt Lancaster en Rock Hudson die titelrol in "Ben-Hur" (1959) van die hand gewys het, het Heston die rol aanvaar en die Oscar vir beste akteur gewen – een van die destyds ongeëwenaarde 11 Oscars wat die prent ingepalm het.

Heston het hierna die hoorolle gespeel in verskeie fiktiewe en histoirese epiese prente: "El Cid" (1961), "55 Days at Peking" (1963), as Michelangelo in "The Agony and the Ecstasy" (1965) en "Khartoum" (1966). Hy het ook in die western "Will Penny" (1968) gespeel.

In 1968 het Heston in "Planet of the Apes" gespeel en in 1970 het hy ’n kleiner byrol gehad in die opvolg, "Beneath the Planet of the Apes". Hy het ook in 1970 Markus Antonius gespeel in Shakespeare se "Julius Caesar". Die volgende jaar was hy in die wetenskapsfiksieprent "The Omega Man" te sien.

Heston het sy debuut as regisseur in 1972 gemaak en ook Markus Antonius gespeel in "Antony and Cleopatra". Hildegarde Neil was Cleopatra. Nadat dit vlymende resensies ontvang het, is die prent nooit uitgereik vir rolprentteaters nie. Dit is ook selde op TV gesien. Dit is eers in Maart 2011 op DVD uitgereik. Daarna het meer geslaagde prente gevolg, soos "Soylent Green" (1973) en "Earthquake" (1974).

Van 1973 af is Heston meer dikwels in byrolle en die teater gesien. Hy het saam met sy seun Fraser verskeie TV-prente gemaak, onder meer "Treasure Island" (1990) en "A Man For All Seasons". In 1992 het hy in ’n kort reeks video's verskyn, "Charlton Heston Presents the Bible", waarin hy stukke uit die Bybel voorlees. Dit het groot sukses op video en DVD behaal.

Hy het daarna in verskeie rolprente en TV-programme opgetree. Sy laaste filmrol was in 2003 as die berugte Nazi-dokter Josef Mengele in "My Father, Rua Alguem 5555".

In 1996 het Heston ’n heupvervanging ondergaan en in 1998 is prostaatkanker by hom gediagnoseer. Die kanker was ná ’n paar bestralingsessies in remissie. In 2000 het hy bekend gemaak dat hy in dié jaar vir alkoholisme behandel is in ’n kliniek in Utah.

Op 9 Augustus 2002 het hy aangekondig dat hy gediagnoseer is met simptome wat ooreenstem met Alzheimer se siekte. In Julie 2003 het hy die Presidensiële Vryheidsmedalje van pres. George W. Bush ontvang. In Maart 2005 het verskeie koerante berig dat sy toestand vinnig agteruitgaan.

Heston is op 5 April 2008 by sy huis in Kalifornië oorlede met sy vrou van 64 jaar, Lydia, aan sy sy. Die familie het nie die oorsaak van sy dood bekend gemaak nie.

Hier onder volg ’n lys van die rolprente waarin Heston gespeel het.

Deur Heston:




</doc>
<doc id="78303" url="https://af.wikipedia.org/wiki?curid=78303" title="Fort Dacres">
Fort Dacres

Fort Dacres is een van 'n aantal forte wat tydens die Kaapse grensoorloë van 1779 tot 1877 deur die Britse bewindhebbers in die Kaapkolonie in die Oos-Kaap gebou is.

Tydens die Oorlog van die Byl (die Sewende Grensoorlog, 1846-1847) het die Britse weermag gesukkel om die ongeveer 14 000 man in die veld van voedselvoorrade te voorsien. Boonop het 'n ernstige droogte geheers en is probleme ondervind om aan die perde voer te verskaf.

Die Britse Vloot het die probleem aansienlik verlig deur 'n vasmeerplek te bou in die Waterloobaai, 1½ km oos van die mond van die Groot-Visrivier. Van hier af was dit slegs 35 km na Fort Peddie en kon ook Grahamstad makliker bevoorraad word. Matrose van die oorlogskip President het daar 'n klein fortjie gebou sodat hulle maklik oor die skepe en die aflaai van die voorraad toesig kon hou. Dit is vernoem na skout-admiraal James Richard Dacres, bevelvoerder van die Kaapse vlootbasis.




</doc>
<doc id="78307" url="https://af.wikipedia.org/wiki?curid=78307" title="Edgar Rice Burroughs">
Edgar Rice Burroughs

Edgar Rice Burroughs (1875–1950) was ’n Amerikaanse skrywer wat veral bekend was vir sy boekreeks oor die oerwoudheld Tarzan en die wetenskapsfiksiereeks Barsoom.

Burroughs is op 1 September 1875 in Chicago gebore as die seun van ’n sakeman. Hy het die Michiganse Militêre Akademie bygewoon en in 1895 daar geslaag. Daarna het hy ’n soldaat geword en verskeie ander beroepe beklee. In 1899 het hy vir vyf jaar by sy pa se besigheid gaan werk. Hy is in 1900 met Emma Centennia Hulbert getroud en hulle het drie kinders gehad: Joan, Hubert en John.

Omstreeks 1911 het hy begin skryf. Sy verhale was vir sogenaamde pulpliteratuur-publikasies, wat in dié tyd gewild was. Sy eerste reeks, "Under the Moons of Mars", het in 1912 in die tydskrif "All Story" verskyn onder die skuilnaam Norman Bean om sy reputasie te beskerm. Daarna het hy voltyds begin skryf. Teen die tyd dat die laaste deel van "Under the Moons of Mars" gepubliseer is, het hy reeds twee boeke voltooi, waaronder "Tarzan of the Apes", wat in Oktober 1912 vir die eerste keer gepubliseer is.

Tarzan was ’n sensasie en Burroughs het soveel as moontlik uit hom probeer maak: van ’n strokiesverhaal en ’n rolprent tot koopware het gevolg. Die publiek kon net nie genoeg van dié held kry nie en tot vandag is Tarzan ’n suksesvolle en bekende karakter.

Burroughs het ook fantasieverhale geskryf waarin mense na verskillende planete, verlore eilande of die binnekant die "hol aarde" gestuur word. Hy het ook Wilde Weste- en historiese romans geskryf.

In 1923 het hy die onderneming Burroughs Inc. gestig en sy eie boeke begin druk. Hy is in 1934 van Emma geskei en met Florence Dearholt getroud, van wie hy in 1942 ook geskei is. Ten tyde van die aanval op Pearl Harbor het hy in Hawaii gewoon en as oorlogskorrespondent gewerk.

Burroughs is op 19 Maart 1950 in Kalifornië oorlede met byna 70 boeke agter sy naam. Die Burroughs-krater op Mars is na hom genoem.






</doc>
<doc id="78311" url="https://af.wikipedia.org/wiki?curid=78311" title="Eben Etzebeth">
Eben Etzebeth

Eben Etzebeth (* 29 Oktober 1991, Kaapstad) is 'n Suid-Afrikaanse rugbyspeler. Hy speel vir die Stormers in Superrugby en vir Toulon in Frankryk se Top 14. Hy speel op slotposisie en is bekend vir sy harde, fisiese spel. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.

Hy maak sy debuut vir die Stormers op 25 Februarie 2012 teen die Hurricanes. Hy word as "Speler-van-die-Wedstryd" aangewys tydens die Westelike Provinsie se oorwinning in die halfeindstryd om die Curriebeker in 2012. In April 2013 het hy 'n ooreenkoms onderteken wat hom tot minstens 2016 in Kaapstad sou hou.

As 'n lid van die Junior Bokke (Suid-Afrikaanse o/20 span) het hy aan die IRR Juniorwêreldkampioenskap in 2011 deelgeneem.

Etzebeth word die eerste keer opgeroep vir die Springbokoefengroep deur die nuwe hoofafrigter Heyneke Meyer, voor die reeks van drie toetse teen Engeland in Junie 2012.

Hy maak op 9 Junie 2012 sy Springbokdebuut op slot langs mede-nuweling Juandré Kruger te Kings Park-stadion in Durban. Suid-Afrika tree as 22-17 wenners uit die stryd teen Engeland, en wen ook die laaste twee toetse.

Hy lei die Springbokke op 24 Junie 2017 teen die Franse in die 3de toets en word sodoende Suid-Afrika se 59ste Springbokkaptein. Hy druk ook 'n drie in die wedstryd.



</doc>
<doc id="78312" url="https://af.wikipedia.org/wiki?curid=78312" title="Tarzan">
Tarzan

Tarzan is ’n fiktiewe held wat geskep is deur Edgar Rice Burroughs. Hy verskyn in 1912 vir die eerste keer in die boek "Tarzan of the Apes". Die verhaal was ’n enorme sukses, met die gevolg dat Burroughs daarna nog 23 boeke oor Tarzan geskryf het.

Tarzan is die seun van aristokratiese Engelse ouers, John en Alice Clayton, oftewel lord en lady Greystoke. Hulle land aan die einde van die 19de eeu aan die weskus van Afrika ná ’n muitery aan boord van die skip wat hulle na dié vasteland bring. Eers sterf Tarzan se ma en dan word sy pa vermoor deur ’n aap, Kerchak. Kala, wat in dieselfde trop is en kort tevore haar eie kleintjie verloor het, neem Tarzan aan en maak hom groot. Tarzan se regte naam is John Clayton, lord Greystoke. Die naam Tarzan ("wit huid") het hy by Kala gekry. Die enigste mense met wie hy aanvanklik in die oerwoud te doen kry, is ’n stam kannibale. Een van hulle, Kulonga, vermoor vir Kala en Tarzan neem wraak.

Jare later ontdek Tarzan in die hut van sy regte ouers ’n aantal kinderboeke wat hulle saamgebring het na Afrika. Hy leer homself lees en skryf, maar hy leer eers ’n mensetaal veel later aan wanneer hy deur ander mense ontdek word. Die eerste mense wat hy leer ken, is die jong Amerikaanse Jane Porter, haar pa en die Franse luitenant Paul d'Arnot. Van laasgenoemde leer hy Frans praat en later ook Engels. D'Arnot bly vir die res van sy lewe Tarzan se beste vriend.

Intussen raak Tarzan en Jane verlief en toe sy terugkeer Amerika toe, volg hy haar. In latere boeke trou die twee en het ’n seun, Jack, wie se aapnaam Korak is.

Tarzan is in die oorspronklike boek van Burroughs ’n held met meestal goeie eienskappe. Hy is ’n groot, intelligente en sterk geboude man met grys oë en swart hare.

Danksy Tarzan se opvoeding deur die ape en sy lang lewe in die oerwoud het hy vaardighede wat ander mense nie het nie. Hy het besonder skerp sintuie en kan kilometers ver iemand hoor aankom of gevaar ruik. Hy dra ’n lendekleed en beweeg deur die oerwoud deur van tak na tak te swaai of spring. In gevegte met wilde diere tree hy altyd as oorwinnaar uit die stryd. Benewens die ape kom hy ook goed met olifante oor die weg en hulle help hom dikwels wanneer hy in noodsituasies om hulp roep.

Tarzan besit danksy die gebruik van besondere pille, wat hy by ’n geheimsinnige stam kry, en behandeling deur ’n toordokter "ewige jeug". In die laaste van Burroughs se boeke, wat aan die einde van die Tweede Wêreldoorlog afspeel, lyk hy nog soos ’n man van in sy twintigs, terwyl hy toe al eintlik omtrent sestig jaar oud moes gewees het. Ook sy vrou en seun drink dié pille. Tarzan is baie lief vir Jane en wys die toenadering van ander, slim en mooi vroue van die hand, soos koningin Nemone en die hoëpriesteres La van die verlore stad Opar.

Tarzan is een van die bekendste fiktiewe karakters in die wêreld. Benewens in die twee dosyn boeke van Burroughs, duik hy ook op in talle rolprente, televisiereekse, strokiesprente en hoorspele.

Die eerste Tarzan-boek was ’n groot sukses, maar die latere boeke is minder goed ontvang. Van die kritiek is dat hulle te veel van ’n vaste formule gebruik maak en te herhalend is. In die sewentigerjare is ook beweer dat die boeke rassisties is.

Die boeke van Burroughs het so byval gevind by die publiek dat Hollywood besluit het om hulle te verfilm. Volgens die Internet Movie Database is daar tussen 1918 en 1999 altesaam 88 rolprente oor Tarzan gemaak. Die eerste prent is in 1918 uitgereik met Elmo Lincoln as Tarzan. Dit was ’n stilrolprent, nes die paar wat daarop gevolg het.

Van 1932 af het Tarzan wêreldberoemd geword toe die sterk geboude swemkampioen Johnny Weissmuller die rol van Tarzan begin vertolk. Die suksesvolste Tarzan-prente is tussen 1932 en 1948 gemaak met Weissmuller as Tarzan en Maureen O'Sullivan as Jane. Die beroemdste sêding wat aan dié prente toegeskryf word, is toe Tarzan, wat nie baie taalvaardig was nie, die eerste keer ’n vrou, Jane, ontmoet: "Me Tarzan, you Jane!" Dit was egter ’n oningeligte joernalis wat dié toneel so beskryf het. In die werklike toneel gebruik Weissmuller nooit dié woorde nie – hy wys na Jane en noem haar naam en wys dan na homself en sê "Tarzan". Daarna is daar ’n paar herhalings van dié interaksie.

Weissmuller se Tarzan-weergawe wyk grootliks af van Burroughs se boekweergawe. Die skrywer het in die kontrak met die ateljee MGM bepaal dat geen reël in die boek gebruik mag word nie; net die name Tarzan en Jane. Laasgenoemde karakter het selfs ’n ander van in die prente gekry: Parker, in plaas van Porter. Burroughs was later baie ongelukkig oor die prente.

In 1935 het hy self ’n prent vervaardig, "The New Adventures of Tarzan". Die Olimpiese gewigstootkampioen Herman Brix het die rol van Tarzan in dié prent vertolk. Aanhangers van Burroughs beskou hom tot vandag toe as die mees getroue Tarzan-akteur nog.

In die sestigerjare was daar ’n groot oplewing in Tarzan se gewildheid. Boeke en strokiesverhale het uitstekend verkoop en dit is gevolg deur nog Tarzan-rolprente en –televisiereekse. In dié tydperk is van die beste Tarzan-prente gemaak, veral "Tarzan's Greatest Adventure" en "Tarzan the Magnificent" met die gespierde Gordon Scott in die hoofrol. Ook "Tarzan Goes to India" (finansieel die suksesvolste Tarzan-prent nog) en "Tarzan's Three Challenges" is goeie produksies. Daarna het die gehalte van die prente afgeneem.

In 1984 het die regisseur Hugh Hudson die prent "Greystoke: The Legend of Tarzan, Lord of the Apes" uitgereik. Daarin volg hy die Burroughs-verhaal meer getrou en word Tarzan nie meer as so dom uitgebeeld nie. Die volgende prent, "Tarzan and The Lost City" met Casper Van Dien, was min of meer bedoel as vervolg op "Greystoke". Die prent het misluk weens ’n te klein begroting en min goeie tonele.

Op die oomblik is daar planne om ’n nuwe rolprentweergawe te maak in die lyn van "Pirates of the Caribbean", met baie aksie en spesiale effekte. Die regisseur David Yates hoop Alexander Skarsgård, Eric Northman uit die reeks "True Blood", sal die titelrol vertolk.





</doc>
<doc id="78313" url="https://af.wikipedia.org/wiki?curid=78313" title="Gary van Aswegen">
Gary van Aswegen

Gary van Aswegen (geb. op 18 Februarie 1990 te Pretoria) is 'n Suid-Afrikaanse rugbyspeler. Hy speel vir die Stormers in Superrugby en vir Westelike Provinsie in die Curriebeker. Hy speel op losskakel. 



</doc>
<doc id="78314" url="https://af.wikipedia.org/wiki?curid=78314" title="Martin Bezuidenhout">
Martin Bezuidenhout

Martin Bezuidenhout (geb. op 29 Oktober 1991 te Orkney) is 'n Suid-Afrikaanse rugbyspeler. Hy speel op haker vir die Stormers in Superrugby en vir die Goue Leeus in die Curriebeker en Vodacombeker.


</doc>
<doc id="78315" url="https://af.wikipedia.org/wiki?curid=78315" title="Christopher Lambert">
Christopher Lambert

Christopher Lambert (geb. 29 Maart 1957) is ’n Amerikaans gebore Franse akteur wat in Amerikaanse, Franse en ander Europese produksies speel. Hy is die bekendste vir sy rol as Connor MacLeod in die rolprent "Highlander" en die opvolgprente daarvan. Hy is ook bekend as Tarzan in "Greystoke: The Legend of Tarzan, Lord of the Apes" en as die god van donder Raiden in die eerste rolprentweergawe van die videospeletjie "Mortal Kombat". Sy naam word in internasionale produksies aangegee as Christopher Lambert, maar in Franssprekende lande as Christophe Lambert.

Lambert is in New York gebore as Christophe Guy Denis Lambert. Sy pa was ’n diplomaat in die Verenigde Nasies. Lambert het in Genève, Switserland, grootgeword en op 16 na Parys, Frankryk, getrek.

Nadat hy in verskeie byrolle in Franse rolprente verskyn het, het Lambert internasionaal bekend geword toe die regisseur Hugh Hudson hom die rol van Tarzan gee in die prent "Greystoke: The Legend of Tarzan, Lord of the Apes" (1984). In dieselfde jaar het hy sy eerste hoofrol in ’n Franse prent gespeel – saam met Catherine Deneuve in "Paroles et Musique". In 1985 het Lambert die manlike hoofrol gespeel in Luc Besson se "Subway", waarvoor hy die volgende jaar ’n César-prys vir beste akteur gewen het. "Highlander" (1986), waarin hy die rol van Connor MacLeod vertolk, was ’n internasionale sukses en sy bekendste prent. Hy het in al drie opvolgprente verskyn en het ’n kameerol gehad in die loodsepisode van die "Highlander"-televisiereeks.

"The Sicilian", met Michael Cimino as regisseur en Lambert in die rol van Salvatore Giuliano, is in 1987 uitgereik en was minder suksesvol as sy vorige prente. Dit het gemiddelde resensies gekry en net ’n klein wins gemaak. "To Kill a Priest", waarin hy ’n karakter speel wat op Jerzy Popiełuszko gebaseer is, het goeie resensies gekry, maar was ’n finansiële mislukking. Lambert het ingestem om in die eerste "Highlander"-opvolg, "Highlander II: The Quickening", te speel. Die prent het nie goed gevaar nie.

In die 1990's het Lambert in aksie-, riller- en wetenskapsfiksieprente soos "Knight Moves" (1992), "Fortress" (1993), "Gunmen" (1994) en "Mean Guns" (1997) gespeel, asook in die Italiaanse produksie "Nirvana" (1997). Hy het ook in prente met ’n klein begroting gespeel wat swak gevaar het en van sy prente is direk op video uitgereik. Hy was ook in ’n paar Franse prente soos "Max et Jérémie" (1992) te sien.

In 1995 het hy die god van donder Raiden in ’n rolprentweergawe van die videospeletjie "Mortal Kombat" gespeel. Hy wou ook in die vervolg speel, maar is verhinder deur sy werk aan die prent "Beowulf" (1999). In 2001 het hy die rol van die kaptein Vercingetorix in die Frans-Kanadese produksie "Druids" vertolk. Die prent was ’n finansiële mislukking.

Lambert was ook die vervaardiger van Franse prente soos Patrick Braoudé se "Génial, Mes Parents Divorcent" (1990) en "Neuf Mois" (1994).

In 2009 was hy in Claire Denis se "White Material"; beide die prent en Lambert se toneelspel is deur resensente geprys.

Lambert was van Oktober 1988 tot in 1994 getroud met Diane Lane. Hulle het ’n dogter, Eleanor Jasmine. Hy is op 6 Februarie 1999 met Jaiymse Haft getroud. Sedert 2007 was hy in ’n verhouding met Sophie Marceau, saam met wie hy in die prent "Trivial" was. Hulle is in 2012 getroud.

Lambert is erg bysiende en kan nie sonder sy bril sien nie. Omdat hy nie kontaklense kan dra nie, speel hy soms toneel terwyl hy feitlik blind is. Hy is verskeie kere beseer terwyl hy sy eie waagtoertjies sonder ’n bril gedoen het. Daar word soms beweer sy bysiendheid maak hom aantrekliker omdat dit ’n sekere sjarme verleen aan die manier waarop hy na mense kyk.

Lambert het ’n mineraalwater-onderneming, ’n voedselverwerkingsfabriek en ’n wynmakery saam met ’n vennoot. Hul wyn, Les Garrigues de Beaumard-Lambert, word hoofsaaklik in Europa verkoop.

Hy is ook die enigste eienaar van Lamb Bear Productions. Die naam is ’n woordspeling op sy van, wat "Lamb-bear" uitgespreek word.



</doc>
<doc id="78317" url="https://af.wikipedia.org/wiki?curid=78317" title="Fort England Psigiatriese hospitaal">
Fort England Psigiatriese hospitaal

Fort England is 'n hospitaal vir sielsiekes in Grahamstad.

Die eerste geboue dateer uit 1815 toe die militêre pos bekend was as die Witrugkamp en ook as die East Barracks. Tydens die Vyfde Grensoorlog (1818-1819) was hier 'n garnisoen van 301 man onder kol. Thomas (Tiger Tom) Willshire gestasioneer. Na 1850 was die fort die hoofkwartier van die Kaapse Korps onder die bevel van genl.-maj. (later sir) Henry Somerset, 'n bekende aanvoerder tydens die Kaapse grensoorloë en seun van goewerneur lord Charles Somerset.

Die fort is vernoem na lt.-kol. Richard England van die 75ste regiment en bevelvoerder tydens die Sesde Grensoorlog (1834-36). Sedert 1875 huisves die geboue en terrein 'n hospitaal.




</doc>
<doc id="78318" url="https://af.wikipedia.org/wiki?curid=78318" title="Geelbleshoutkapper">
Geelbleshoutkapper

Die Geelbleshoutkapper ("Stactolaema whytii") is 'n gelokaliseerde algemene standvoël en nomade in miombo-boomveld en rivierbos, gewoonlik naby vyebome. Die voël is 16 cm groot en weeg 40 - 55 gram. In Engels staan die voël bekend as "Whyte's Barbet".




</doc>
<doc id="78319" url="https://af.wikipedia.org/wiki?curid=78319" title="Citlaltépetl">
Citlaltépetl

Citlaltépetl (Nahuatl: "Cītlaltepētl", Spaans: "Pico de Orizaba") is 'n berg in Noord-Amerika wat op die grens tussen die twee Meksikaanse deelstate Puebla en Veracruz geleë is. Met 'n hoogte van 5 636 meter is dit die derde hoogste berg van Noord-Amerika ná die Mount McKinley en die Mount Logan, die hoogste vulkaan van Noord-Amerika en die hoogste berg van Meksiko.

Die Citlaltépetl is halfpad tussen Puebla de Zaragoza in die weste en Veracruz, Veracruz in die ooste geleë. Dit is die tweede hoogste alleenstaande berg ter wêreld ná die Kilimandjaro. Sy sneeubedekte spits is op helde dae vanaf die Golf van Meksiko sigbaar. Die naam van die berg beteken in die Asteekse taal Nahuatl "berg van die ster" en is 'n kombinasie van die twee woorde "citlal(in)" ("ster") en "tepētl" [ˈtepeːt͡ɬ] ("berg").



</doc>
