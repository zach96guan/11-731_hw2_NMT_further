<doc id="78320" url="https://af.wikipedia.org/wiki?curid=78320" title="Popocatépetl">
Popocatépetl

Popocatépetl (Nahuatl: "Popōcatepētl" [popoːka'tepeːt͡ɬ], Spaans: [popoka'tepet͡ɬ]) is 'n berg in Noord-Amerika wat op die grens tussen die drie Meksikaanse deelstate México, Puebla en Morelos geleë is. Met 'n hoogte van 5 462 meter is dit die tweede hoogste berg en vulkaan van Meksiko ná die Citlaltépetl.

Popocatépetl is tussen Meksikostad in die noordweste en Puebla de Zaragoza in die ooste geleë. Net noord is die tweelingsvulkaan Iztaccíhuatl geleë. Die naam van die berg beteken in die Asteekse taal Nahuatl "Rokende berg" en is 'n kombinasie van die twee woorde "popōca" [poˈpoːka] ("rokend") en "tepētl" [ˈtepeːt͡ɬ] ("berg"). In Meksiko staan die berk ook bekend as "El Popo" en "Don Goyo".

Die kloosters uit die vroegste 16de eeu op die hange van Popocatépetl is in 1994 deur Unesco as wêrelderfenisgebied gelys.

Die berg is een van 14 aktiewe vulkane in Meksiko en het op 3 April 2016 in aksie gekom, wat skouspelagtige beelde opgelewer het.



</doc>
<doc id="78321" url="https://af.wikipedia.org/wiki?curid=78321" title="Iztaccíhuatl">
Iztaccíhuatl

Iztaccíhuatl (Nahuatl: "Iztāccihuātl" [istakˈsiwatɬ] of [iʃtakˈsiwatɬ]) is 'n berg in Noord-Amerika wat op die grens tussen die twee Meksikaanse deelstate México en Puebla geleë is. Met 'n hoogte van 5 230 meter is dit die derde hoogste berg en vulkaan van Meksiko ná die Citlaltépetl en die Popocatépetl.

Die Iztaccíhuatl is halfpad tussen Meksikostad in die noordweste en Puebla de Zaragoza in die suidooste geleë. Net suid lê die tweelingsvulkaan Popocatépetl. Die naam van die berg beteken in die Asteekse taal Nahuatl "wit vrou".



</doc>
<doc id="78322" url="https://af.wikipedia.org/wiki?curid=78322" title="Ekonomiese Vryheidsvegters">
Ekonomiese Vryheidsvegters

Die Ekonomiese Vryheidsvegters (Engels: "Economic Freedom Fighters", afgekort: "EFF") is 'n politieke party in Suid-Afrika. Die party is op 11 Julie 2013 deur sy leier, Julius Malema, bekendgestel.
Die Ekonomiese Vryheidsvegters het 'n radikale, linkse, anti-kapitalistiese en anti-imperialistiese beleid. Volgens hulle is grondonteiening en die nasionalisering van myne ononderhandelbaar. Hulle beplan om mense en maatskappye te dwing om hulle welvaart met almal te deel.

Malema het beklemtoon dat blanke Suid-Afrikaners welkom is om by die EFF aan te sluit, maar dat hulle die party se beleid van grondherverdeling ​​moet aanvaar. Hy het daarna gesê: "Blankes moet bereid wees om die land te deel. Wie is ons dat ons sou sê dat hulle in die see gedryf moet word?"

Hulle buitelandse beleid is om handel tussen Afrikalande te bevorder en die kontinent te integreer deur "onnodige grense" tussen lande op te hef, onder andere Suid-Afrika se grense met Botswana, Lesotho en eSwatini.

Die party het die African National Congress (ANC) in die Suid-Afrikaanse algemene verkiesing van 2014 teengestaan en vriend en vyand verras deur meer as 'n miljoen stemme (byna 10% soveel as die ANC s'n) te verkry. Die resultaat is dat die EFF nou die derde grootste party in die land is, en sal hul ondersteuners met 25 van die 400 setels in die parlement verteenwoordig.




</doc>
<doc id="78325" url="https://af.wikipedia.org/wiki?curid=78325" title="Witoorhoutkapper">
Witoorhoutkapper

Die Witoorhoutkapper ("Stactolaema leucotis") is 'n algemene standvoël in kusbos, dikwels naby watermassas. Die voël is 18 cm groot en weeg 48 - 60 gram. In Engels staan die voël bekend as "White-eared Barbet".




</doc>
<doc id="78328" url="https://af.wikipedia.org/wiki?curid=78328" title="Stactolaema">
Stactolaema

Stactolaema is 'n genus van voëls in die familie van Afrika-houtkappers ("Lybiidae").

Die genus omvat die volgende spesies:



</doc>
<doc id="78329" url="https://af.wikipedia.org/wiki?curid=78329" title="Bonthoutkapper">
Bonthoutkapper

Die bonthoutkapper ("Tricholaema leucomelas") is 'n algemene, amper-endemiese standvoël in boomveld en savanne, veral dorre doringboomvelde. Die voël is 16 – 18 cm groot en weeg 25 - 36 gram. In Engels staan die voël bekend as die "Acacia pied barbet".




</doc>
<doc id="78331" url="https://af.wikipedia.org/wiki?curid=78331" title="Lybius">
Lybius

Lybius is 'n genus van voëls in die familie van Afrika-houtkappers ("Lybiidae").

Die genus omvat die volgende spesies:



</doc>
<doc id="78334" url="https://af.wikipedia.org/wiki?curid=78334" title="Groenhoutkapper">
Groenhoutkapper

Die groenhoutkapper ("Stactolaema olivacea") is 'n standvoël wat slegs in 'n beperkte gebied in KwaZulu-Natal voorkom, naamlik in die Ngoye-woud naby Mtunzini. Die voël is 17 cm groot en weeg 40 - 60 gram. In Engels staan die voël bekend as die "Green barbet".




</doc>
<doc id="78336" url="https://af.wikipedia.org/wiki?curid=78336" title="Tricholaema">
Tricholaema

Tricholaema is 'n genus van voëls in die familie van Afrika-houtkappers ("Lybiidae").

Die genus omvat die volgende spesies:




</doc>
<doc id="78337" url="https://af.wikipedia.org/wiki?curid=78337" title="Sagteband">
Sagteband

'n Sagteband is 'n tipe boek wat deur 'n sagte omslag gekenmerk word en meestal aan die buiteblad met warm gom gebind word sodat dit 'n hoekige rugkant vorm. Gewoonlik word dik karton vir die buiteblad gebruik. Hierdie boekbindmetode is goedkoper as dié vir hardebande waar die boek onafhanklik van die hardeblad gebind en gesny word. Die omslag of hardeblad word met papier of stof oorgetrek. Daarna word die boek in die omslag stewig ingebind (meestal genaai). Soms word die hardeband nog van 'n stofomslag voorsien. Hardebande is duursamer as sagtebande.

Goedkoop boeke is sedert die laat 19de eeu as pamflette of as sensasieromans gepubliseer. Vandag word sagtebande op papier van hoë gehalte gedruk, dikwels as spesiale uitgawes van hardebandtitels met dieselfde inhoud, of as massamarktitels met papier van laer gehalte. Die laasgenoemde formaat word onder meer vir baie genrefiksietitels gekies.

Hardebanduitgawes is in baie gevalle meer winsgewend vir uitgewerye. Blitsverkopers word dus aanvanklik slegs as hardebanduitgawe gepubliseer.

In die Verenigde Koninkryk het "Penguin Books" – sagtebande op goedkoop papier met goeie tipografie – in die eerste helfte van die 20ste eeu 'n nuwe ekonomiese basis vir die vervaardiging van literatuur geword. Die baanbrekende konsep, wat deur Duitse uitgewers soos "Albatross" en "Insel Verlag" geïnspireer is, het ná die Tweede Wêreldoorlog 'n omwenteling op die internasionale boekmark teweeggebring. Hul skepper, Allen Lane, was die neef van John Lane, stigter van die "Bodley Head"-uitgewery. John Lane was kinderloos en het aan Allen Lane voorgestel om ná die voltooiing van sy skoolloopbaan in Bristol 'n opleiding in die uitgewery te volg.

Allen was sestien jaar oud toe hy sy loopbaan in 1919 in die Londense uitgewery begin het. Ná John Lane se afsterwe in 1925 het hy hom as direkteur opgevolg en is vyf jaar later as voorsitter van "The Bodley Head" benoem. Vir sy ouer en meer bedaarde medewerkers was sy bestuurstyl dikwels 'n bietjie waagmoedig.

In 1934 het hy met sy "Bodley Head"-gunstelingskryweres Agatha Christie 'n naweek in Devon deurgebring. Toe hy op pad huis toe was het hy besluit om in die boekwinkel van Exeter-stasie interessante leesstof vir sy treinrit na Londen te koop, maar was ontsteld oor die beperkte aanbod. In die trein is sy idee van hoëgehalte fiksie- en niefiksieboeke gebore wat as herdrukte uitgawes in sagtebandeformaat teen die lae prys van 6p (destyds die prys van 'n pakkie met tien sigarette) verkoop kon word.

Die ander direkteurs van "The Bodley Head" het dié idee allesbehalwe geesdriftig ontvang. Serieuse uitgewers het sagtebande destyds nog met twyfelagtige sensasieromantitels verbind, maar uiteindelik het die direkteurs ingestem dat Lane in sy vrye tyd met die projek sou voortgaan.

Intussen is ook Lane se jonger broers Dick en John by "The Bodley Head" aangestel, en hulle het saamgespan om Allen se plan te verwesenlik. Die eerste taak was om 'n naam vir die nuwe reeks sagtebande te bedink. Eerste voorstelle soos "Dolphin Books" en "Porpoise Books" is weer laat vaar, en uiteindelik is "Penguin Books" as toepaslike naam gekies. Een van "Bodley Head" se jong illustreerders, Edward Young, is na die Londense Dieretuin uitgestuur om sketse van pikkewyne te maak en het die maklik uitkenbare "Penguin"-kenteken geskep.

Allen Lane se konsep vir "Penguin"-sagtebande het geen voorsiening vir afbeeldings of opvallende omslae gemaak nie. In plaas daarvan is baie eenvoudige grafiese ontwerpe gebruik waarby kleure 'n spesifieke genre aangedui het – groen omslae vir misdaadfiksie, oranje vir alle ander romangenres en blou vir nie-fiksie. Titels is op 'n breë wit band in die middel van die omslag gedruk. Die sagtebande is op eenvoudige goedkoop papier gedruk, maar die tipografie was merkwaardig goed.

Tien gewilde romans is gekies om die nuwe reeks sagtebande te loods:


Om eenheidskoste laag te hou, is die eerste oplaag van die reeks in groot getalle gedruk. 'n Belangrike sleutelmoment was die reeks se eerste bekendstelling aan handelsverteenwoordigers. Vir hierdie doeleinde is die boeke-inkoper van die afdelingswinkelketting "Woolworth's", ene meneer Prescott, genader. Prescott het nie gehou van wat aan hom getoon is nie, maar sy vrou was volgens oorlewering so entoesiasties oor die boekontwerp dat hy van mening verander en 63 500 eksemplare bestel het – genoeg om alle koste van die eerste oplaag sagtebande te dek.

Die eerste oplaag "Penguin"-sagtebande is op 30 Julie 1935 gepubliseer. Die meeste titels was gou uitverkoop en moes vinnig herdruk word. Lane het voortgegaan met die reeks en meer titels gepubliseer. Op Nuwejaarsdag 1936 het hy "Penguin Books, Ltd." as selfstandige uitgewery met 'n kapitaal van £100 en drie direkteurs gestig – homself en sy broers. Enkele maande later het hy uit sy pos by "Bodley Head" bedank.

In 1937 het Lane met die publikasie van 'n reeks nie-fiksietitels begin wat as "Pelicans" bemark is. Die eerste titel in die reeks was George Bernard Shaw se "The Intelligent Woman's Guide to Socialism". Ander vroeë uitgawes in die reeks het "A Short History of the World" deur H.G. Wells
en G.D.H. Cole se "Practical Economics" ingesluit. Hulle is eweneens almal vir 6p verkoop en was blitsverkopers. "Penguin" se Shakespeare-uitgawes het vanaf 1937 verskyn, en in 1941 het 'n nuwe hoofstuk in die geskiedenis van kinderliteratuur met "Penguin Books" se "Puffin Story Books" begin. In die 1940's het die eerste sagtebande in die "King Penguins"-reeks met afbeeldings verskyn, en ná die oorlog is die eerste titel in die "Penguin Classics"-reeks gepubliseer, E.V. Rieu se vertaling van Homeros se "Odyssee".

Allen Lane is vir sy prestasies as uitgewer in 1952 tot ridder geslaan. In 1960 het Penguin opslae gemaak met 'n gewaagde herdruk van D.H. Lawrence se omstrede "Lady Chatterley's Lover". 'n Hof het bevind dat die werk nòg onbehoorlik nòg verderflik was, en vervolgens is 3,5 miljoen eksemplare daarvan verkoop. Ná die publikasie van die 3 000ste Penguin-sagteband, James Joyce se "Ulysses", in 1969 het Allen Lane as besturende direkteur afgetree. Hy is een jaar later aan kanker oorlede.

As huldeblyk aan Lane, wat steeds beweer het dat hy self net enkele boeke gelees het, het die dagblad "The Times" in 1950 in 'n hoofartikel opgemerk dat hy vir die verlies van die Britse Ryk vergoed het deur die Engelse taal en goedkoop sagtebande te gebruik om Britse invloed na miljoene lesers wêreldwyd uit te dra – 'n manier wat by verre minder aanstootlik, maar net so doeltreffend was as die vroeëre imperialisme. In sy biografie "Allen Lane: King Penguin" het J.E. Morpurgo na Lane se "Penguin Books" as "'n instelling van nasionale en internasionale belang, net soos "The Times" of die "BBC"" verwys.

Die eerste sagtebande het al so vroeg soos die 1770's in die Verenigde State verskyn, maar hul sukses was beperk. Eers nadat "Simon & Schuster" hul eerste reeks sagtebande in 1939 geloods het, het die formaat by die leserspubliek gewild geraak. Danksy die lae prys van 25c is gedurende die Tweede Wêreldoorlog meer as 25 miljoen eksemplare na oorsese bestemmings uitgevoer.

Die moderne sagteband-konsep het in die vroeë 1950's 'n omwenteling op die internasionale boekmark teweeggebring nadat steeds meer uitgewers die potensiaal van die nuwe formaat raakgesien het. Sagtebande van hoë tipografiese gehalte het alle denkbare onderwerpe begin dek, waaronder ook eersterangse literatuur. Sagtebande, wat op die Europese vasteland as sakboeke bekend gestaan het, het vanweë hul bekostigbare pryse wêreldwyd gewild geraak. Mense, wat hul leesstof voorheen om finansiële redes hoofsaaklik uit biblioteke geleen het, het nou self boekkopers geword. Die boekmark het vinnig gegroei terwyl uitgewers na nuwe produksiemetodes vir groter oplae teen laer drukkoste omgeskakel het. Volgens die "American Association of Publishers" beloop die tipiese vervaardigingskoste van 'n massamark-sagteband tans minder as tien persent van bruto verkope, teenoor 'n gemiddeld van sowat 25 persent vir alle boeke.

Sagtebande het nuwe markte vir uitgewers geskep en literatuur ook vir lesers in ontwikkelende lande toeganklik gemaak. Verspreidingskanale is naas tradisionele boekwinkels uitgebrei na nuusstalletjies op straat en in stasiegeboue, lughawens en hotelle, na apteke en supermarkte. Die lae pryse van sagtebande, wat tans eerder deur groter oplae as deur sagte omslae bereik word, het boeke vir die eerste keer ook aantreklik gemaak vir impulskope.

In die vroeë 21ste eeu het elektroniese boeke ("e-boeke") ernstige mededinging vir sagtebande geword.


</doc>
<doc id="78339" url="https://af.wikipedia.org/wiki?curid=78339" title="FOSATU">
FOSATU

Die Federation of South African Trade Unions (FOSATU) was 'n vakbond-federasie wat deur 'n kongres oor die naweek van 14–15 April 1979 in Hammanskraal gestig is. Vyf dae later, op 20 April, is die nuwe vakbond-federasie amptelik bekendgestel. Die wortels van FOSATU lê in die spontane 1973-stakings in Durban en Pinetown deur swart werkers ('n deel van die sogenaamde "Durban Moment"). Op 1 Desember 1985 het FOSATU ontbind en 'n deel van die nuwe Congress of South African Trade Unions (COSATU) geword.


</doc>
<doc id="78340" url="https://af.wikipedia.org/wiki?curid=78340" title="Le Monde se 100 boeke van die eeu">
Le Monde se 100 boeke van die eeu

Die 100 boeke van die eeu is 'n lys met die beste boeke van die twintigste eeu, soos deur die Franse publiek gekies. Die lys is in die lente van 1999 saamgestel deur 'n openbare peiling wat deur die Franse handelaar "Fnac" en die Parys-koerant, "Le Monde" geloods is.

Aanvanklik is 'n voorlopige lys van 200 titels deur boekwinkels en joernaliste opgestel. 17000 Franse het gestem deur te reageer op die vraag: "Watter boeke het jou bygebly?" (« Quels livres sont restés dans votre mémoire ? »).

Die lys omvat aangeskrewe titels, wat groot romans met poësie en teater vermeng, sowel as strokiesprente. Die eerste vyftig werke op die lys was die onderwerp van 'n opstel deur Frederic Beigbeder, getiteld "Die laaste inventaris voor likwidasie", waarin hy veral aandag aan die Franse waardes en karakter geskenk het.




</doc>
<doc id="78341" url="https://af.wikipedia.org/wiki?curid=78341" title="Die geskiedenis van taalwetenskap">
Die geskiedenis van taalwetenskap

In die antieke beskawing was taalwetenskaplike studies oorspronklik aangedryf deur die korrekte beskrywing van klassieke liturgiese taal, veral die van Sanskritgrammatika deur (4de eeu v.C.), of deur die ontwikkeling van logika en retoriek onder die antieke Grieke. Beginnende rondom die 4 de eeu v.C. het China ook sy eie grammatikale tradisies ontwikkel en Arabiese en Hebreeuse grammatika ontwikkel gedurende die Middeleeue.

Moderne taalkunde maak sy opwagting in die 18de eeu, en bereik die "goue era van filologie" in die 19de eeu. Die eerste helfte van die 20ste eeu is gekenmerk deur die strukturalistiese skool, gebaseer op die werk van Ferdinand de Saussure in Europa en Edward Sapir en Leonard Bloomfield in die Verenigde State. Die 1960's is bekend vir die opkoms van verskeie nuwe velde in taalkunde, soos Noam Chomsky se generatiewe grammatika, William Labov se sosiolinguistiek, Michael Halliday se sistemiese funksionele taalkunde en ook moderne psigolinguistiek.


</doc>
<doc id="78347" url="https://af.wikipedia.org/wiki?curid=78347" title="Neurolinguistiek">
Neurolinguistiek

Neurolinguistiek is die studie van die neurale meganismes in die menslike verstand wat die begrip, lewering en verwerwing van taal beheer. As ŉ interdissiplinêre studieveld put neurolinguistiek uit die metodiek en teorie van vakgebiede soos neurowetenskap, taalkunde, kognitiewe wetenskap, neurobiologie, kommunikasie afwykings, neuropsigologie en rekenaarwetenskap. Belangstellende navorsers betree die vakgebied vanaf verskeie agtergronde, en bring ŉ wye reeks eksperimentele tegnieke saam, asook wyd uiteenlopende teoretiese sienswyses. Baie van die werk in neurolinguistiek word onderskryf deur modelle vanuit psigolinguistiek en teoretiese taalkunde, en word gefokus op ondersoeke van hoe die verstand die prosesse kan implementeer wat deur teoretiese en psigolinguistiek voorgestel word, wat nodig is vir die lewering en begrip van taal. Neurolinguiste bestudeer die psigologiese meganismes waarvolgens die verstand inligting rakende taal verwerk, en evalueer taalkundige en psigolinguistiese teorieë deur gebruik te maak van afasiologie, breinbeeldvorming, elektrofisiologie en rekenaarmodellering.

Neurolinguistiek is histories gewortel in ontwikkeling gedurende die 19de eeu van afasiologie, die studie van taalkundige defekte (afasies), wat na vore tree as gevolg van breinskade. Afasiologie poog om struktuur te korreleer volgens funksie deur die analisering van die uitwerking van breinbeserings op taalverwerking. Een van die eerste mense wat ŉ verwantskap afgelei het tussen ŉ spesifieke breinarea en taalverwerking is Paul Broca, ŉ Franse chirurg wat lykskouings uitgevoer het op talle individue wat aan spraakgebrek gelei het, en gevind het dat meeste hulle breinskade (of "letsels") in die linker frontale lob gehad het, in ŉ area bekend as Broca se area. Frenoloë het in die vroeë 19de eeu die aanspraak gemaak dat verskillende areas in die brein aparte funksies uitvoer en dat taal meestal deur die frontale dele van die verstand beheer word, maar Broca se navorsing was moontlik die eerste wat empiriese bewyse gelewer het vir so ŉ verwantskap, en is as "epogmakend" en "spilverskuiwend" beskryf tot die vakgebiede van neurolinguistiek en kognitiewe wetenskappe. Later het Carl Wernicke, na wie Wernicke se area vernoem is, voorgestel dat verskillende areas in die verstand spesialiseer in aparte linguistiese take, met Broca se area wat die motoriese produksie van taal hanteer, en Wernicke se area wat weer ouditoriese spraakbegrip behartig. Die werk van Broca en Wernicke vestig die studierigting van afasiologie en die idee dat taal bestudeer kan word deur die fisiese karaktertrekke van die verstand te ondersoek. Vroeë werk in afasiologie kon ook put uit die vroeg twintigste-eeuse werk van Korbinian Brodmann, wat die oppervlakte van die brein "gekarteer" het, en onderverdeel het in genommerde areas gebaseer op elke area se selstruktuur en funksie; hierdie areas, bekend as Brodmann areas, word steeds wyd gebruik in neurowetenskap.

Die skep van die term "neurolinguistiek" is toegedig aan Harry Whitaker, wat die "Journal of Neurolinguistics" in 1985 gestig het.

Hoewel afasiologie histories die kern van neurolinguistiek is, het die veld onlangs aansienlik verbreed, deels te danke aan die verskyning van nuwe breinbeeldvasleggingtegnologie (soos die PET en fMRI) en tydsensitiewe elektrofisiologiese tegnieke (EEG en MEG), wat patrone van breinaktivering kan uitlig soos mense verskeie taalfunksies aanpak; elektrofisiologiese tegnieke, in besonder, het as ŉ lewensvatbare metode na vore getree vir die studie van taal in 1980 met die ontdekking van die N400, ŉ breinreaksie tonende as sensitief tot semantiese kwessies in taalbegrip. Die N400 is die eerste taalrelevante breinreaksie om geïdentifiseer te word, en sedert hulle uitvinding word EEG en MEG toenemend wyer gebruik vir die uitvoer van taalnavorsing.


</doc>
<doc id="78350" url="https://af.wikipedia.org/wiki?curid=78350" title="Etiologie">
Etiologie

Etiologie (alternatiewelik afleikunde of oorsaaksleer, is die studie van kousaliteit, of oorsaaklikheid. Die woord is afgelei uit Grieks , "aitiologia", "om 'n rede te verskaf" (, "aitia", "oorsaak"; en , "-logia").

Die woord word oorwegend gebruik in geneeskunde en filosofiese teorieë, waar dit aangewend word om te verwys na ondersoeke of studies na die redes waarom dinge gebeur, of selfs die aanleiding of beweeggronde vir die wyse waarop dinge manifesteer, en word gebruik in filosofie, fisika, psigologie, regering, geografie, ruimtelike analise, geneeskunde, teologie, en biologie met verwysing na die oorsake van verskeie fenomene. 'n Etiologiese mite is 'n mite met die oogmerk om 'n naam te verklaar, of 'n mitiese geskiedenis vir 'n plek of familie voor te hou.

'n Etiologiese mite, of oorsprongsmite, is 'n mite wat trag om die herkoms van kultuspraktyke, natuurfenomene, persoonsname en derglike onderwerpe te verklaar. Byvoorbeeld word die naam Delphi met die gepaardgaande godheid, "Apollon Delphinios", deur die Homeriese gedigte verklaar deur te vertel hoe Apollo, in die gedaante van 'n dolfyn ('), die Kretensers oor die see gedra het om hulle sy priesters te maak. Delphi is trouens verwant aan die woord ' ("moederskoot"), en heelwat etiologiese mites is insgelyk geskoei op volksetimologie (soos tewens ook die term "Amasones"). In die "Aeneis" (omstreeks 17 v.C. gepubliseer), voer Vergilius die afkoms van Keiser Augustus se gens Julia terug na die held Aineias, deur sy seun Ascanius, ook Iulus genoem. 

Die verhaal van Prometheus se offerhande-truuk in Hesiodos se "Theogonia" beskrywe hoe Prometheus vir Zeus uitoorlê het om die bene en vet van die eerste offerdier te neem, eerder as die vleis, om te regverdig waarom, ná offerhandes, die Grieke die bene in vet toegedraai aan die gode sou aanbied, terwyl die vleis vir hulself gehou is.

In die mediese beroep verwys etiologie na die verskillende faktore wat meewerk om 'n siekte te veroorsaak. Dit is gewoonlik die fokus van epidemiologiese studies. Die etiologie van skeurbuik is 'n goeie voorbeeld. Met skeurbuik het seelui dikwels 'n tekort aan vars groente gehad. Alhoewel onbewus van die presiese oorsaak, het Kaptein James Cook vermoed dat skeurbuik veroorsaak word deur 'n tekort aan groente in die dieet. Weens hierdie suspisie het hy sy bemanning gedwing om daagliks suurkool te eet, maar hy het geen idee gehad, presies waarom dit skeurbuik voorkom het nie. Dit was eers bykans twee eeue later, in 1926, dat die ontdekking sou volg dat 'n tekort aan vitamine C in 'n seevaarder se dieet die basiese oorsaak van skeurbuik was.



</doc>
<doc id="78356" url="https://af.wikipedia.org/wiki?curid=78356" title="Rooiblestinker">
Rooiblestinker

Die Rooiblestinker ("Pogoniulus pusillus") is 'n algemene standvoël in kuswoud aan die ooskus van Suid-Afrika vanaf Port Elizabeth tot by Maputo. Die voël is 13 cm groot en weeg 13 - 20 gram. In Engels staan die voël bekend as "Red-fronted Tinkerbird".




</doc>
<doc id="78358" url="https://af.wikipedia.org/wiki?curid=78358" title="Fort Glamorgan">
Fort Glamorgan

Tydens die Kaapse grensoorloë (1779–1877) in die Oos-Kaap het die Britse militêre bevelhebbers Fort Buffalo, Fort Glamorgan, Need's Camp, Fort Murray, Fort Hill, Fort Hardinge en Fort Beresford langs die Buffelsrivier laat bou om die bevoorradingsroetes na King William's Town te beskerm.

Fort Buffalo en Fort Glamorgan was teen die hoogte aan die westeroewer van die mond van die Buffelsrivier, net bo die huidige hawe van Oos-Londen en op die terrein van die Fort Glamorgan Gevangenis. Slegs die oorspronklike kruithuis bestaan nog.

Tydens die Oorlog van die Byl (die Sewende Grensoorlog, 1846–47) het die goewerneur van die Kaapkolonie, sir Peregrine Maitland, probleme ondervind om troepe vinnig by die leërhoofkwartier in King William's Town te kry en hulle van voedsel en krygstuig te voorsien. Waterloobaai met Fort Dacres is as hawe ondoeltreffend beskou. Die keuse het op die mond van die Buffelsrivier geval en in 1847 is begin met die opmeet en bou van Fort Buffalo. Dit het bestaan het uit 'n kaserne, mure met skietgate, magasyne en 'n kruithuis. Daar is ook 'n kaai vir skepe gebou.

Toe goewerneur sir Harry Smith vir Maitland opvolg en die gebied tussen die Keiskammarivier en die Groot-Keirivier tot Brits-Kaffraria verklaar, besluit Smith om Fort Buffalo te vergroot. Kapt. J. Walpole, bevelvoerder van die Royal Engineers, kry die opdrag om Fort Glamorgan te bou. Dit het bestaan uit 'n kaserne met plek vir 20 berede soldate en twee afdelings infanteriste, 'n hospitaal, kombuis en stalle. Die nuwe fort is vernoem van die graaf van Glamorgan, die pa van lord Charles Somerset.

Die eerste troepe in Fort Glamorgan was die Black Watch of Royal Highlanders (73ste Regiment) onder lt-kol. Van der Meulen. Op 14 Januarie 1848 is die gebied 3 km rondom die riviermond by die Kaapkolonie ingelyf.

Daar is sedert die 1880's reeds 'n gevangenis op die terrein, vandag bekend as "Wesbank Korrektiewe Dienste". Die kruithuis is in 1938 tot monument verklaar.




</doc>
<doc id="78359" url="https://af.wikipedia.org/wiki?curid=78359" title="Geelblestinker">
Geelblestinker

Die Geelblestinker ("Pogoniulus chrysoconus") is 'n algemene standvoël in boomveld en savanne. Die voël is 11 cm groot en weeg 11 - 16 gram. In Engels staan die voël bekend as "Yellow-fronted tinkerbird".




</doc>
<doc id="78361" url="https://af.wikipedia.org/wiki?curid=78361" title="Fred Zeilinga">
Fred Zeilinga

Fred Zeilinga (gebore op 11 Desember 1992 in Ladysmith) is 'n Suid-Afrikaanse rugbyspeler wat vir die Vrystaat Cheetahs in die Curriebeker en die Cheetahs in Superrugby speel. Hy het voorheen vir die Natal Haaie en die Sharks gespeel.



</doc>
<doc id="78362" url="https://af.wikipedia.org/wiki?curid=78362" title="Louis Ludik">
Louis Ludik

Louis Ludik (gebore op 8 Oktober 1986 op Kempton Park) is 'n Suid-Afrikaanse rugbyspeler vir die Natal Haaie in die Curriebeker en die Sharks in Superrugby speel.



</doc>
<doc id="78367" url="https://af.wikipedia.org/wiki?curid=78367" title="Anderson Simas Luciano">
Anderson Simas Luciano

Anderson Simas Luciano (Curitiba, 11 April 1976), beter bekend as Tcheco, is 'n voormalige Brasiliaanse sokkerspeler. Hy speel onder meer vir Paraná, Malutrom, Coritiba, Al-Ittihad, Grêmio en Corinthians.








</doc>
<doc id="78373" url="https://af.wikipedia.org/wiki?curid=78373" title="Spraakproduksie">
Spraakproduksie

Spraakproduksie is die proses waarvolgens gesproke woorde gekies word om geuiter te word, hulle fonetiek geformuleer word en dan aan die einde geartikuleer word deur die motoriese stelsel in die stemorgaan. Spraakproduksie kan spontaan geskied soos wanneer ŉ persoon die woorde van ŉ gesprek saamstel, of reaktief soos wanneer die naam van ŉ afbeelding gegee word of ŉ geskrewe woord hardop gelees word, of ŉ stemnabootsing soos met herhaling van ŉ gesprek.

Spraakproduksie is nie dieselfde as taalproduksie nie aangesien taal ook met handgebare geproduseer kan word.

Met ŉ gewone vloeiende gesprek uiter mense rofweg vier lettergrepe elke sekonde, tien tot twaalf foneme en twee tot drie woorde vanuit ŉ woordeskat wat uit tien- tot honderdduisend woorde saamgestel is. Foute tydens spraakproduksie is relatief laag en kom voor teen ŉ tempo van ongeveer een uit 900 woorde tydens spontane spraak. Woorde wat algemeen geuiter word of van jongs af al aangeleer is of maklik opgeroep word, is vinniger om te uiter as die wat minder gereeld geuiter word, of later aangeleer is of meer abstrak is.

Normaalweg word spraak gelewer deur die pulmonêre druk afkomstig van die longe wat klank genereer deur fonasie in die glottis in die larinks, wat dan deur die stemkanaal verander word in verskillende vokale en konsonante. Spraakproduksie kan egter voorkom sonder die longe en glottis deur alaringeale spraak, waar die boonste gedeelte van die stemkanaal gebruik word. ŉ Voorbeeld van sulke alaringeale spraak is Donald Duck-spraak.

Die stemproduksie van spraak kan geassosieer word met die voortbrenging van gesinchroniseerde handgebare wat ten doel het om die begrip van wat geuiter word te versterk.

Die lewering van gesproke taal behels drie belangrike stadia van verwerking.

Die eerste is die prosesse van konseptualisering waarin die intensie om spraak te produseer ŉ verlangde konsep koppel aan ŉ spesifieke gesproke woord om te uiter. Hier word die preverbale beoogde boodskap geformuleer wat die konsepte aandui wat mondelings geuiter moet word. Dit is ŉ mededingende proses waarin ŉ gepaste woord gekies moet word vanuit ŉ versameling van kandidate.

Die tweede fase is formulering waartydens die taalkundige vorm benodig vir die uiter van die woord gemaak word. Hierdie proses behels die saamstel van ŉ sintaktiese raamwerk en fonologiese enkodering wat die fonetiese vorm spesifiseer van die beoogde uiting. Op hierdie tydstip word ŉ lemma gekies wat die abstrakte vorm van die woord is en geen informasie besit oor die klanke daarin nie (en dus voor die woord uitgespreek kan word). Dit bevat slegs inligting rakende betekenis en die verhouding van die woord tot ander in die sin.

Die derde fase is artikulasie, wat die oproep van die spesifieke motoriese fonetiek van die woord behels, asook die motoriese koördinasie van die geskikte fonasie en artikulasie deur die longe, glottis, larinks, tong, lippe, kakebeen en ander dele van die stemorgaan.

Spraakproduksie se motoriese beheer by regshandiges steun grootliks op die areas in die linker serebrale hemisfeer. Die area sluit die bilaterale supplementere motoriese skors in, die linker agterste inferior frontale girus, die linker insula, die linker primêre motoriese korteks en temporale korteks. Daar is ook subkortikale dele betrokke soos die basale ganglia en serebellum. Die serebellum help met die volgordebepaling van spraaklettergrepe na vinnige, gladde en ritmies georganiseerde woorde toe en ook met langer uitinge.

Spraakproduksie kan deur verskeie afwykings geaffekteer word:




</doc>
<doc id="78380" url="https://af.wikipedia.org/wiki?curid=78380" title="Randvaal">
Randvaal

Randvaal is 'n nedersetting in Gauteng, Suid-Afrika. Die dorp is noord van Meyerton langs die Kliprivier.



</doc>
<doc id="78381" url="https://af.wikipedia.org/wiki?curid=78381" title="Ga-Rankuwa">
Ga-Rankuwa

Ga-Rankuwa is 'n dorp in noordelike Gauteng, in Suid-Afrika. Die dorp is 37 km noord van Pretoria en val onder die Stad Tshwane Metropolitaanse Munisipaliteit.



</doc>
<doc id="78382" url="https://af.wikipedia.org/wiki?curid=78382" title="Burzum">
Burzum

Burzum is 'n eenman-musiekgroep wat in 1991 deur die Noorweër "Varg Vikernes" gestig is. Tussen 1994 to 2009 het hy tronkstraf gedien vir die moord op die kitaarspeler "Øystein Aarseth" en brandstigting by kerke.





</doc>
<doc id="78383" url="https://af.wikipedia.org/wiki?curid=78383" title="Mamelodi">
Mamelodi

Mamelodi is 'n stad in noordelike Gauteng, in Suid-Afrika. Die stad is 24 km noordoos van Pretoria se middestad.



</doc>
<doc id="78384" url="https://af.wikipedia.org/wiki?curid=78384" title="Lenasia">
Lenasia

Lenasia is 'n dorp in suidwestelike Gauteng, in Suid-Afrika. Dit was voorheen, onder die apartheidsregering, uitsluitlik vir Suid-Afrikaanse burgers van oorspronklike Indiese herkoms reserveer. Die dorp is 35 km suidwes van Johannesburg se middestad en brei steeds uit.



</doc>
<doc id="78385" url="https://af.wikipedia.org/wiki?curid=78385" title="Omar Sharif">
Omar Sharif

Omar Sharif (Arabies: عمر الشريـف, Egiptiese Arabies [ˈʕomɑɾˤ eʃʃɪˈɾiːf]; gebore Michel Demitri Chalhoub [miˈʃel dɪˈmitɾi ʃælˈhuːb]; 10 April 1932 – 10 Julie 2015) was ’n Egiptiese akteur wat in verskeie Hollywood-rolprente gespeel het soos "Lawrence of Arabia", "Doctor Zhivago" en "Funny Girl". Hy is vir ’n Oscar benoem en het drie Golden Globes gewen.

Omar Sharif is op 10 April 1932 in ’n Libanese Christelike gesin in Alexandrië, Egipte, gebore as Michel Demitri Shalhoub (ميشيل ديمتري شلهوب). Hy het aan die Victoria-kollege in Alexandrië skoolgegaan en daarna ’n graad in beide wiskunde en fisika aan die Universiteit van Kaïro behaal.

Sahrif het sy akteursloopbaan in 1953 begin met ’n rol in "Sira` Fi al-Wadi". Hy het gou ’n ster geword en in meer as 20 Egiptiese produksies gespeel, onder andere saam met sy vrou, die Egiptiese aktrise Faten Hamama.

Sharif se eerste Engelse rol was dié van Sharif Ali in 1962 in David Lean se "Lawrence of Arabia". Vir dié byrol is hy benoem vir ’n Oscar en het hy ’n Golden Globe gewen vir beste manlike byspeler. Hierna het hy ’n verskeidenheid karakters vertolk, soos ’n Spaanse priester in "Behold a Pale Horse" (1964) en die Mongoolse veroweraar in "Genghis Khan" (1965). In dieselfde jaar het hy in nog ’n prent van Lean gespeel: "Doctor Zhivago", ’n verwerking van Boris Pasternak se roman, waarvoor Sharif sy tweede Golden Globe gewen het.

In die volgende paar jaar het Sharif ’n Duitse generaal vertolk in "The Night of the Generals", kroonprins Rudolf van Oostenryk in "Mayerling" en Che Guevara in "Che!". Hy het ook lof ontvang vir sy uitbeelding van Nicky Arnstein, die man van Fanny Brice in "Funny Girl". Die Egiptiese regering was woedend oor sy besluit om saam met Barbra Streisand te werk vanweë Streisand se steun aan Israel. Streisand self het hierop geantwoord: "You think Cairo was upset? You should've seen the letter I got from my Aunt Rose!" Sharif het die rol in 1975 weer gespeel in die opvolgprent, "Funny Lady".

In 2003 is hy geloof vir sy rol in die Franse prent "Monsieur Ibrahim et les fleurs du Coran" as ’n Turkse Moslem-handelaar wat ’n vaderfiguur word vir ’n Joodse seun.

Sharif het eens onder die wêreld se bekendste brugspelers getel en het in 1967 die "Omar Sharif Bridge Circus" gestig wat deur die wêreld gereis het om teen ander beroemde spanne te speel. Hy het verskeie jare lank saam met Charles Goren ’n gesindikeerde brugrubriek vir die koerant "Chicago Tribune" geskryf. Hy het egter die skryf van die kolom meestal oorgelaat aan Tannah Hirsch, wie se naam tot vandag saam met syne in die naamlyn verskyn. Hy is ook die skrywer en medeskrywer van verskeie boeke oor brug en het sy naam gekoppel aan ’n brugvideospel, "Omar Sharif Bridge", wat steeds verkoop word.

Sharif het dikwels in casino's in Frankryk gedobbel. In 2006 het gesê hy het ophou brug speel en dobbel omdat hy sy familie afgeskeep het en meer tyd saam met hulle wou deurbring.

Sharif het vlot Arabies, Engels, Grieks en Frans gepraat. Hy het ook ’n bietjie Italiaans, Spaans en Turks gepraat.

Hy het van sy geboorte tot in 1932 in Egipte gewoon en in 1965 na Europa getrek. In sy outobiografie skryf hy sy pa was nie ’n ryk man nie, maar het heelwat verdien. Voor die Egiptiese Rewolusie van 1952 het koning Faroek dikwels Sharif-hulle se huis besoek, waar hy ’n vriend en kaartspelmaat van Sharif se ma was. Sy ma was ’n elegante en sjarmante gasvrou wat danksy dié verbintenis in hoë kringe beweeg het. Sharif vertel ook sy pa se houtonderneming was in dié tyd baie suksesvol, op maniere wat hy beskryf as oneerlik of immoreel.

Sy pa se onderneming is geknou ná die bewindsoorname en nasionalisasiebeleid van Gamal Abdel Nasser Daar was ook reisbeperkings en Sharif kon dit nie hanteer nie – dit het hom laat besluit om in Europa te bly tussen die skiet van rolprente. Dié besluit het hom sy huwelik met Hamama gekos, maar hulle het vriende gebly. Hulle het ’n seun, Tarek El-Sharif. Hy is in 1957 in Egipte gebore en het in "Doctor Zhivago" verskyn as Yuri op agtjarige ouderdom. Die egskeiding was ’n kruispad vir Sharif en hy het verander van ’n gevestigde gesinsman in ’n lewenslange alleenloper wat in Europese hotelle gewoon het. Oor sy Hollywood-loopbaan het hy gesê: "Dit het vir my glorie gebring, maar ook eensaamheid. En die gemis aan my eie land en my eie mense."

Sharif en Peter O'Toole het vriende geword tydens die verfilming van "Lawrence of Arabia". Hulle het daarna in nog ’n paar rolprente saam verskyn en het goeie vriende gebly.

Hy het in 2010 ’n eregraad van die Universiteit van Hull gekry. In November 2005 het hy die Sergei Eisenstein-medalje by Unesco gekry uit erkenning vir sy bydrae tot die internasionale rolprentwese en kulturele verskeidenheid. Daar is net 20 medaljes gemunt en hulle word ongereeld toegeken. Dit is genoem na die Russiese regisseur Sergei Eisenstein.

Sharif het las meestal in Kaïro saam met sy familie gebly. Benewens sy seun het hy ook twee kleinseuns, Omar en Karim. Omar is ook ’n akteur.

Sharif het in 1992 ’n driedubbele hartomleidingsoperasie ondergaan en het in 1994 ’n ligte hartaanval gehad.





</doc>
<doc id="78386" url="https://af.wikipedia.org/wiki?curid=78386" title="Swartblestinker">
Swartblestinker

Die swartblestinker ("Pogoniulus bilineatus") is 'n algemene standvoël in woud, woudrand en digte boomveld. Die voël kom voor aan die ooskus van Suider-Afrika noordwaarts vanaf Oos-Londen. Die voël is 12 cm groot en weeg 12 – 18 gram. In Engels staan die voël bekend as "Yellow-rumped Tinkerbird".




</doc>
<doc id="78388" url="https://af.wikipedia.org/wiki?curid=78388" title="Groentinker">
Groentinker

Die Groentinker ("Pogoniulus simplex") is 'n Oos-Afrikaanse standvoël in die houtkapper-familie. Hulle soek kos in die blaredak van kuswoude en digte boomveld, en word aangetref in tropiese en subtropiese laelande. Tot in die 21ste eeu is dit as 'n swerwer of baie seldsame standvoël in Suider-Afrika beskou. Ekspedisies na Mosambiek sedert 2011 het egter meer betroubare inligting rakende die habitat, getalle en verspreiding meegebring. Die voël is 10 cm groot en weeg van 8 tot 10 gram. In Engels staan die spesie bekend as "Green tinkerbird".

Dit is inheems aan die Keniaanse en Tanzaniese kusstrook, tot aan die voetheuwels van die Usambara-gebergte. In Suider-Afrika is die spesie tot Malawi en Mosambiek beperk, en veral in Mosambiek was die status en verspreiding vir jare lank net gebrekkig bekend. Die eerste waarnemings en versamelde eksemplare is naamlik nie noukeurig aangeteken of gepubliseer nie. Tot en met 1958 was die spesie slegs sover suid as Mangochi-berg in die ooste van Malawi bekend. In daardie jaar is dit egter naby Chicomo in Inhambane-provinsie van suidelike Mosambiek ontdek, waar dit deur Rui Quadros vir die museum te Lorenço Marques versamel is. Van 1969 tot 1972 het K.L. Tinley die spesie gereeld teëgekom aan die suidweshange van die Gorongosa-gebergte in Mosabiek se Sofala-provinsie. Versamelaars van die Durbanse Natuurhistoriese Museum het in 1966 en 1971 ekspedisies na die Sitila-Massinga droë-woudruigtekompleks in Inhambane-provinsie onderneem. Tydens een of meer van hierdie ekspedisies is weereens eksemplare van die spesie versamel. Rondom 2005 het Vincent Parker die spesie in Mosambiek se noordelike Niassa-provinsie aangetref, en vanaf Januarie 2013 is 'n populasie wat in die lae duisende tel, deur G.P.B. Davies en H.N. Chittenden in die Sitila-Massinga-kompleks herondek.




</doc>
<doc id="78394" url="https://af.wikipedia.org/wiki?curid=78394" title="Historiese Ensiklopedie van Switserland">
Historiese Ensiklopedie van Switserland

Die Historiese Ensiklopedie van Switserland is 'n projek wat die huidige kennisstand ten opsigte van die geskiedenis van Switserland in 'n ensiklopedie versamel. Die ensiklopedie, wat in 1988 onder die patronaat van die Switserse Akademie van Geestes- en Sosiale Wetenskappe en die Switserse Vereniging vir Geskiedenis begin is, word deur die Stigting Historiese Ensiklopedie van Switserland in Duits, Frans en Italiaans uitgegee. Die projek word deur die Switserse Konfederasie met belastinggeld befonds. Naas sowat veertig redaksionele mederwerkers dra meer as 2 500 outeurs tot die projek by. Die geskiedkundige Marco Jorio fungeer as hoofredakteur.

Die eerste boekdeel van die ensiklopedie is in 2002 gepubliseer. In 2014 is die projek met die dertiende boekdeel voltooi. Die ensiklopedie bevat 60 000 inskrywings oor persoonlikhede, families, nedersettings en ander onderwerpe. Sy historiese voorloper was die Histories-Biogrfiese Ensiklopedie van Switserland ("Historisch-Biographisches Lexikon der Schweiz, HBLS") wat tussen 1921 en 1934 deur Victor Attinger uitgegee is.

Die volledige uitgawe van die ensiklopedie word in drie landstale - Duits, Frans en Italiaans - gepubliseer. Alle oorspronklike bydraes van outeurs word in die ander tale vertaal. Sedert 1999 word ook jaarliks publikasies in Retoromaans, die vierde landstaal van Switserland, uitgegee. Die eerste twee boekdele van die Retoromaanse "Lexicon istoric retic (LIR)" het in 2010 en 2012 in Rumantsch Grischun verskyn. Die Retoromaanse uitgawe van die ensiklopedie fokus op die historiese en kulturele ontwikkeling van die huidige drietalige kanton Graubünden en aangrensende gebiede.

Sedert 1998 is 'n aanlynuitgawe van die ensiklopedie beskikbaar. Hierdie sogenaamde e-HLS (e-DHS; e-DSS) bevat 'n lys van inskrywings en alle artikels wat deur die eindredaksie vrygestel is, maar geen afbeeldings nie. Op 27 Mei 2019 is die hersiene aanlynuitgawe met skakels en multimedia-leêrs geloods. Die Retoromaanse e-LIR is sedert 2004 beskikbaar.


</doc>
<doc id="78398" url="https://af.wikipedia.org/wiki?curid=78398" title="Tinkers">
Tinkers

Tinkers ("Pogoniulus") is 'n genus van voëls in die familie van Afrika-houtkappers ("Lybiidae"). Die voëls kom algemeen in die tropiese dele van Afrika voor.

Die genus sluit die volgende spesies in:




</doc>
<doc id="78401" url="https://af.wikipedia.org/wiki?curid=78401" title="Afrika-houtkappers">
Afrika-houtkappers

Afrika-houtkappers ("Lybiidae") is 'n familie van voëls in die orde van spegvoëls ("Piciformes"). Die familie omvat ongeveer 7 genera met 42 spesies. Hierdie spesies kom in Afrika suid van die Sahara voor, behalwe die uiterste suidwestelike dele van Suid-Afrika.

Die familie bestaan uit die volgende genera:




</doc>
<doc id="78405" url="https://af.wikipedia.org/wiki?curid=78405" title="Phalacrocorax">
Phalacrocorax

Phalacrocorax is 'n genus van voëls in die familie van kormorante ("Phalacrocoracidae"). Die genus omvat ongeveer 22 spesies.

Die volgende spesies word onder die genus ingedeel:




</doc>
<doc id="78409" url="https://af.wikipedia.org/wiki?curid=78409" title="Spegvoëls">
Spegvoëls

Spegvoëls ("Piciformes") is 'n orde van boomlewende voëls. Die orde omvat twee subfamilies, nege families, 67 lewende genera en meer as 400 spesies, waarvan die Picidae (spegte en verwantes) sowat die helfte uitmaak.




</doc>
<doc id="78412" url="https://af.wikipedia.org/wiki?curid=78412" title="Spegte">
Spegte

Spegte ("Picidae") is 'n familie van voëls in die spegvoëlorde ("Piciformes"). Die familie van bykans 200 spesies en het 'n redelik kosmopolitiese verspreiding, maar is afwesig in Australië, Madagaskar en Antarktika. 

Die spegfauna van Afrika blyk van Eurasiese oorsprong te wees. Hulle word aangetref van seevlak tot oor 5000 meter in die Andesgebergte. Hierdie groep kloutervoëls is hoogsgespesialiseerd in die uitdelwing van insekte uit hout of boombas. Enkele spesies is egter gedeeltelik of hoofsaaklik grondlewend, en ander is omnivore. Spegte is monogame standvoëls (enkeles migreer) wat sterk territoriale gedrag openbaar. Hul vlug is sterk en golwend.

Spegte (familie "Picidae") is taamlike klein, boomlewende voëls waarvan die liggaamsbou goed by hul leefwyse aangepas is. Hul pote is kort en dra 4 sterk tone met skerp kloue. Die buitenste 2 tone is na agter gerig en baie beweeglik sodat hulle goed aan dun takke en gladde boomstamme kan vasklou. Wanneer die voëls teen ŉ boomstam opklim, word die kort stert daarteen gedruk om as stut te dien. 

Die stertbeen is aansienlik vergroot en die stertvere baie sterk. Wanneer die spegte verveer, val die middelste 2 stertpenne altyd laaste uit sodat die voëls die hele jaar deur op hul sterte kan steun. Spegte se skerp, reguit snawels is van groot belang. Hulle word nie net gebruik om kos mee te soek nie, maar ook om neste uit boomstamme te kap en om deur middel van klopseine met soortgenote te kommunikeer. 

Die snawel en skedel moet dus teen stampe bestand wees en daarom word eersgenoemde deur ŉ horingagtige skede en horinglyste beskerm, terwyl goed ontwikkelde skedelspiere as skokbrekers dien. Aangesien spegte hoofsaaklik insekte vreet wat in boombas en verrotte hout skuil, het hulle lang, klewerige tonge wat by baie spesies aan die punt ook borselhare dra. 

Die tong kan tot 10 cm buite die snawel gesteek word om insekte in diep splete byte kom. Die neste word by voorkeur uit dooie of siek bome gekap. Die eiers is glansend wit en word binne slegs sowat 12 dae uitgebroei. Die kuikens verlaat die nes na sowat 4 weke.

Spegte het 'n stewige, wigvormige snawel met 'n lang, gepunte tong waarvan die inwendige dele in twee verdeel en sydelings om die skedel gekrul is. Benewens die snawel, word hierdie uitstootbare, klewerige tong ook aktief aangewend om insekte uit hul tonnels te onttrek. By die deels terrestriële genus "Colaptes" kan die tong tot 5 cm verby die snawelpunt uitgesteek word. 

Die veredrag toon byna altyd genderverskille, en veral by mannetjies is die rooi kuif en of baardstrepe opvallend. By spesies wat gereeld in hout beitel is die neusgate met borselveertjies bedek, en tot dun splete gereduseer. Die stertvere is tot mindere of meerdere mate versterk om die liggaam teen boomstamme te stut. Die sterk pote is toegerus met stewige krom kloue. 

Spegte se sigodaktiele voetanatomie posisioneer die vier tone vir 'n behendige x-vormige greep. Enkele kleiner spesies in genera "Picoides" en "Sasia" het egter slegs drie tone.

Hoewel oorwegend insekvretend, is sommiges omnivore en sal veral in die najaar boomsap, vruggies, akkers, neute of die sade van keëldraers by hul dieet insluit. Tipies beitel hulle egter in hout om verborge mierneste of mot- en kewerlarwes te ontbloot. Hierdie voedingsgate is soms opvallende tekens van spegte se teenwoordigheid.

Gate word in stamme, boomtakke, grondwalle of termitaria gebeitel om in nes te maak, waar die kuikens 'n mate van veiligheid geniet. Sekere spesies sal bykomende gate na die broeityd uitbeitel om in te oornag. Dooie of deels dooie bome verskaf nesmaak- en oornagplekke, asook voeding, en sekere spesies benodig ekstensiewe en goed gevestigde woud. 

Sekere spegspesies, waaronder die helmspeg ("Dryocopus pileatus"), bly lewenslank getrou aan hul maat. Wanneer die eerste sterf sal die oorlewende ook nie die territorium verlaat nie. Nogtans sal die broeipaar nie in dieselde boomholte oornag nie, maar elkeen kap 'n eie oornagplek oop, waarin slegs een slaap. Vir territoriale vertoon of as deel van hul hofmakery sal spegte van sekere genera trommel op dooie hout. 

Hierdie getrommel is dikwels so kenmerkend van die spesie as hul roepe. Een of albei die ouers kan die nesholte uitkap, en die legsel spierwit eiers word in twee weke uitgebroei. Die kuikens is aanvanklik ongeveerd en blind, en een ouer sal aanvanklik in die nes bly terwyl die ander prooi aandra. Die mannetjie sal dikwels die nagskofte behartig. Kuikens word proteïenryke insekte gevoer, en is op hulself aangewese sodra hulle die nes verlaat.

Eiers of kuikens word soms uit die nes geroof deur slange of ander voëls, en volwassenes kan wildekatte, vosse, jakkalse of roofvoëls ten prooi val. Die grootbontspeg ("Dendrocopos major") van Eurasië en Noord-Afrika is egter self 'n predator van ander voëlspesies se broeisels. Die lewensduurte van spegte wissel tussen 4 en 12 jaar in die natuur, afhangend van die spesie. 

Die groot spesies is tipies die langslewendes en kan onder ideale omstandighede twee of drie dekades oud word. Juis hierdie grootste spesies is tydens die 19de en 20ste eeue erg benadeel deur ontwikkeling en houtonttrekking. Die grootste spegspesies behoort tot die genus "Campephilus". Die keiserspeg ("C. imperialis") van Meksiko, indien nie reeds uitgestorwe nie, is die grootste en is tussen 56 en 60 cm lank van snawel- tot stertpunt. 

Soos die voorgenoemde spesie is die ivoorbekspeg ("C. principalis") van die suidelike VSA en Kuba ook byna of reeds uitgestorwe weens uitdunning en fragmentering van hul boshabitat. Sekere bedreigde spesies word deur wetgewing beskerm.

Gate wat deur spegte gekap word is meestal nie op sigself skadelik vir bome nie, maar kan wel 'n toegangspunt vir plantsiektes en insekte bied. Die vier spesies sapspegte (genus "Sphyrapicus") kan rye horisontale of vertikale gate in boombas kap sodat hulle die boomsap daaruit kan drink. In sulke gevalle sal 'n groot persentasie van die beskadigde berkebome (genus "Betula") vrek, maar meeste rooi- (genus "Picea") en hemloksparre (genus "Tsuga") sal oorleef.





</doc>
<doc id="78414" url="https://af.wikipedia.org/wiki?curid=78414" title="Houtkapper">
Houtkapper

Houtkapper kan na een van die volgende verwys:



</doc>
<doc id="78416" url="https://af.wikipedia.org/wiki?curid=78416" title="Draaihalse">
Draaihalse

Draaihalse ("Jynx") is 'n klein maar wydverspreide genus van voëls in die familie van spegte ("Picidae"). Hulle is die enigste spegte wat die ou nesholtes van ander spesies gebruik, eerder as om self gate in hout uit te beitel. Die genusnaam "Jynx" is afgelei van "iunx", die antieke Griekse naam vir die Eurasiese draaihals.

Hoewel draaihalse baie soos spegte lyk, wyk hul leefwyse effens van die van spegte af. Vanweë sekere morfologiese verskille ten opsigte van die spegte word hulle soms in ŉ afsonderlike familie, die "Jyngidae", geplaas. Hulle is ook boomlewend en pik insekte onder boombasse uit, maar hul snawels is te klein en te spits om self gate uit te kap. Hul neste word dan ook in bestaande gate gemaak. 

'n Uiterlike verskil met betrekking tot spegte is dat draaihalse se stertvere sag is en nie as stut gebruik kan word wanneer hulle teen boomstamme uitklim nie. Draaihalse se naam is afgelei van die slangagtige beweging wat die voëls met hulle koppe maak wanneer hulle opgejaag word. In Suider-Afrika kom net een spesie, "Jynx ruficollis", voor. Hy is egter taamlik algemeen in droë doringveld.

Die kenmerkende genus omvat slegs twee spesies, en is 'n sustergroep met betrekking tot al die ander spegte. Hulle beskik oor etlike uitstaande morfologiese eienskappe wat hul onderskei van die res van die familie. Dit sluit in 'n sagte veredos met kriptiese kleure, en die afwesigheid van rigiede stertvere. Weens die sagte stertvere sit hulle soos ander voëls bo-op takke eerder as om teen stamme uit te klouter. 

Soos die egte spegte het hulle egter ook groot koppe met lang tonge wat gebruik word om insekprooi uit gaatjies te onttrek. Hul prooi word gevind in verweerde of verrottende hout, maar hulle sal ook op kaal grond soek na miere. 

Hul pote is soos ander spegte ook sigodaktiel met twee tone wat vorentoe wys, en twee agtertoe. Ververing vind in die somer plaas, maar kan tot in die winter voortduur. Hul stemme is nasaal en spegagtig. Hul Afrikaanse naam (vgl. ook Engels: wrynecks) is daaraan te danke dat hulle hul kop 180 grade kan draai. 

Wanneer hulle in 'n nes gepla word, sal hulle ook hul kop slangagtig draai en sis as 'n afskrikvertoning. Hulle sal die ou neste van ander spegte of houtkappers hergebruik om in nes te maak, en hul eiers is spierwit soos dié van meeste voëlgroepe wat in gate nesmaak.





</doc>
<doc id="78422" url="https://af.wikipedia.org/wiki?curid=78422" title="Sterkspruit">
Sterkspruit

Sterkspruit is 'n dorp in die Oos-Kaap, Suid-Afrika. Sterkspruit is naby die Lesotho-grens en ongeveer 45 km van Zastron en 80 km vanaf Aliwal-Noord geleë. Die dorp ontleen sy naam aan die Sterkspruit wat deur die dorp vloei voor dit verder noord in die Oranjerivier uitmond.

Behalwe vir die verskeidenheid van winkels en vele besighede in die dorp, is daar ook die Empilisweni Distrikshospitaal, 'n openbare regeringsbefondsde en -bestuurde distrikshospitaal. Dit is 'n vlak 1-hospitaal met 93 bruikbare beddens. Aangesien dit so naby aan die Lesotho- en die Vrystaatgrens is, maak dit ook gesondheidsdienste beskikbaar aan oorgrensbesoekers aan Sterkspruit.



</doc>
<doc id="78423" url="https://af.wikipedia.org/wiki?curid=78423" title="Grootheuningwyser">
Grootheuningwyser

Die Grootheuningwyser ("Indicator indicator") is 'n gelokaliseerde redelik algemene standvoël en nomade boomveld, savanne, plantasies en vermy woude. Die voël is 18 – 20 cm groot en weeg 40 - 54 gram. In Engels staan die voël bekend as "Greater Honeyguide".




</doc>
<doc id="78424" url="https://af.wikipedia.org/wiki?curid=78424" title="Sada">
Sada

Sada in 'n dorp nabygeleë aan Whittlesea in die Oos-Kaap, Suid-Afrika. Die dorp het 'n inwonertal van 13 493 gedurende die 2011-sensus gehad en is op die R67-pad ongeveer 40 km suid van Queenstown geleë.



</doc>
<doc id="78425" url="https://af.wikipedia.org/wiki?curid=78425" title="Gevlekte heuningwyser">
Gevlekte heuningwyser

Die Gevlekte heuningwyser ("Indicator variegatus") is 'n skaars tot gelokaliseerde redelik algemene standvoël van woude, digte boomveld en valleibosveld. Die voël is 19 cm groot en weeg 40 - 55 gram. In Engels staan die voël bekend as "Scaly-throated Honeyguide".




</doc>
<doc id="78428" url="https://af.wikipedia.org/wiki?curid=78428" title="Kleinheuningwyser">
Kleinheuningwyser

Die kleinheuningwyser ("Indicator minor") is 'n algemene standvoël in woud, boomveld en digte savanne; ook in tuine. Die voël is 15 cm groot en weeg 25 - 35 gram. In Engels staan die voël bekend as "Lesser honeyguide".




</doc>
<doc id="78431" url="https://af.wikipedia.org/wiki?curid=78431" title="Zwelitsha">
Zwelitsha

Zwelitsha is 'n dorp in die Oos-Kaap Provinsie van Suid-Afrika. Dit val onder beheer van die Buffalo City Metropolitaanse Munisipaliteit.



</doc>
<doc id="78437" url="https://af.wikipedia.org/wiki?curid=78437" title="John Clare">
John Clare

John Clare (* 13 Julie 1793, † 20 Mei 1864) was 'n Engelse digter en seun van 'n plaaswerker wat bekendheid verwerf het met sy lofdigte aan die natuur van die Engelse platteland en die versteuring wat daaraan gedurende die nywerheidsomwenteling gedoen is. Sy digkuns is in die laat 20ste eeu herwaardeer sodat Clare tans dikwels as een van die belangrikste 19de eeuse digters beskou word - en as een van min Engelse digters wat op die landelike lewe gefokus het.

Sy biograaf Jonathan Bate merk op dat Clare "die grootste werkersklasdigter [was] wat Engeland ooit opgelewer het. Niemand het ooit met kragtiger woorde oor natuur, oor kinderjare op die platteland, en die ontvreemde en onstabiele self geskryf nie."

John Clare is as seun van eenvoudige ouers in Helpston, 'n dorp ses myl noord van Peterborough in Northamptonshire, gebore. Sy tweelingsuster Bessy is nog in haar kinderjare oorlede. Clare het sy skoolloopbaan reeds op twaalfjarige ouderdom beëindig om as plaaswerker tot die familie-inkomste by te dra, maar naas sy formele opleiding was dit veral die natuur van die platteland wat sy dors na kennis geles en van hom 'n selfopgeleide digter gemaak het. 

Clare het in 'n tyd van groot maatskaplike veranderinge geleef wat hy fyn dopgehou het. Die landboukundige omwenteling, waartydens weivelde in akkergrond omgeskep, bome en groen heinings verwyder, moerasse drooggelê en dorpsvelde deur die sogenaamde "enclosures" in privaat weivelde omgeskep is, het die lewens van plattelandbewoners ingrypend geraak en die doodsklok gelui vir eeue oue leefstyle en tradisies. Groot getalle plaaswerkers is deur die hebsug van grondeienaars en boere, wat lone laag gehou, maar pryse verhoog het, in armoede gedompel en genoodsaak om saam met hul kinders 'n heenkome in nuut gestigte fabrieke te vind. Vir Clare was hierdie veranderinge, waarvan hy in sy gedigte en prosa noukeurig rekord gehou het, troumaties. 

Clare het ná sy skooltyd in Glinton en 'n kort loopbaan as plaaswerker werk as kroegbediende in die "Blue Bell"-drinkplek gevind waar hy op 'n jong dame, Mary Joyce, verlief geraak het. Haar pa, 'n welgestelde boer, het hulle verhouding egter verbied. Clare was vervolgens vanaf 1807 as tuinier by die Burghley House-herewoning werksaam, het in 1812 by die Nottinghamshire-burgermag aangesluit, 'n tyd lank in 'n Roma-kamp gebly en in 1817 in Great Casterton en Pickworth in Rutland as kalkbrander gewerk. Hier het hy kennis gemaak met sy latere vrou, Martha "Patty" Turner. Maar in die volgende jaar was hy op die armesorg van sy parogie aangewese.

Reeds in die ouderdom van elf het John Clare met digkuns in aanraking gekom nadat sy oom vir hom 'n uitgawe van Pomfret se gedigte geskenk het. Danksy dié werk, wat deur sy pa voorgelees is, het hy 'n liefde vir poësie ontwikkel. Later het Clare 'n uitgawe van die Skotse digter James Thomson (1700-1748) se gedigbundel "The Seasons" gelees en uiteindelik gekoop. Die bundel het Clare gemotiveer om sy eie gedigte en sonnette te skryf, en so het in 1806 "The Morning Walk" ontstaan. 

Clare se ouers is later gedreig om weens agterstallige paaiemente uit hul huis gesit te word. In 'n poging om geld met sy digkuns te verdien, het hy Edward Drury, 'n boekhandelaar te Stamford, en Octavius Gilchrist, 'n plaaslike redakteur, genader. Drury het Clare se gedigte aan sy John Taylor gestuur. Sy uitgewery, Taylor & Hessey, het onder meer werke van John Keats gepubliseer. In 1820 het Clarke se eerste gedigte as "Poems Descriptive of Rural Life and Scenery" verskyn en lof van kritici ingeoes. Die eerste uitgawe van 1 000 eksemplare is gou uitverkoop sodat drie verdere uitgawes gedruk moes word. In dieselfde jaar het hy met Martha Turner getrou. In 1821 is sy "Village Minstrel and other Poems" gepubliseer.

Clare se finansiële situasie het in dié tyd verbeter. Graaf Spencer het vanaf 1819 'n vaste lyfrente van £10 aan hom betaal, die markies van Exeter, eienaar van Burghley House, het vanaf die volgende jaar 'n soortgelyke lewensannuïteit van 15 ghienies aan hom uitgereik. Clare het nou oor meer geld beskik as wat hy ooit in sy lewe verdien het.

In 1823 het Clare weer in finansiële moeilikhede beland. Werke soos "The Shepherd's Calendar", wat in 1827 gepubliseer en deur die digter self bemark is, het minder aandag by die leserspubliek ontvang. Clare het weer as plaaswerker begin werk, maar kort daarna ernstig siek geword. Graaf FitzWilliam het 'n nuwe plaashuis en 'n stuk grond aan die gesin geskenk wat Clare vanweë sy swak gesondheidstoestand egter nie kon bewerk nie.

Clare het al lank in 'n spanningsveld tussen twee wêrelde verkeer - literêre Londen en sy dikwels ongeletterde bure, sy kreatiewe drang om gedigte te skryf en die noodsaaklikheid van 'n gereelde inkomste waarmee hy in die behoeftes van sy gesin kon voorsien. Hy was nie net liggaamlik siek nie, maar het ook in 'n diep depressie verval wat erger geword het ná die geboorte van sy sesde kind in 1830, terwyl sy digbundels maar swak verkoop het. In 1832 het Clare se vriende en Londense beskermhere saamgespan om die Clare-gesin in 'n nuwe en groter plaashuis op 'n kleinhoewe in Northborough, 'n dorp naby Helpston, te vestig. Clare het egter steeds meer vervreemd geraak.


</doc>
<doc id="78438" url="https://af.wikipedia.org/wiki?curid=78438" title="Indicator (genus)">
Indicator (genus)

Indicator is 'n genus van voëls in die familie van heuningwysers ("Indicatoridae").

Die volgende spesies behoort aan die genus:




</doc>
<doc id="78440" url="https://af.wikipedia.org/wiki?curid=78440" title="Heuningwysers">
Heuningwysers

Heuningwysers ("Indicatoridae") is 'n familie van voëls in die orde van spegvoëls ("Piciformes").




</doc>
<doc id="78444" url="https://af.wikipedia.org/wiki?curid=78444" title="Fonetiek">
Fonetiek

Fonetiek (uitgespreek , van die Grieks: φωνή, "phōnē", 'klank, stem') is 'n vertakking van taalkunde wat die studie van die klanke van menslike spraak behels, of — in die geval van gebaretaal — die ekwivalente aspekte van handseine. Dit is gemoeid met die fisiese aspekte van spraakklanke of tekens (fone): hulle fisiologiese produksie, akoestiese eienskappe, gehoorpersepsie en neurofisiologiese stand. Fonologie, aan die ander kant, is gemoeid met die abstrakte grammatiese karakterisering van sisteme van klanke en handseine.

Die vakgebied van fonetiek is 'n veelvlakkige vertakking van taalkunde wat fokus op spraak. In die geval van mondelinge tale is daar drie basiese studiegebiede:

Die vakgebiede is onderling verbind deur die gemeenskaplike meganisme van klank, soos 'n golflengte toonhoogte, amplitude en harmoniek.

Fonetiek is reeds al so vroeg as 500 v.C. bestudeer op die Indiese subkontinent, met Pāṇini se rekenskap van die posisie en manier van artikulasie van konsonante in sy 5de-eeuse v.C. verhandeling in Sanskrit. Die vernaamste Indiese alfabette sorteer hulle konsonante volgens Pāṇini se klassifikasie. Die Antieke Grieke word geloof as die eerstes om 'n skryfstelsel te baseer op 'n fonetiese alfabet.

Moderne fonetiek het ontstaan met pogings — soos die van Joshua Steele (in "Prosodia Rationalis", 1779) en Alexander Melville Bell (in "Visible Speech", 1867) — om sisteme van presiese notasie vir spraakklanke tot stand te bring.

Die Internasionale Fonetiese Alfabet (IFA) word as die basis gebruik vir die fonetiese transkripsie van spraak. Dit is gebaseer op die Latynse alfabet en is saamgestel om meeste spraak-kenmerke te transkribeer, soos vokale, konsonante en suprasegmentele kenmerke. Elke gedokumenteerde foneem beskikbaar binne die wêreld se bekende tale het sy eie ooreenkomstige simbool.

Fonologie is gemoeid met sisteme van foneme, abstrakte "kognitiewe" eenhede van spraakklanke of gebare wat onderskei tussen 'n taal se woorde. Fonetiek weer is gemoeid met die produksie, oordrag en persepsie van die "fisiese" verskynsel wat afgesonder word in die verstand om hierdie spraakklanke en gebare saam te stel.

Deur 'n Edison-fonograaf te gebruik, kon Ludimar Hermann die spektrale eienskappe ondersoek van vokale en konsonante. Dit was in hierdie werke wat die term "formant" die eerste keer voorgestel is. Hermann het ook vokaalopnames teen verskillende snelhede teruggespeel op die Edison-fonograaf om Willis en Wheatstone se teorieë oor vokaalproduksie te toets.

In kontras met fonetiek, is fonologie die studie van hoe klanke en gebare patrone navolg in en tussen tale, en diesulkes in verhouding bring met ander aspekte van taal. Fonetiek handel met die partikulêre en akoestiese eienskappe van spraakklanke, hoe dit geproduseer word en hoe dit waargeneem word. As deel van hierdie ondersoek kan fonetici hulself bemoei met die fisiese eienskappe van betekenisvolle klankkontraste of die sosiale betekenisse geenkodeer in die spraaksein (sosio-fonetiek) (bv. geslag, seksualiteit, etnisiteit ens). 'n Substansiële gedeelte van navorsing in fonetiek is egter nie gemoeid met die betekenisvolle elemente in die spraaksein nie.

Hoewel daar wyd ooreengekom word dat fonologie se basis in fonetiek lê, is fonologie 'n aparte vertakking van taalkunde, gemoeid met klanke en gebare as abstrakte eenhede (bv. afsonderlike kenmerke, foneme, mora, lettergrepe ens) en hulle gekondisioneerde variasie (via, bv. allofoniese reëls, beperkings of afleidingsreëls). Fonologie kan met fonetiek in verband gebring word via die stel afsonderlike kenmerke wat die abstrakte voorstellings van spraakeenhede indeel in geartikuleerde gebare, akoestiese seine en/of waarneembare voorstellings.

Fonetiek as 'n navorsingsdissipline het drie hoofvertakkings:

Fonetiese transkripsie is 'n stelsel vir die transkribering van klanke wat in 'n taal voorkom, hetsy gesproke of met handgebare. Die mees gebruikte stelsel van fonetiese transkripsie, die Internasionale Fonetiese Alfabet (IFA), verskaf 'n gestandaardiseerde stel simbole vir orale fone. Die gestandaardiseerde aard van die IFA bemagtig sy gebruikers om akkuraat en konsekwent die fone van verskillende tale, dialekte en idiolekte te transkribeer. Die IFA is 'n handige gereedskapstuk nie net vir die studie van fonetiek nie maar ook vir taalonderrig, professionele toneelspel en spraakpatologie.

Toepassing van fonetiek sluit in:




</doc>
<doc id="78445" url="https://af.wikipedia.org/wiki?curid=78445" title="Oostelike heuningwyser">
Oostelike heuningwyser

Die Oostelike heuningwyser ("Indicator meliphilus") is 'n skaars, gelokaliseerde standvoël in digte boomveld en woude. Die voël is 13 cm groot en weeg 12 - 18 gram. In Engels staan die voël bekend as "Pallid Honeyguide".




</doc>
<doc id="78448" url="https://af.wikipedia.org/wiki?curid=78448" title="Burhinus">
Burhinus

Burhinus is 'n genus van voëls in die familie van dikkoppe ("Burhinidae"). Die genus omvat 8 spesies.




</doc>
<doc id="78449" url="https://af.wikipedia.org/wiki?curid=78449" title="Burgerregte">
Burgerregte

'n Burger is 'n persoon wat 'n inboorling van 'n land is, m.a.w.in daardie land gebore of reg verkry het om burger te wees. 'n Persoon wat in daardie land woon is nie noodwendig 'n burger nie, maar kan 'n besoeker of vlugteling wees.
'n Goeie burger is bewus van sy/haar regte en kom ook sy/heer verantwoordelikhede na.


</doc>
<doc id="78450" url="https://af.wikipedia.org/wiki?curid=78450" title="Askham">
Askham

Askham is 200 km noord van Upington geleë, by die kruising van die R31 en R360 in die ZF Mgcawu-distriksmunisipaliteit van die Noord-Kaap, Suid-Afrika.

Ongelukkig was daar geen bevolkingstatistiek vir Askham beskikbaar na die Suid-Afrikaanse 2011-sensus nie.



</doc>
<doc id="78453" url="https://af.wikipedia.org/wiki?curid=78453" title="Trachyphonus">
Trachyphonus

Trachyphonus is 'n genus van voëls in die familie van Afrika-houtkappers ("Lybiidae").

Die genus omvat die volgende spesies:




</doc>
<doc id="78462" url="https://af.wikipedia.org/wiki?curid=78462" title="Skerpbekheuningvoël">
Skerpbekheuningvoël

Die Skerpbekheuningvoël ("Prodotiscus regulus") is 'n gelokaliseerde algemene standvoël in boomveld en savanne, woudrande en plantasies. Die voël is 13 cm groot en weeg 12 - 17 gram. In Engels staan die voël bekend as "Brown-backes Honeybird".




</doc>
<doc id="78471" url="https://af.wikipedia.org/wiki?curid=78471" title="Dunbekheuningvoël">
Dunbekheuningvoël

Die Dunbekheuningvoël ("Prodotiscus zambesiae") is 'n skaars, standvoël van miombo- en ander breëblaarboomveld. Die voël is 12 cm groot en weeg 9 - 11 gram. In Engels staan die voël bekend as "Green-backed honeybird".




</doc>
<doc id="78480" url="https://af.wikipedia.org/wiki?curid=78480" title="Prodotiscus">
Prodotiscus

Prodotiscus is 'n genus van voëls in die familie van heuningwysers ("Indicatoridae").

Die genus omvat die volgende spesies:




</doc>
<doc id="78481" url="https://af.wikipedia.org/wiki?curid=78481" title="Ryne de Beer">
Ryne de Beer

Ryne de Beer (1932 - 2008) was 'n Suid-Afrikaanse musikant wat bekend was as die fluitende predikantsvrou. Sy kon bykans enige lied soos 'n nagtegaal fluit en verskeie opnames is daarvan gemaak.

Ryne de la Bat is op 9 Januarie 1932 op Worcester gebore waar haar vader hoof van die Skool vir Dowes was. Dié skool en enkele NG gemeentes vir dowes is in later jare na hom genoem. 

Ten spyte van die gesegde, "meisies wat fluit, word by die agterdeur uitgesmyt", het sy al van jongs af begin fluit. Na matrikulasie is sy na Stellenbosch waar sy haar Hoër Onderwysdiploma behaal het. Sy moes verskeie aanmerkings teen haar verduur, en kon onthou hoe sy op 'n slag na 'n vertoning bedank is: "Die vrou het gesê sy wens sy kon soos ek fluit, dat sy al hard probeer het. Sy het selfs al haar tande uitgehaal om die hoë note by te kom."

Haar man, ds. Gys de Beer, was 'n predikant in die NG Kerk en nadat die egpaar op Riversdal afgetree het, het hulle op Oudtshoorn gaan woon waar hul dogter, Dorette, en haar man, ds. Schalk Kotze, 'n medeleraar van die moedergemeente, woon. Sy is op 22 Junie 2008 oorlede en haar man in 2013. Hulle het ook 'n dogter, Annagret, en 'n seun, Prof. Wilhelm de Beer van die Universiteit van Pretoria, gehad.



</doc>
<doc id="78482" url="https://af.wikipedia.org/wiki?curid=78482" title="Artikulatoriese fonetiek">
Artikulatoriese fonetiek

Die studieveld van artikulêre fonetiek is ŉ onderafdeling van fonetiek. Deur die studie van artikulasie, verduidelik fonetici hoe mense spraakklanke voortbring via die interaksie tussen verskillende fisiologiese strukture.

In die algemeen is artikulatoriese fonetiek gemoeid met die transformasie van aërodinamiese energie na akoestiese energie. Aërodinamiese energie verwys na die lugvloei deur die stemkanaal. Sy potensiële vorm is lugdruk; sy kinetiese vorm is die eintlike dinamiese lugvloei. Akoestiese energie is ŉ variasie in die lugdruk wat voorgestel kan word as klankgolwe, wat dan deur die menslike gehoorsisteem waargeneem word as klank.

Die stemkanaal kan deur ŉ aërodinamiese biomeganiese model waargeneem word wat drie hoofkomponente insluit:

Lugholtes is houers vir lugmolekules van spesifieke volumes en massas. Die vernaamste lugholtes in die artikulêre sisteem is die supraglottale en subglottale holtes. Hulle is so genoem aangesien die glottis, die oopmaakbare spasie tussen die stemvoue intern tot die larinks, die twee holtes skei. Die supraglottale holte of orinasale holte word verdeel in ŉ mondsubholte (die holte vanaf die glottis tot by die lippe, die neusholte uitgesluit) en ŉ neussubholte (die holte vanaf die velofaringeale poort, wat toegemaak kan word deur die oplig van die velum tot by die neusgate). Die subglottale holte bestaan uit die tragea (lugpyp) en die longe. Die atmosfeer uitwendig tot die artikulasiekeerder kan gesien word as ŉ lugholte wat se potensiële aansluitingspunte in verhouding tot die liggaam, die neusgate en lippe staan.

Suiers is afsetters. Die term "afsetter" verwys na die feit dat hulle gebruik word om die verandering in volume van lugholtes te begin, en deur Boyle se wet ook die ooreenstemmende lugdruk. Die term "afsetting" verwys weer na die verandering. Aangesien veranderings in lugdruk tussen twee gekoppelde holtes lei tot lugvloei tussen die holtes kan afsetting ook na verwys word as ŉ "lugstroommeganisme". Die drie suiers teenwoordig in die artikulatoriese sisteem is die larinks, tong en die fisiologiese strukture gebruik om die longvolume te manipuleer (veral die onderkant en wande van die bors). Die longsuiers word gebruik vir die afsetting van ŉ pulmoniese lugstroom (gevind in alle menslike tale). Die larinks word gebruik vir die afsetting van die glottale lugstroommeganisme deur die volume van die supraglottale en subglottale holtes te wysig via die vertikale beweging van die larinks (met ŉ geslote glottis). Uitwerpe en implosiewe word deur die lugstroommeganisme gevorm. Die tongliggaam skep die velêre lugstroom deur die druk te verander binne die mondholte: die tongliggaam verander die mondsubholte. Klik-konsonante gebruik die velêre lugstroommeganisme. Suiers word beheer deur verskeie spiere.

Kleppe reguleer lugvloei tussen holtes. Lugvloei vind plaas wanneer ŉ lugklep oopmaak en daar ŉ drukkingverskil tussen die twee verbinde holtes bestaan. Wanneer ŉ lugklep gesluit word, is daar geen lugvloei nie. Die lugkleppe is die stemvoue (die glottis) wat tussen die supraglottale en subglottale holtes reguleer, die velofaringeale poort, wat tussen die mond en neusholte reguleer, die tong, wat tussen die mondholte en atmosfeer reguleer en die lippe, wat ook tussen die mondholte en atmosfeer reguleer. Nes die suiers word die lugkleppe ook deur verskeie spiere beheer.



</doc>
<doc id="78521" url="https://af.wikipedia.org/wiki?curid=78521" title="Fonologie">
Fonologie

Fonologie is ŉ vertakking van taalkunde gemoeid met die sistematiese organisasie van klanke in tale. Dit fokus tradisioneel grootliks op die studie van die sisteme van foneme, in besonder tale, maar kan ook enige linguistiese analises dek, of op ŉ vlak onder die woord (insluitend lettergrepe, begin en rym, artikulatoriese gebare, artikulatoriese kenmerke, mora ens), of op alle vlakke van taal waar klank oorweeg word as gestruktureerd vir die oordra van linguistiese betekenis. Fonologie sluit ook die studie van ekwivalente organisatoriese sisteme in gebaretaal in.

Die woord "fonologie" kan ook verwys na die fonologiese sisteem (klanksisteem) van ŉ gegewe taal. Dit is een van die fundamentele stelsels waaruit gemeen word ŉ taal bestaan, soos sy sintaksis en woordeskat.

Fonologie word gereeld afgesonder van "fonetiek". Terwyl fonetiek gemoeid is met die fisiese produksie, akoestiese oordrag en waarneming van die spraakklanke, beskryf fonologie die manier wat klanke funksioneer binne ŉ gegewe taal of regdeur tale om betekenis te enkodeer. Volgens baie taalkundiges behoort fonetiek tot beskrywende linguistiek en fonologie tot teoretiese linguistiek, hoewel die vasstelling van die fonologiese sisteem van ŉ taal noodwendig ŉ toepassing van die teoretiese aspekte is vir die analise van fonetiese bewyse. Neem kennis dat die onderskeiding nie altyd gemaak is nie, veral nie voor die ontwikkeling van die moderne konsep van foneme in die middel van die 20ste eeu nie. Sekere onderafdelings van moderne fonologie oorvleuel met fonetiek in beskrywende dissiplines soos psigolinguistiek en spraakpersepsie, met spesifieke areas tot gevolg soos artikulatoriese fonologie of laboratorium-fonologie.


</doc>
<doc id="78524" url="https://af.wikipedia.org/wiki?curid=78524" title="Goudstertspeg">
Goudstertspeg

Die goudstertspeg ("Campethera abingoni") is 'n algemene standvoël van boomveld, ruigtes en kuswoud. Die voël is 19 – 22 cm groot en weeg 62 - 75 gram. In Engels staan die voël bekend as die "Golden-tailed woodpecker".




</doc>
<doc id="78525" url="https://af.wikipedia.org/wiki?curid=78525" title="Knysnaspeg">
Knysnaspeg

Die Knysnaspeg ("Campethera notata") is 'n gelokaliseerde algemene en endemiese standvoël in woud, oewerbos, "Euphorbia"-ruigtes, melkhoutstruikgewas en uitheemse "Acacia"- en bloekombome. Weens die voël se klein verspreidings gebied is sy status amper-bedreigd. Die voël is 19 – 21 cm groot en weeg 60 – 70 gram. In Engels staan die voël bekend as die "Knysna Woodpecker".




</doc>
<doc id="78528" url="https://af.wikipedia.org/wiki?curid=78528" title="Campethera">
Campethera

Campethera is 'n genus van voëls in die familie van spegte ("Picidae").

Die volgende spesies behoort aan die genus:




</doc>
<doc id="78529" url="https://af.wikipedia.org/wiki?curid=78529" title="Bennettse speg">
Bennettse speg

Die Bennettse speg ("Campethera bennettii") is 'n redelik algemene standvoël in breëblaarboomveld en savanne. Die voël is 22 – 24 cm groot en weeg 65 - 80 gram. In Engels staan die voël bekend as die "Bennett's Woodpecker".




</doc>
<doc id="78536" url="https://af.wikipedia.org/wiki?curid=78536" title="Baardspeg">
Baardspeg

Die baardspeg ("Dendropicos namaquus") is 'n algemene standvoël in boomveld, rivierbos en ruigtes. Die voël is 23 – 25 cm groot en weeg 70 - 90 gram. In Engels staan die voël bekend as die "Bearded woodpecker".




</doc>
<doc id="78538" url="https://af.wikipedia.org/wiki?curid=78538" title="Dendropicos">
Dendropicos

Dendropicos is 'n genus van voëls in die familie van spegte ("Picidae").

Die volgende spesies behoort aan die genus:




</doc>
<doc id="78539" url="https://af.wikipedia.org/wiki?curid=78539" title="Tanzaniese speg">
Tanzaniese speg

Die Tanzaniese speg ("Campethera scriptoricauda") is 'n redelik algemene standvoël in digte boomveld en ruigtes tussen Beira en die Zambezirivier se benedeloop in Mosambiek. Die voël is 20 cm groot en weeg 60 - 70 gram. In Engels staan die voël bekend as die "Speckle-throated Woodpecker".




</doc>
<doc id="78541" url="https://af.wikipedia.org/wiki?curid=78541" title="Gevlekte speg">
Gevlekte speg

Die Gevlekte speg ("Campethera cailliautii") is 'n skaars tot algemene standvoël van woudrand, rivierbos, breëblaarboomveld en ruigtes. Die voël is 15 – 18 cm groot en weeg 35 - 46 gram. In Engels staan die voël bekend as die "Green-backed Woodpecker".




</doc>
<doc id="78544" url="https://af.wikipedia.org/wiki?curid=78544" title="Gryskapokvoël">
Gryskapokvoël

Die Gryskapokvoël ("Anthoscopus caroli") is 'n klein voëltjie wat in Suidelike Afrika voorkom. Hierdie is van die kleinste voëltjies in Afrika en is slegs lank en weeg ongeveer .



</doc>
<doc id="78546" url="https://af.wikipedia.org/wiki?curid=78546" title="Fort Hill">
Fort Hill

Fort Hill was een van 'n reeks forte wat die Britse onwerheid tydens die Kaapse grensoorloë van 1779 tot 1877 op die oosgrens van die Kaapkolonie gebou het.

Hierdie fort by King William's Town is in 1835 as militêre hoofkwartier gebou na die proklamering van die Provinsie van Koningin Adelaide. Gedurende die Sesde Grensoorlog (die Oorlog van Hintsa, 1834-36) was dit die voorraaddepot vir die 10 forte in die nuwe provinsie. Op 28 Julie 1836 is die provinsie opgehef, Fort Hill ontruim en die kanonne na Fort Willshire geneem. Tydens die Oorlog van die Byl (die Sewende Grensoorlog, 1846-47) was King William's Town weer die sentrum van militêre bedrywighede en is Fort Hill weer beset, uitgebrei en versterk.

Fort Hill was aanvanklik 'n eenvoudige vierkantige konstruksie bestaande uit grondwalle met bastions vir 3 kanonne. Die kaserne gebou uit takke en klei kon 400 man huisves. By die herbouing is die mure met klip versterk. Daar was ruim magasyne, 'n klein hospitaal, 'n gevangenis en later selfs 'n tweede kruithuis. Dit alles was omring met grag.

Tydens die Sesde Grensoorlog het Harry Smith in die opgeknapte huis van sendeling John Brownlee naby die fort gewoon. Die fort is vernoem na lord Rowland Hill, die destydse hoof van die Britse Leër.

Slegs die twee kruithuise het behoue gebly, is tot monument verklaar en staan op die terrein van die huidige Lovedale Kollege in King William's Town.




</doc>
<doc id="78548" url="https://af.wikipedia.org/wiki?curid=78548" title="Dobbertjie">
Dobbertjie

Dobbertjie kan na een van die volgende verwys:



</doc>
<doc id="78551" url="https://af.wikipedia.org/wiki?curid=78551" title="Kardinaalspeg">
Kardinaalspeg

Die kardinaalspeg ("Dendropicos fuscescens") is 'n algemene standvoël in die meeste habitats, van woudrand tot droë doringveld. Die voël is 14 – 16 cm groot en weeg 20 - 36 gram. In Engels staan die voël bekend as die "Cardinal woodpecker".




</doc>
<doc id="78553" url="https://af.wikipedia.org/wiki?curid=78553" title="Dobbertjies">
Dobbertjies

Dobbertjies is watervoëls in die familie "Podicipedidae" wat aan die orde "Podicipediformes" behoort. 

Dobbertjies kom op al die kontinente van die aarde voor. Hulle leef in soetwater (damme of riviere), maar sommige spesies sal na soutwater (see) beweeg terwyl hulle na ander gebiede migreer.

Hierdie voëls (net soos langtone) bou drywende neste wat gewoonlik aan 'n nabygeleë plant geanker is sodat dit nie wegdryf nie. Party dobbertjies verloor al hulle slagvere gelyk. Dan kan hulle nie vlieg alvorens die nuwes uitkom nie. 

Hulle vreet meestal vis en ander waterdiertjies. 

Hierdie orde/ familie bestaan uit 22 spesies wat in die volgende genera onderverdeel is:




</doc>
<doc id="78558" url="https://af.wikipedia.org/wiki?curid=78558" title="Actophilornis">
Actophilornis

Actophilornis is 'n genus van voëls in die familie van langtone ("Jacanidae"). Die genus omvat twee spesies. Hulle kom in Afrika en die omliggende eilande voor.




</doc>
<doc id="78559" url="https://af.wikipedia.org/wiki?curid=78559" title="Langtone">
Langtone

Die langtone ("Jacanidae") is 'n familie van tropiese watervoëls wat aan die orde van steltloperagtiges ("Charadriiformes") behoort. Die familie omvat 8 spesies.

Hierdie voëls word gekenmerk deur hulle pote met besonder lang tone. Dit stel hulle in staat om maklik oor drywende waterplante te loop. Die wyfies is groter as die mannetjies, maar verder is daar nie regtig uiterlike verskille tussen die geslagte nie.

Langtone bou (net soos dobbertjies) drywende neste wat gewoonlik aan 'n nabygeleë plant geanker is sodat dit nie kan wegdryf nie.

Daar is 2 spesies in Suider-Afrika, wat by strandmere en stil binnelandse waters aangetref word. 'n Eienaardige kenmerk van die voëls is dat hulle hul eiers onder hul vlerke uitbroei en soms ook hul kuikens onder die vlerke ronddra.

Langtone (familie Jacanidae) is klein watervoëls wat aan onder meer hul besonder lang tone onderskei kan word. In Suider-Afrika word 2 spesies aangetref, naamlik die gewone langtoon ("Actophilornis africanus") en die dwerglangtoon ("Microparra eapensis"). Die gewone langtoon is sowat 30 cm lank en sy algemene kleur is kastaiingbruin. Hy het 'n goudgeel vlek op die bors, die voorkant van die nek is wit en die agterkant swart. 

Die voorkop het 'n blouerige skynsel. Die dwerglangtoon is egter heelwat kleiner. en minder opvallend. Hy word net sowat 15 cm lank en sy algemene kleur is ligter as die van die gewone langtoon. Die keel, bors en pens is witterig. By albei spesies ryk die geslagte eenders.

Langtone kom by strandmere en stil binnelandse waters met baie plantegroei voor. Hulle lang tone stel hul in staat om vinnig oor waterlelies en ander drywende plante te hardloop op soek na waterinsekte en sade. 

Met sy lang tone versprei die voël sy massa oor ŉ groot oppervlakte lelieblare, wat verhoed dat die blare onder hom sink. Hulle loop ongemaklik op land, maar is kragtige vlieërs en kan selfs swem en duik. Wanneer hulle verveer, verloor hulle egter al hul slagvere tegelykertyd en kan dan vir 'n ruk nie vlieg nie. Buite die broeityd word gewone langtone soms in groot swerms aangetref. Langtone het 'n eienaardige broeigedrag. 

Die nes word van plantmateriaal gemaak en is drywend. Mannetjies sowel as wyfies help met die broeiery deur die eiers met die snawel onder die vlerke in te stoot en daar vas te knyp. Die kuikens word soms ook onder die vlerke rondgedra. Die eiers is besonder mooi: hulle is peervormig en grondkleurig met baie swart kol le en krulle, en blink asof hulle opgevryf is.

Die langtone word in die volgende genera onderverdeel:





</doc>
<doc id="78561" url="https://af.wikipedia.org/wiki?curid=78561" title="Fort Hardinge">
Fort Hardinge

Fort Hardinge was een van 'n reeks forte wat deur die Britse koloniale owerheid tydens die Kaapse grensoorloë van 1779 tot 1877 op die oosgrens van die Kaapkolonie gebou is. 

Hierdie klein fort was oorkant Fort Hill by King William's Town. Vanuit hierdie fort kon daar goeie beheer oor sekere driwwe in die Buffelsrivier gehandhaaf word. Dit is deur die Royal Engineers gebou.



</doc>
<doc id="78563" url="https://af.wikipedia.org/wiki?curid=78563" title="Gryskopspeg">
Gryskopspeg

Die Gryskopspeg ("Dendropicos griseocephalus") is 'n algemene standvoël in digte boomveld en woud; dikwels in klein woudkolle en naby woudrande. Die voël is 17 – 19 cm groot en weeg 40 - 50 gram. In Engels staan die voël bekend as die "Olive Woodpecker".

Hierdie voëls kom in suidelike en suid-sentraal Afrika voor en het 3 subspesies:




</doc>
<doc id="78565" url="https://af.wikipedia.org/wiki?curid=78565" title="Grondspeg">
Grondspeg

Die Grondspeg ("Geocolaptes olivaceus") is 'n gelokaliseerde algemene endemiese standvoël op klipperige heuwelhange en fynbos, Karoo en grasveld. Hulle leef nie in bome nie. Die voël is 24 – 30 cm groot en weeg 110 - 130 gram. In Engels staan die voël bekend as die "Ground Woodpecker".

Dit is die enigste spesie in die genus "Geocolaptes", wat aan die familie van spegte ("Picinae") behoort.




</doc>
<doc id="78567" url="https://af.wikipedia.org/wiki?curid=78567" title="Rooikoplewerik">
Rooikoplewerik

Die Rooikoplewerik ("Calandrella cinerea") is 'n algemene standvoël, plaaslike nomade en intra-Afrika-trekvoël op kort grasveld en landerye. Hulle kom dikwels in swerms voor. Die voël is 14 – 15 cm groot en weeg 20 - 26 gram. In Engels staan die voël bekend as die "Red-capped Lark".




</doc>
<doc id="78570" url="https://af.wikipedia.org/wiki?curid=78570" title="Donkerlewerik">
Donkerlewerik

Die Donkerlewerik ("Pinarocorys nigricans") is 'n redelike algemene inter-Afrika-trekvoël wat in boomveld in Sentraal-Afrika broei. Hulle kom dikwels op oop plekke met gras in boomveld en savanne voor. Die voël is 19 – 20 cm groot en weeg 30 - 46 gram. In Engels staan die voël bekend as die "Dusky Lark".




</doc>
<doc id="78573" url="https://af.wikipedia.org/wiki?curid=78573" title="Mesopicos">
Mesopicos

Mesopicos is 'n genus van voëls wat aan die familie van spegte ("Picidae") behoort.

Die volgende spesies behoort aan die genus:




</doc>
<doc id="78575" url="https://af.wikipedia.org/wiki?curid=78575" title="Calandrella">
Calandrella

Calandrella is 'n genus van voëls in die familie van lewerike ("Alaudidae").

Die volgense spesies behoort aan die genus:




</doc>
<doc id="78577" url="https://af.wikipedia.org/wiki?curid=78577" title="Pinarocorys">
Pinarocorys

Pinarocorys is 'n genus van voëls in die familie van lewerike ("Alaudidae").

Die volgende spesies behoort aan die genus:




</doc>
<doc id="78578" url="https://af.wikipedia.org/wiki?curid=78578" title="Lewerike">
Lewerike

Lewerike ("Alaudidae") is 'n familie van voëls in die orde van sangvoëls ("Passeriformes").

Hulle is grondbewoners wat insekte en sade eet. Die familie bestaan uit sowat 70 spesies, waarvan 24 in Suider-Afrika aangetref word.

Lewerike (familie "Alaudidae") is klein sangvoëls (orde "Passeriformes") wat uiterlik onopvallend is maar wat vanweë hul kenmerkende sang bekend is. Die verskillende spesies kan moeilik van mekaar onderskei word, enersyds omdat hulle baie dieselfde lyk en andersyds omdat dieselfde spesie uiterlik van streek tot streek kan verskil. 

Oor die algemeen is lewerike vaalbruin tot rooi bruin met grys spikkels en ligter of wit pense. Die geslagte lyk eenders, maar die wyfies is dikwels effens kleiner as die mannetjies. Die meeste spesies het kort snawels, maar daar is ook enkeles met betreklik lang snawels. 

Die voetwortelbeen (die agterste deel van die poot se geraamte) is nie soos by die meeste sangvoëls aan die sykant met 'n lang horingagtige plaat bedek nie, maar met 'n ry vierkantige skilde. Die klou van die agtertoon is goed ontwikkel en by sommige spesies verleng. Die familie van die lewerike bestaan uit 15 genera en sowat 70 spesies, waarvan die meerderheid in Afrika en sowat 'n derde in Suider-Afrika voorkom.

Lewerike is grondlewende voëls wat voorkeur gee aan plat, oop terrein in grasveld of woestyne of streke met oop savannes. Sommige spesies het hulle by akkerbougebiede en by buitewyke van stede aangepas. 

Die meeste spesies is standvoëls met 'n afgebakende gebied, maar sommiges is trekvoëls wat lang afstande aflê. Hulle eet insekte en sade. Die sanggewoontes van lewerike is uiteenlopend. Sommige spesies sing terwyl hulle op die grond is, ander wanneer hulle in bome of op heinings sit, terwyl party ook sing terwyl hulle vlieg. Tydens die paartyd voer die mannetjie 'n sangvlug uit as inleiding tot die balts, wat op die grond plaasvind. 

AI die spesies maak hul nes op die grond. Die 2 tot 3 of hoogstens 4 wit, gespikkelde eiers word met enkele uitsonderings in die somer gelê. Die kuikens is aanvanklik heeltemal gespikkel.

Van die bekendste van die Suider-Afrikaanse lewerike is onder meer die sabota of boomlewerik (Mirafra sabota), wat altyd na bome of struike vlug wanneer gevaar dreig en daar sy groot verskeidenheid skril liedjies sing of ander voëls se roepgeluide naboots: die klapper-lewerik ("Mirafra apiala"), 'n klein, rooibruin voëltjie wat tydens die balts fluit en sy vlerke hoorbaar klap; die rooikoplewerik ("Calandrella cinerea") met sy kastaiingbruin vlek op die kop wat aanhoudend kwetter terwyl hy kos soek, en die pienkbeklewerik ("Calandrella conirostris"), wat 'n pienk snawel en pienk pote het. 

Lewerike kom ook in Noord-Afrika, Asië en Europa voor. Een van die bekendste spesies is die veldlewerik ("Alauda arvensis"), die voël wat digters en skrywers met sy sang geïnspireer het en wat in Europa die simbool van die lente is. Die swart lewerik wat in die suidooste van die Sowjetunie voorkom, is een van die min lewerike met ŉ duidelike verskil tussen die geslagte: die mannetjie is swart en die wyfie gelerig. Die woestynlewerik ("Ammomanes deserti") is 'n ware woestynvoël wat van Marokko tot Somalië en Noordwes-Indië voorkom. 

Hy maak sy nes langs groot klippe en maak 'n windskerm van klein klippies aan die sykante van die nes. Slegs een spesie word in die VSA aangetref, naamlik die strandlewerik ("Eremophila alpestris"), 'n spesie wat ook in die toendras van Europa en Asië voorkom.

Die familie bestaan uit ongeveer 98 spesies wat in die volgende genera onderverdeel word:




</doc>
<doc id="78582" url="https://af.wikipedia.org/wiki?curid=78582" title="Sangvoëls">
Sangvoëls

Sangvoëls ("Passeriformes") is 'n besonder groot orde van moderne voëls ("Aves"). Ongeveer 60% van alle lewende voëlspesies behoort aan die orde. Sangvoëls is waarskynlik die jongste orde van voëls en stam uit die Oligoseen- of moontlik uit die Eoseen-tydperk. Meeste van hulle is kleinerig en die meeste kan baie goed sing.

Sangvoëls is bekend vir hulle musikale getjirp. Hulle het 'n besonder goed ontwikkelde "Syrinx" wat hulle op musikale gebied van ander voëls onderskei. Sewe spiere word ingespan om verskillende note te produseer.

Die sangstrottehoof (sirinks) lê waar die lugpyp (trachea). In twee bronchiale buise verdeel. Aan die binnekant daarvan is 'n aantal stemvliese (stembande) wat vibreer wanneer lug daaroor stroom. Die lugpyp werk soos ŉ klankkas en hoe langer die pyp is, hoe dieper is die klank. Met behulp van die sirinksspiere kan druk op die stemvliese uitgeoefen word en so kan die geluid verander word. 

Die aantal sirinksspiere wissel van 1 tot 9, maar in die meeste gevalle is daar 4 of meer. Hierdie hoë graad van ontwikkeling van die sirinks word slegs by die sangvoëls aangetref en die nie-sangvoëls kan gevolglik nie sulke afwisselende en gekompliseerde geluide voortbring nie. Sangvoëlgeluide kan in twee tipes verdeel word, naamlik roepgeluide en sanggeluide. 

Roepgeluide is geluide wat blykbaar geneties vasgelê is en ook by nie-sangvoëls voorkom. Voorbeelde hiervan is die geluide waarmee die klein voëltjies voedsel vra, alarmgeluide, lokgeluide en die kontakgeluide tussen lede van 'n swerm. Die tipiese sanggeluide van sangvoëls ontwikkel geleidelik en is deels geneties vasgelê en moet deels geleer word. 

Die belangrikheid van die genetiese en aangeleerde faktore verskil by verskillende voëls. Die bou van die sirinks verskil dikwels by die mannetjies en wyfies van 'n spesie en oor die algemeen maak die mannetjies baie meer geluide as die wyfies. Sommige voëls, soos kraaie en mossies, het baie goed ontwikkelde sirinkse, maar sing nie goed nie of sing glad nie. 

Sangvoëls leer hul geluide deels deur die van hul soortgenote na te boots. Op die manier word plaaslike "dialekte" van een geslag na ŉ ander oorgedra. Soms neem voëls ook ander geluide, soos hoenders se gekekkel of honde se blaf, in hul sang op. Verskeie voëls, soos die mikstertbyevanger ("Dicrurus adsimilis") en die Heuglin-janfrederik ("Cossypha heuglini"), kan die geluide van ander voëls en ander geluide naboots,

Sommige sangvoëls verdedig die hele jaar 'n territorium en hul sang kan dwarsdeur die jaar

gehoor word. Sodra hulle buite hul territorium kom, hou hulle op met sing. Die meeste sangvoëls verdedig egter nie in die winter 'n territorium nie en dikwels vorm hulle dan las groepe. 

Vroeg in die lente baken die mannetjies hul territoriums af deur gereeld op spesifieke plekke te sit en sing. Op grand hiervan weet ander mannetjies dat daar ŉ territorium is waarin hulle nie moet gaan nie en werklike vyandigheid word selde aangetref. By 'n groot aantal voëls het die mannetjies helder kleure in die lente, wat ook dien om ander mannetjies af te skrik. 

Bekende Suid-Afrikaanse voorbeelde van laasgenoemde is die rooivink ("Euplectes orix") en die flap ("Euplectes progne"), wat albei in die winter maar valerig is, maar vroeg in die lente helder vere kry. Met hul helder kleure en hul sang lok die mannetjies ook die wyfies aan sodat paring kan plaasvind en die neste binne die territorium gebou kan word (by die meeste sangvoëls). By ander sangvoëls word die nes eers gebou en die territorium daarna afgebaken.

Nesbougedrag is blykbaar geneties vasgelê en elke spesie bou 'n spesifieke soort nes. Die aandeel van die mannetjies en die wyfies in die bou van die nes wissel. By byvoorbeeld die wewers bou die mannetjies gewoonlik die' nes, terwyl dit by die lysters meestal deur die wyfies gedoen word. 

By ander voëls het sowel die mannetjies as die wyfies deel aan die bou van die Die vorm van die neste van sangvoëls wissel van die slordige neste van mossies, waarin van feitlik enige beskikbare materiaal gebruik gemaak word, tot die uiters gesofistikeerde, gevlegte neste van wewers (familie "Ploceidae"). Die lewerike (familie "Alaudidae") lê hul eiers eenvoudig in 'n effense holte in die grond, terwyl voëls soos sommige swaweltjies in gate in grondwal le nes maak.

Sangvoëls lê 2 tot 12 eiers met tussenpose van gewoonlik een dag. Die uitbroei daarvan duur by die meeste soorte ongeveer 12 dae en word meestal deur die wyfie gedoen. By alle sangvoëls is die kleintjies 'n rukkie kaal en hulpeloos nadat hulle uitgebroei het en nie daartoe in staat om hul eie liggaamstemperatuur te reguleer nie. Hulle is dus afhanklik van die hitte van die moeder om warm te bly. Selfs wanneer hul oë nog toe is, reageer die klein voëltjies op alle aanrakings aan die nes deur hul bekke wyd oop te sper. 

Op hierdie instinktiewe gedrag reageer die ouers ook instinktief deur voedsel in die bekkies te plaas. Enige stampe teen die nes word aanvanklik deur die klein voëltjies as die aankoms van hul ouers geïnterpreteer. Na ŉ paar dae reageer die kleintjies ook wanneer die silhoeët van hul ouers bo die nes verskyn. 

Die kleintjie wat die meeste skree en sy nek die verste strek, kry eerste kos. Die rand van die snawel en die mond-keelholte van die klein voëltjies is dikwels helder gekleurd sodat die kos maklik op die regte plek geplaas kan word. Die koekoeke (familie "Cuculidae") is byna die enigste nie-sangvoëls waarvan die kleintjies ook sulke helder gekleurde bekke het wat hulle oopsper. Dit is 'n spesiale aanpassing omdat die eiers van koekoeke meestal in die neste van sangvoëls gelê word. 

Die uitwerpsels van klein koekoeke is ook, net soos die van die kleintjies van die sangvoëls, deur 'n dun membraan omring en word deur die sangvoëls uit die nes verwyder. Die enigste sangvoël wat dit nie doen nie, is die Mexikaanse rooimossie ("Carpidacus mexicanus"), 'n voël wat geen moeite doen om sy nes skoon te hou nie. 'n Groot aantal klein sangvoëltjies word deur roofdiere gevang of gaan dood aan siektes, voedseltekort, koue, hael, ensovoorts. 

Daar word geskat dat oor die algemeen slegs 10 tot 25 % van alle klein voëltjies volwassenheid bereik. In die natuur word die meeste sangvoëls ongeveer 3 jaar oud, maar in gevangenskap kan hulle heelwat langer leef en sommige voëls het in gevangenskap al meer as 20 jaar oud geword.

Die orde "Passeriformes" word dikwels in 4 subordes onderverdeel. Die "Desmodactylae" is voëls waarvan die 3 voorste tone van die pote gedeeltelik vergroei is. Die suborde bestaan uit slegs een familie, naamlik die breëbekke (familie "Eurylaimidae"), waarvan die 14 spesies in Afrika en Indo-Maleisië voorkom. 

Die skreeuvoëls (suborde "Clamatores") bestaan uit ongeveer 1 080 spesies, wat in 12 families verdeel word en waarvan die meeste in Amerika voorkom. Die Australiese liervoëls (familie "Menuridae") en doringkruipers (familie "Atrichornithidae"), elk met 2 spesies, vorm die derde suborde ("Suboscines" of "Menurae"). Die lede van bogenoemde 3 subordes het almal minder as 4 paar sirinksspiere, terwyl die egte sangvoëls (suborde "Oscines") 4 tot 9 paar sirinksspiere het. 

Die suborde "Oscines" bestaan uit ongeveer 4 000 spesies (ongeveer die helfte van die totale aantal lewende voëlspesies), wat oor byna die hele wêreld versprei is. Daar is nog heelwat meningsverskil oor die indeling van hierdie suborde, en tussen 32 en 53 families word onderskei. Volgens verskeie Suid-Afrikaanse deskundiges word 20 families in Suider-Afrika aangetref. 

Die orde van sangvoëls bestaan (in alfabetiese volgorde) uit die volgende families:
Die volgende genera se klassifikasie is onseker en hulle is nog nie in families ingedeel nie:




</doc>
<doc id="78585" url="https://af.wikipedia.org/wiki?curid=78585" title="Strawberry Hill House">
Strawberry Hill House

Strawberry Hill House, waarna dikwels ook net as Strawberry Hill verwys word, is 'n landhuis wat tussen 1749 en 1776 in Twickenham, Suidwes-Londen vir Horace Walpole (1717–1797), die skrywer en seun van die eerste Britse premier Sir Robert Walpole, in die Georgiaanse Gotiese herlewingstyl gebou is. Die huis was baanbrekend in 'n tyd toe die meeste herewonings in 'n nugtere klassieke styl ontwerp is en word as 'n vroeë voorloper van die 19de eeuse Neogotiese herlewing beskou. Na sy spesifieke boustyl, 'n unieke mengsel van 18de eeuse rokoko-stylelemente en Walpole se voorstellings van Gotiese boukuns, word as Strawberry Hill-gotiek verwys.

Walpole het 'n bestaande 17de eeuse woning in vier stappe, wat respektiewelik in 1749, 1760, 1772 en 1776 begin het, laat ombou om sy omvangryke versameling van antikwiteite te huisves. Die argitektoniese ontwerp sou 'n sombere atmosfeer skep en met die tuin kontrasteer. So is torinkies en skansmure by die gebou gevoeg en bypassende binnenshuise versierings aangebring, waaronder 'n vuurplek wat deur Robert Adam ontwerp is. Versierings aan die buitekant is onder meer deur James Essex behartig.

Walpole het sy geboue as "papier" beskou wat binne tien jaar ná sy afsterwe "weggevee" sou wees. Sy landhuis, wat reeds tydens sy leeftyd besoekers gelok het, het egter bewaar gebly en word sedert 2012 in 'n tweede fase van herstelwerk omvattend gerestoureer. Dit word tans deur die Strawberry Hill Trust bestuur en staan oop vir die publiek.



</doc>
<doc id="78586" url="https://af.wikipedia.org/wiki?curid=78586" title="Vlaktelewerik">
Vlaktelewerik

Die Vlaktelewerik ("Chersomanes albofasciata") is 'n algemene amper-endemiese standvoël in 'n verskeidenheid habitats van vogtige grasveld, Karoobossieveld en halfwoestyngrasveld tot gruisvlaktes. Die voël is 13 – 15 cm groot en weeg 20 - 34 gram. In Engels staan die voël bekend as die "Spike-heeled Lark".

Dit is die enigste spesie in die genus "Chersomanes" wat onder die familie van Lewerike ("Alaudidae") ressorteer.




</doc>
<doc id="78588" url="https://af.wikipedia.org/wiki?curid=78588" title="Sabotalewerik">
Sabotalewerik

Die sabotalewerik ("Calendulauda sabota") is 'n algemene amper-endemiese standvoël in dorre savanne en die Nama-Karoo. Die voël is 15 cm groot en weeg 21 – 31 gram. In Engels staan die voël bekend as die "Sabota Lark".




</doc>
<doc id="78590" url="https://af.wikipedia.org/wiki?curid=78590" title="Vaalbruinlewerik">
Vaalbruinlewerik

Die Vaalbruinlewerik ("Calendulauda africanoides") is 'n algemene amper-endemiese standvoël in Kalaharibossieveld, breëblaarboomveld, savanne en doringveld. Die voël is 14 – 16 cm groot en weeg 21 - 30 gram. In Engels staan die voël bekend as die "Fawn-coloured Lark".




</doc>
<doc id="78592" url="https://af.wikipedia.org/wiki?curid=78592" title="Calakmul">
Calakmul

Calakmul of Kalakmul is 'n argeologiese terrein in die Meksikaanse deelstaat Campeche, wat in die reënwoude van die Yucatán-skiereiland net noord van die grens tot Guatemala geleë is. Calakmul was tydens die klassieke tydperk saam met El Mirador en Tikal een van die grootste en magtigste Majastede. Die historiese naam van die stad was „Chan“ ("tschan"), wat "slang" beteken. Die stad het 'n groot gebied oorheers, wat "koninkryk van die slange" genoem is.

Die geskatte bevolking van Calakmul is 50 000. Die geskiedenis van die klassieke Majatydperk was gekenmerk deur die intensiewe wedywering tussen Calakmul en Tikal.

Calacmul is in 1931 deur Cyrus L. Lundell herontdek en is in 2002 deur Unesco as wêrelderfenisgebied gelys. In 2014 is die wêrelderfenisgebied uitgebrei en omvat nou ook die omliggende reënwoud.

Die konings van Calakmul was bekend as "k'uhul kan ajawob" () ("Goddelike Here van die Slang-koninkryk"). Hierdie lys is nie kontinu nie, as die argeologiese rekord onvolledig is. Alle datums is n.C.


</doc>
<doc id="78593" url="https://af.wikipedia.org/wiki?curid=78593" title="Palenque">
Palenque

Palenque (Mayathan: "Bàak") is 'n argeologiese terrein in die Meksikaanse deelstaat Chiapas, wat in die noordweste van die grens tot Guatemala geleë is. Die historiese naam van die stad was vermoedelik „Lakamha’“, wat "groot water" beteken, terwyl die gebied "B’aakal" ("been") genoem was.
Palenque is 'n middelgrote terrein, baie kleiner as Tikal en Copán, maar is veral bekend vir sy hoë-kwaliteit argitektuur, skulpture, dakkamme en reliefgravure. Die meeste van die geskiedenis van Palenque is vanaf die Majahiërogliewe gerekonstrueer, veral die 5de eeu en die wedywering met ander Majastede soos Calakmul en Toniná.

Die stadsgebied het in 1981 'n nasionale park geword en Palenque is in 1987 deur Unesco as wêrelderfenisgebied gelys.





</doc>
<doc id="78594" url="https://af.wikipedia.org/wiki?curid=78594" title="Boekedorp">
Boekedorp

'n Boekedorp is 'n plek met 'n aansienlike groot aantal tweedehandse boekwinkels waarvoor dit die meeste bekend is. Daar is dikwels dorpe met beperkte ekonomiese vooruitsigte, waar die boek 'n besondere inisiatief aan die dag kan lê vir ekonomiese ontwikkeling. Die groot aantal verskillende tweedehandse boekwinkels (antikwariate) lok mense van heinde en ver, waar die dorp andersins geen aftrek sou kry by 'n paar winkeltjies nie. Die boekwinkels gaan dikwels met koffiewinkels, kunsgalerye en oudhedewinkels gepaard. Die doel is om veral die gastebedryf, maar ook ander plaaslike ondernemings, deur die antikwariese besoekers te bevoordeel. Dit skep werksgeleenthede vir die (plaaslike) bevolking.

Die eerste boekedorp ter wêreld is 'n afgeleë dorpie in Wallis. Richard Booth open in 1961 in Hay-on-Wye 'n tweedehandse boekwinkel wat houers vol boeke wat hy uit New York saamgebring het verkoop. Tans is daar in hierdie dorpie, met skaars 2 000 inwoners, meer as 38 antikwariate. Vele daarvan spesialiseer volgens enkele temas. Die dorpie lok baie toeriste. Die toerisme word verder deur boekbekendstellings bevorder.

Volgens hierdie konsep van Hay het gevolglik meer boekedorpe in Europa en meer sporadies op ander vastelande ontstaan.

Die eerste boekedorp in Duitsland en die Duitssprekende gebied word in September 1997 gestig. Mühlbeck en die buurdorp Friedersdorf in die Anhalt-Bitterfeld-distrik het tans sowat 15 boekwinkels in 'n gebied met skaars 3 000 inwoners. Die grondslag was 70 000 boeke wat oor die hele Duitsland versamel is. Tans is die boekaanbod omtrent een miljoen boeke.

Richmond, in die Noord-Kaap, word as Suid-Afrika se heel eerste boekedorp beskou. John Donaldson ('n sportmediaman), Peter Baker ('n Kanadese veearts) en Darryl Earl David ('n dosent aan die Universiteit van KwaZulu-Natal wat sy doktorsgraad oor boekedorpe gedoen het), het aanvanklik onafhanklik van mekaar die goedkoop kerkhuise ("nagmaalhuise") opgekoop, gerestoureer en die boekedorp amptelik in 2007 geopen met 'n optrede deur Patrick Mynhardt. Die eerste "BoekBedonnerd"-fees is gehou, wat sowat duisend feesgangers na die dorp gebring het wat aan net sowat 250 mense verblyf kon bied.



</doc>
<doc id="78596" url="https://af.wikipedia.org/wiki?curid=78596" title="Mirafra">
Mirafra

Mirafra is 'n genus van voëls in die familie van lewerike ("Alaudidae"), wat onder die orde van sangvoëls ("Passeriformes") ressorteer. Van die spesies word soms onder die genus "Calendulauda" ingedeel.

Die volgende spesies behoort aan die genus:


Die volgende spesies word soms onder die genus "Calendulauda" ingedeel:



</doc>
<doc id="78600" url="https://af.wikipedia.org/wiki?curid=78600" title="Aquila (genus)">
Aquila (genus)

Aquila is 'n genus van voëls in die familie van ouwêreldse aasvoëls ("Accipitridae"). Die genus omvat 11 spesies.


Sedert 2013 is die volgende spesies (volgens die "IOC World Bird List") na die genus "Clanga" geskuif:



</doc>
<doc id="78601" url="https://af.wikipedia.org/wiki?curid=78601" title="Aquila">
Aquila

Aquila kan verwys na:



</doc>
<doc id="78602" url="https://af.wikipedia.org/wiki?curid=78602" title="Deventer">
Deventer

Deventer is 'n munisipaliteit in Salland, in die provinsie Overijssel in Nederland. "Deventer" grens aan die munisipaliteite Olst-Wijhe, Raalte, Rijssen-Holten, Lochem en Voorst. Daar woon 98 000 mense in Deventer. Die stad vorm ook saam met die stede Apeldoorn, Zutphen en ander munisipaliteite die agglomerasie Stedendriehoek, waar sowat 410 000 mense woon.

Deventer staan bekend vir sy Deventer koek en die sokkerspan Go Ahead Eagles wat in die seisoen 2013-2014 in die Eredivisie speel. Die stad is ook die fokuspunt van infrastruktuur in "Salland", sowel vir die spoorweë, vir die nasionale paaie die A1 as vir die rivier IJssel.

Die stad Deventer is waarskynlik gestig rondom 768 deur die Engelse sendeling Lebuinus, wat 'n hout kerk gebou op die oostelike oewer van die rivier IJssel. In 952 het Koning Otto 1 in 'n skenkingsoorkonde Deventer as stad vermeld. Nadat die plaas in die loop van tyd steeds meer regte en voorregte verwerf het, het sy in 1123 van keiser Hendrik V die beskikking oor die munisipale gronde gekry. In die middeleeue was Deventer lid van die Hanse verbond. Tydens die Tweede Wêreldoorlog is die stad hewig gebombardeer vanweë die teenwoordigheid van 'n brug oor die IJssel, sodat nie baie geboue na die oorlog oorgebly het nie.




</doc>
<doc id="78603" url="https://af.wikipedia.org/wiki?curid=78603" title="Karoolewerik">
Karoolewerik

Die Karoolewerik ("Calendulauda albescens") is 'n algemene endemiese standvoël in Karoo- en kusbossieveld. Die voël is 16 – 17 cm groot en weeg 25 - 33 gram. In Engels staan die voël bekend as die "Karoo Lark". Die voël het verbaster met die Barlowse lewerik tussen Port Nolloth en die Oranjerivier.




</doc>
<doc id="78605" url="https://af.wikipedia.org/wiki?curid=78605" title="Duinlewerik">
Duinlewerik

Die Duinlewerik ("Calendulauda erythrochlamys") is 'n redelike algemene endemiese standvoël in begroeide gebiede tussen duine in die Namibwoestyn tussen die Koichab- en Kuisebrivier. Die voël is 17 – 18 cm groot en weeg 26 - 33 gram. In Engels staan die voël bekend as die "Dune Lark".




</doc>
<doc id="78607" url="https://af.wikipedia.org/wiki?curid=78607" title="Certhilauda">
Certhilauda

Certhilauda is 'n genus van voëls in die familie van lewerike ("Alaudidae"), wat aan die orde van sangvoëls ("Passeriformes") behoort. Van die spesies word soms onder die genus "Calendulauda" ingedeel. Hierdie spesies kom in die suidwestelike en suidelike dele van Afrika voor.

Die volgende spesies behoort aan die genus:


Die volgende spesies word soms in die genus "Calendulauda" geplaas:



</doc>
<doc id="78610" url="https://af.wikipedia.org/wiki?curid=78610" title="Filip van België">
Filip van België

Filip van België is die sewende koning van België. Hy bestyg die troon op 21 Julie 2013 op die Nasionale Dag van België. Hy volg sy vader, Albert II van België in die posisie op nadat hy op 3 Julie 2013 aangekondig het dat hy op die dag gaan abdikeer.

Prins Filip raak op 10 September 1999 verloof aan "Mathilde d'Udekem d'Acoz" (20 Januarie 1973). Op 4 Desember 1999 trou hulle is Brussel. Hulle het vier kinders:


http://www.monarchie.be/nl/de-koninklijke-familie/koning-filip


</doc>
<doc id="78611" url="https://af.wikipedia.org/wiki?curid=78611" title="Nasionale Dag van België">
Nasionale Dag van België

Die Nasionale Dag van België word jaarliks op 21 Julie in België gevier. Die dag gedenk die inhuldiging van die eerste Belgiese koning, Leopold van Saksen-Coburg-Gotha. Die dag is as 'n nasionale vakansiedag geproklameer. Winkels, banke en poskantore is gesluit en openbare dienste word nie op die dag gelewer nie.

Na die revolusie van 1830 verkry België "de facto" onafhanklikheid vanaf die Verenigde Koninkryk der Nederlanden. Tydens die nuutgevonde nasionale kongres word besluit dat België 'n koninkryk sal wees. Leopold van Sakse-Cobourg-Gotha word op 4 Junie 1831 deur die kongres as die eerste koning uitgeroep.

Leopold reis per boot vanaf Engeland na Calais, waarna hy per koets na De Panne in België geneem word. Hy trek verder deur die land en lê op 21 Julie 1831 die grondwetlike eed as eerste koning van België in Brussels af.


</doc>
<doc id="78613" url="https://af.wikipedia.org/wiki?curid=78613" title="De Panne">
De Panne

De Panne is 'n kusdorp en munisipaliteit in die Belgiese provinsie Wes-Vlaandere. Die munisipale gebied het ietwat meer as 10 000 inwoners. Dit is die mees westelike nedersetting in België en die mees suidelike oord langs die Belgiese kus.


</doc>
<doc id="78614" url="https://af.wikipedia.org/wiki?curid=78614" title="Calais">
Calais

Calais is 'n stad in die noordweste van Frankryk, in die administratiewe gewes Nord-Pas-de-Calais. Dit is 'n hawe- en nywerheidstad langs die Straat van Dover (Engelse Kanaal), op die kortste afstand tussen Frankryk en die Verenigde Koninkryk. Dit het 'n bevolking van 72 589 in 2012 gehad en het 'n oppervlakte van 33,5 km². Dover is ongeveer 33 km aan die oorkant van die Engelse Kanaal aan die Engelse kus. Die stad is bekend vir sy veerbote van en na Dover in Engeland.



</doc>
<doc id="78615" url="https://af.wikipedia.org/wiki?curid=78615" title="Barlowse lewerik">
Barlowse lewerik

Die Barlowse lewerik ("Calendulauda barlowi") is 'n gelokaliseerde algemene endemiese standvoël in dorre bossieveld en begroeide duine. Die voël is 17–18 cm groot en weeg 26–36 gram. Dit het verbaster met die Karoolewerik tussen Port Nolloth en die Oranjerivier. In Engels staan die spesie bekend as "Barlow's lark".




</doc>
<doc id="78622" url="https://af.wikipedia.org/wiki?curid=78622" title="NG gemeente Richmond">
NG gemeente Richmond

Die NG gemeente Richmond is 'n gemeente van die Nederduitse Gereformeerde Kerk in die Sinode van Wes-en-Suid-Kaapland, hoewel die Karoodorpie Richmond sedert 1994 in die provinsie Noord-Kaap geleë is. Die gemeente is in November 1843 gestig as slegs die 30ste in die hele Kerk. Binne die provinsiale grense van die Noord-Kaap is dit die tweede oudste gemeente naas die NG gemeente Colesberg, wat op sy beurt onder die Oos-Kaapse Sinode val.

Lang afstande het 'n aantal lidmate van die veldkornetskap Uitvlugt en Winterveld daartoe gebring om 'n gedeelte van die plaas Driefontein van ene J. van der Merwe vir 'n nuwe kerk aan te koop. Die versoek om 'n nuwe gemeente daar te stig, word deur die Ring toegestaan en die eerste kerkraad aangestel, waarvoor die goewerneur, sir Benjamin D'Urban, op 2 November 1843 toestemming verleen en die aanstelling goedgekeur het.

Ds. J.F. Berrangé, die gemeente se eerste leraar, is op 26 Oktober 1844 verwelkom en bevestig en die kerkgebou se hoeksteen is op Maandag 28 Oktober 1844 gelê. Die ou woonhuis is verbeter om as kerk te dien en was later bekend as die ou kerk.
Ná heelwat moeilikheid is die kerk van klip en baksteen voltooi en op Sondag 28 Februarie 1847 plegtig ingewy. (Dié gebou is met die jare vergroot en verbeter en bly in sy veranderde vorm vandag nog die gemeente se plek van aanbidding.) Anton Anreith, wat ook die houtwerk van die Groote Kerk gedoen het, moes die sierlike preekstoel voor 15 Desember 1853 voltooi het, maar die maak van die preekstoel het langer geduur as die bou van die kerk.

Die pastorie is in 1848 voltooi en het tot 1949 diens gedoen.

Ds. Berrangé se opvolger was dr. J.J. Kotzé, boesemvriend van ds. J.H. Hofmeyr, indertyd van die NG gemeente Murraysburg en later meer as 40 jaar leraar van die NG gemeente Somerset-Oos. Hy is op 15 Maart 1862 georden en bevestig. Hy was ywerig en het baie vir die plaaslike sending en onderwys gedoen. Hy het ook die diplomastelsel in die Sondagskool ingevoer. In sy tyd skenk die broers Leeb die orrel aan die gemeente. Ná ’n dienstyd van 17 jaar vertrek dr. Kotzé na die NG gemeente Kaapstad, waar hy diens doen van 1880 tot 1899. 

Op 29 Augustus 1880 word ds. Adriaan Moorrees bevestig. Hy was die stigter van die sustentasiefonds. Hy geniet hoë aansien in die breë gemeenskap en selfs die plaaslike Engelssprekendes vra hom om vir hulle dienste te hou. Ds. Moorrees het hom op Richmond beywer vir die jong mense en laat 'n Christelike Jongeliedevereniging-saal bou. Ook hy het ’n beroep na Kaapstad aangeneem en ontvang sy demissie op 4 September 1892. Hy sluit sy bediening af as gevierde professor aan die Stellenbosse Kweekskool. Sy opvolger, ds. (later dr.) J.P. van Heerden, is op 18 Februarie 1893 bevestig en vertrek op 5 Desember 1898 eweneens na Kaapstad, waar hy 36 jaar arbei tot 1935.

Ná hom kom di. J.F. Botha (1899-1903), H.J.L. du Toit (1904-1930), in wie se tyd die hernieude kerkgebou in 1909 ingewy is, A.G.E. van Velden (1930-1936), in wie se tyd herstelwerk aangebring is en die ringmuur teen £2 000 opgerig is, J.C. Cronjé (1936-1941), toe ’n sierlike koshuis van £4 500 gebou is; P.J.J.S. Els (1941-1945), toe die gemeente se eeufees gevier is en ’n gedenkboek uitgereik is asook ’n Eeufeesfonds gestig is waarmee die nuwe pastorie in 1950 voltooi is en J.C. van Loggerenberg (1946-?).

Richmond het ’n hele aantal evangeliedienaars opgelewer. Reeds by die halfeeufeesviering in 1904 was daar agt.





</doc>
<doc id="78623" url="https://af.wikipedia.org/wiki?curid=78623" title="Telebrug">
Telebrug

Telebrug is 'n grenspos tussen Suid-Afrika en Lesotho, geleë in die Oos-Kaap.

Die motorbrug kruis die Telerivier, 'n sytak van die magtige Oranjerivier wat deur Suid-Afrika vloei.



</doc>
<doc id="78624" url="https://af.wikipedia.org/wiki?curid=78624" title="Van Rooyenshek">
Van Rooyenshek

Van Rooyenshek is 'n grenspos geleë tussen Suid-Afrika en Lesotho.



</doc>
<doc id="78625" url="https://af.wikipedia.org/wiki?curid=78625" title="Pekabrug">
Pekabrug

Pekabrug is 'n grenspos geleë tussen Suid-Afrika en Lesotho.



</doc>
<doc id="78627" url="https://af.wikipedia.org/wiki?curid=78627" title="NG gemeente Murraysburg">
NG gemeente Murraysburg

Die NG gemeente Murraysburg is 'n gemeente van die Nederduitse Gereformeerde Kerk in die Oos-Kaapse Sinode, hoewel die dorp Murraysburg sedert 1994 binne die provinsie Wes-Kaap val.

Die dorp en gemeente Murraysburg het, nes die geval was met die NG gemeente Richmond, hul ontstaan te danke aan die behoefte van NG lidmate in die veldkornetskap Uitvlucht van die uitgestrekte distrik Graaff-Reinet aan 'n plek van aanbidding. Die geskiedkundige vergadering van die Ringskommissie onder voorsitterskap van ds. Andrew Murray sr., die vader van die bekende dr. Andrew Murray, op die plaas Eenzaamheid op 19 April 1855 kan beskou word as die stigtingsvergadering van die gemeente. Dit was indertyd die 64ste gemeente van die NG Kerk en vandag is Murraysburg die 14de oudste NG gemeente in die Oos-Kaaplandse Sinode. As die eerste onderhandelings geslaag het, sou Murraysburg op die plaas Toorfontein, 10 myl (sowat 16 km) ten weste van die huidige dorp, gebou gewees het.

Die Ringskommissie het egter reeds met ene J.A. Burger, die latere lid van die ou Kaapse Wetgewende Raad, onderhandel om die plaas Eenzaamheid as kerkplaas aan te koop. Nog op dieselfde dag is die koopkontrak onderteken.

Die nuwe dorp en gemeente se naam verskyn die eerste maal in die notule van die plaaslike kerkraadsvergadering op 5 September 1855, sonder dat 'n besluit daaroor aangeteken is. Daar kan aanvaar word dat die dorp genoem is na die predikant van die NG gemeente Graaff-Reinet en die stamvader van die Murray-familie in Suid-Afrika, ds. Andrew Murray sr..

Dit is op ds. Murray se aanbeveling dat die heer Johannes Bernardus Wouda, 'n Hollander, aangestel is as eerste koster-voorleser-voorsanger van die gemeente teen 'n salaris van £75 per jaar "hem de vryheid gevende eene school voor zyne eigene rekening te houden" (Notule van 5 September 1855).

Die eerste paar jaar neem die bou van 'n kerk en 'n pastorie 'n groot deel van die gemeente se aandag in beslag. Op 26 Julie 1858 word die jong ds. J.H. Hofmeyr beroep. Vanweë die groot tekort aan predikante destyds omdat die Kweekskool op Stellenbosch eers in 1859 sou open, het die jong en onbekende predikant altesaam 10 beroepe ontvang. Op die drietal by hierdie geleentheid was ds. T.F. Burgers, die latere president van die Zuid-Afrikaansche Republiek. Ná 'n besoek aan Murraysburg neem ds. Hofmeyr die beroep aan een op 23 Mei 1859 word hy as die eerste predikant van die nuwe gemeente bevestig.

Ds. J.H. Hofmeyr is bevestig deur die konsulent, ds. Andrew Murray sr. van die NG gemeente Graaff-Reinet, wat later sy skoonvader geword het. Die nedersetting Murraysburg het in die jaar van prop. Hofmeyr se koms die middelpunt van 'n afsonderlike landdrosdistrik geword ingevolge Wet No. 25 van 1858 en in 1859 het die dorp munisipale status gekry.

Aan prop. Hofmeyr se handoplegging het, buiten ds. Murray, deelgeneem: di. John Pears (Somerset-Oos), G.W. Stegmann (Glen Lynden), William Murray (Middelburg) en eerw. J. Bennie. Die jong leraar se intreerede was oor 1 Korintiërs 3:7: "Zoo is dan noch hij die plant iets, noch hij die nat maakt, maar God die de wasdom geeft" (Statebybel). So 'n wasdom is op die arbeid van ds. Hofmeyr gegee, ook op Murraysburg, hoewel sy diens hier slegs agt jaar lank geduur het. Hy was in dié tyd vir sy gemeente 'n "ware geestelike gids".

Gedurende dié tyd het hy veral baie vir die opvoeding gedoen en is daar deur hom 'n eersteklas-skool opgerig, met T. Kyd as skoolhoof, onder wie se leiding etlike kandidate vir die admissie tot die Kweekskool hul voorbereidende studie deurgemaak het. 'n Hollander, J. B. Wouda, het les gegee in Nederlands terwyl ds. Hofmeyr, wat 'n aantal godvresende en talentvolle jongelinge geïnspireer het om predikant te word, aan hulle onderrig in Hebreeus en Bybelgeskiedenis gegee het. Dié leerlinge was onder meer die latere ds. J.G. Olivier, prof. C.F.J. Muller en ds. B.B. Keet, vader van prof. dr. Barend Bartholomeus Keet van die Stellenbosse Kweekskool. Die inrigting was bekend onder die naam Opvoedings Instituut van Murraysburg.

In 1866 het ds. Hofmeyr die beroep as opvolger van ds. John Pears, die NG gemeente Somerset-Oos se tweede leraar, op Somerset aangeneem. Dit was nadat hy reeds talle beroepe van ander gemeentes van die hand gewys het. Hy het op 16 Desember van daardie jaar afskeid geneem van Murraysburg met 'n rede oor Hand. 20:32 ("En nou, broeders, dra ek julle op aan God en aan die woord van sy genade, wat magtig is om julle op te bou en julle ’n erfdeel te gee onder al die geheiligdes" (1933-vertaling), wat in druk uitgegee is. Die afskeid was swaar, want leraar en gemeente was wederkerig innig aan mekaar gebind. Iemand wat teenwoordig was by die afskeid, het geskryf: "Men kan de stemming der gemeente onder het aanhooren der rede beter begrijpen dan beschrijven". Die afskeid van dié nederige en vriendelike leraar het nietemin met diepe ontroering gepaardgegaan.

Ds. Hofmeyr en sy gesin het hierna met vakansie by familie in die Kaap vertrek, maar op versoek van die kerkraad het hy tydelik die dienswerk verrig in die Groote Kerk as plaasvervanger van dr. Andrew Murray, ds. Hofmeyr se swaer, wat as moderator van die Kaapse Sinode na Engeland gegaan het om namens die Sinode teen die uitspraak van die Kaapse Hooggeregshof in die Burgers-Kotzé-saak (die latere Transvaalse president Thomas François Burgers en ds. J.J. Kotzé, die vader van ds. Hofmeyr se goeie vriend dr. P.J. Kotzé, van Darling) te appelleer voor die regskomitee van haar majesteit se geheime raad. Dié appèl is van die hand gewys. Ds. Hofmeyr was so gewild by die Kaapse lidmate met sy preke en herderlike besoek dat, toe hy einde Maart 1867 vertrek, die Kerkraad hom 'n adres van dankbetuiging aangebied het.

Nadat ds. J.H. van Wyk van die gemeente Murraysburg afskeid geneem het, is die volgende predikante agtereenvolgens beroep: di. J.P. J.P. van Heerden (Richmond), C.D. Bam (Fauresmith), A.F. Louw (Graaff-Reinet), C.D. Bam (vir die tweede maal) en S.J. Perold (Franschhoek).

Ds. Perold het die beroep aangeneem en met sy aankoms is hy op die gebruiklike wyse te Blaauwpoort ontmoet waar ds. J.P. van Heerden, die konsulent, 'n welkomsadres namens die gemeente voorgelees het. In die dorp was daar ereboë met die woorde: “Welkom en Brengt ons de oude tijding” daarop. By die pastorie het ander liggame adresse aangebied. Die bevestiging het op 12 Oktober 1898 plaasgevind, maar "De Kerkbode" het behalwe die kennisgewing, geen ander berig oor die plegtigheid nie.

Die vergroting van die kerkgebou waarvoor daar in ds. Van Wyk se tyd al planne beraam is, het nou ná ds. Perold se koms weer aandag geniet. Aan die begin van 1899 het ’n gemeentevergadering eenparig besluit om die Kerkraad te versoek om 'n argitek en 'n orrelbouer te laat kom van wie die nodige inligting ingewin kon word omtrent die moontlikheid om die kerk “inwendig" te vergroot, as ook wat die koste sal wees om die orrel af te breek, te herstel en weer op te bou.

In April van dieselfde jaar is daar egter weer 'n gemeente-vergadering gehou waarop besluit is om die vergroting van die kerk uit te stel tot wanneer die boufonds “door jaarlijksche dankfeesten, als ook door speciaal gevraagde kollecten door een commissie van kerkraadswege benoemd, zoodanig versterkt zal zijn" dat met die gewenste veranderinge 'n aanvang gemaak kon word. Ten opsigte van die orrel is besluit om die ou orrel aan te hou en slegs herstelwerk te laat aanbring tot tyd en wyl die vergroting van die kerkgebou voltooi sal wees.

Weens die Anglo-Boereoorlog wat nog in 1899 uitgebreek het, is alle planne in verband met die vergroting van die kerk in die wiele gery. Op Murraysburg self het die oorlog groot ontwrigting gebring. Die Engelse militêre reëls het bepaal dat 'n dorp uit eie beweging ten minste 25 “Town Guards” moes oplewer voordat van militêre kant 75 soldate verskaf word om die dorpsverdediging tot die erkende minimum van 'n honderdtal te bring. Op Murraysburg kon daar egter nie 25 man gevind word nie, met die gevolg dat die dorp onbeskerm gebly het, en die Burgerkommando's kon vry heen en weer deurtrek. En so is daar geskryf: “Hierdie dorp sal in ons geskiedenis die erenaam van ‘rebeldorp' behou omrede daar nooit 'n ‘Defence Force' kon opgerig word nie."

Die toestand op Murraysburg het sodanig ontwikkel dat daar van 8 Oktober 1900 tot 21 Julie 1902 geen kerkraadsvergaderinge gehou is nie. Ds. Perold het ook in Julie 1901 uit die gemeente vertrek. Daar was naderhand geen kos in die dorp te kry nie. By geleentheid toe lt.kol. Douglas op die dorp was, het hy bevel gegee dat feitlik alles “the shape of food and clothing” vernietig moes word. En D.C. Theron en Faure moes in 1902 na Richmond gaan om reëlings met die militêre te tref om kosvoorrade na Murraysburg te stuur.

Ds. Perold het met sy familie na die Paarl gegaan en daar was diegene wat sy vertrek uit die gemeente nie in 'n goeie lig gesien het nie. By monde van "De Kerkbode" egter “wenscht hij aan B.B. Leeraren en allen die dit lezen de verzekering te geven dat hij zijne beproefde gemeente niet vrijwillig en uit lief deloosheid en zorgeloosheid – zooals, tot zijne bittere droefenis, sommigen zonder den 1Wnsten grond denken — heef t verlaten, maar wel omdat het hem door militairen op vriendelijke wijze werd aangezegd dat hij gaan moet." Later het hy in die kamp op Kimberley gaan werk.

Ná 'n afwesigheid van nege maande het ds. Perold op 12 April 1902 teruggekeer. En van dié terugkeer het iemand geskryf: “Tot blijdschap van allen die om den vrede van Jerusalem bidden, mogen wij zeggen dat de ontmoeting tusschen leeraar en gemeente zeer hartelijk is geweest." Hy is oorlaai met liefdeblyke in geld en goed. Die gereelde arbeid in die gemeente kon nou weer sy voortgang neem, maar ds. Perold moes nog gedurende 1902 met twee maande siekteverlof gaan.

Nadat ds. Perold sy werk hervat het, is die vergroting van die kerkgebou weer te berde gebring en dit blyk dat daar elke keer maar weer van vooraf begin moes word. Diaken B. van der Merwe deel mee dat hy met Delbridge, die boumeester, gespreek het oor die vernuwing van die kerk en dat Delbridge dit nodig ag om oor te kom om 'n juiste beraming van die koste te kan maak. Die kerkraad het dit goedgekeur om die boumeester dadelik te ontbied en besluit ook nog om 'n gemeentevergadering op 30 Mei 1903 te belê om van die gemeente te verneem of die kerk vereers net opgeknap sal word en of daar meteens met die vernuwing 'n aanvang gemaak sal word. D.J. Herholdt wat jare lank kassier van die gemeente was, het in dié tyd op die punt gestaan om na Graaff-Reinet te vertrek en waar hy nog 'n tak van sy saak te Murraysburg aangehou het, het hy aan die hand gedoen dat die kassierswerk deur M. Herholdt gedoen sal word, maar dat hy self die verantwoordelikheid sal dra. Dit is so aanvaar, maar later is dit verander.

Op die vergadering waartydens die kerkraad van Herholdt se vertrek kennis geneem het, het Herholdt daarop gewys dat die geld van die kerk sedert 1888 met £1 500 gestyg het en in 1903 die som van £4 912.15.0 (insluitende £287.15.0 agterstallige huur) beloop het. Die boufonds was op 30 Junie 1903 £1 864.4.1 met £381.2.6 uitstaande. Van die uitstaande inskrywings was, volgens die kassier, £192 goed, £106.15. twyfelagtig en £2.7.6 sleg. Die vergroting van die kerk kon maar nie finaliteit bereik nie. Dit is nie duidelik of die voorgestelde gemeentevergadering op 30 Mei gehou is nie, maar in Augustus word daar weer besluit om 'n gemeentevergadering te hou waarop die Kerkraad 'n beredeneerde voorstel aan die gemeente sou voorlê. Die vergadering is na alle waarskynlikheid ook nie gehou nie, want toe die saak van die vergroting van die kerk in Oktober ter sprake gebring is, het die Kerkraad besluit om, as gevolg van die aanhoudende droogte, eers daarmee te wag tot beter tye aanbreek.

Hierdie uitstel het meegebring dat ds. Perold ook nie die vergroting van die kerk gedurende sy bediening sou sien nie. Gedurende 1904 het hy 'n beroep na Jacobsdal aangeneem en op 30 Oktober van die gemeente afskeid geneem. Gedurende die week voor sy afskeid het ds. Perold van die Dinsdag elke aand 'n diens in die kerk gehou en op die Saterdagaand was ds. J.F. Koch van die NG gemeente Loxton ook behulpsaam. Die naweek tydens die afskeid was ds. P.G.J. Meiring van Graaff-Reinet ook teenwoordig. Ds. Perold se afskeidswoorde het gegaan oor Luk. 17:10; “Alzo ook gij, wanneer gij zult gedaan hebben al hetgeen u bevolen is, zo zegt: Wij zijn onnutte dienstknechten; want wij hebben maar gedaan, hetgeen wij schuldig waren te doen.” Dit was 'n swaar afskeid en iemand het destyds geskryf: “Murraysburg, onze Ring, de Kerk dezer Kolonie zullen ds. Perold missen.”

In die eerste eeu van sy bestaan, is Murraysburg bedien deur di. Hofmeyr (1859–1867), A.A. Louw (1867–1882), J.H. van Wyk (1884–1898), S.J. Perold (1898–1905), R.D. MacDonald (1905–1911), C.M. Hofmeyr (1912–1924, 'n seun van die eerste leraar), G.D. du Toit (1925–1937), W.A. Landman (1937–1940), Z.B. Loots (1941–1943), J.L. Nel (1944–1948) en A.M. Robertson (1949–?).





</doc>
<doc id="78631" url="https://af.wikipedia.org/wiki?curid=78631" title="Stompie Moeketsi">
Stompie Moeketsi

James Seipei (1974–1989), ook bekend as Stompie Moeketsi, was 'n tiener en ANC-aktivis vanaf Parys in Suid-Afrika. Hy is op 29 Desember 1988 saam met drie ander seuns deur lede van Winnie Madikizela-Mandela se lyfwagte, bekend ​​as die "Mandela United Football Club", ontvoer. Moeketsi is op 1 Januarie 1989 vermoor, die enigste van die seuns wat doodgemaak is.

Jerry Richardson, een van Mandela se lyfwagte het verklaar dat sy aan hom opdrag gegee het om die tieners uit Soweto te ontvoer en te vermoor. Stompie was die jongste van die vier. Hulle is ernstig mishandel en Stompie se lewelose liggaam is later gevind. Hy is blykbaar vir vermeende verraad doodgesteek.

Winnie Madikizela-Mandela is aangekla vir aanranding, menseroof, ontvoering en die beweerde moord op die 14-jarige aktivis. Sy word in 1991 vir die ontvoering en medepligtigheid tot aanranding skuldig bevind en ses jaar gevangenisstraf opgelê. Haar vonnis is later versag na 'n boete en 'n twee-jaar opgeskorte vonnis.

Madikizela-Mandela is in 1997 voor die waarheid-en-versoeningskommissie gedaag. Hier het sy haarself verweer en gesê dat die aantygings dat sy by minstens 18 gevalle van menseregteskendings betrokke was, insluitende agt moorde, "belaglik" is. Sy beweer dat haar aanklaer, haar eertydse kameraad Katiza Cebekhulu, 'n voormalige "geestelike pasiënt" is en dat sy aantygings teen haar slegs "hallusinasies" is.

Die waarheid-en-versoeningskommissie bevind dat die ontvoering wel op Madikizela-Mandela se instruksies uitgevoer is, en dat sy die aanrandings begin het en daaraan deelgeneem het. Met betrekking tot die moord op Stompie bevind die kommissie egter dat sy slegs "nalatig" was. 


</doc>
<doc id="78633" url="https://af.wikipedia.org/wiki?curid=78633" title="Harry S. Truman">
Harry S. Truman

Harry S. Truman (* 8 Mei 1884, † 26 Desember 1972) was die 33ste President van die Verenigde State (1945-1953). In sy ampstermyn het die dreigende konflik met die Sowjetunie op die Koue Oorlog uitgeloop. 

Wat buitelandse politiek betref, het hy hom veral toegespits op die beperking van Kommunistiese magsuitbreiding. Die meeste van sy binnelandse hervormingsprogramme is deur die Senaat, wat heelwat konserwatiewer as hy was, in die wiele gery. 

Harry Spencer Truman is op 8 Mei 1884 op Lamar in die staat Missouri gebore. Na sy skoolopleiding op die dorp Independence het hy as bankklerk begin werk en daarna by ŉ onsuksesvolle sakeonderneming betrokke geraak. Na die Eerste Wêreldoorlog, waaraan hy as artilleriekaptein deelgeneem het, het Truman weer eens betrokke geraak by 'n onderneming wat misluk het. 

Hy het hom toe op die politiek begin toespits en is in 1922, met die steun van die Demokrate, in Kansas City tot regter verkies. Twaalf jaar later het hy die nasionale politiek betree toe hy senator vir die staat Missouri geword het. Truman was nie werklik progressief nie, maar hy het tog Roosevelt se New Deal gesteun omdat hy die noodsaaklikheid van die beleid ingesien het en ook besef het dat hy daardeur openbare steun sou ontvang. 

As voorsitter van die Senaatskomitee wat ondersoek ingestel het na die verdedigingsbegroting vir die Tweede Wêreldoorlog, het hy gou naam gemaak as 'n eerlike, bekwame en standvastige politieke administrateur. Tydens die Demokratiese konvensie van 1944 het dit geblyk dat Henry I. Wallace (1888- 1965), wat sedert 1940 vise-president was, vanweë sy progressiewe sienswyse vir die behoudende groep van die party nie aanvaarbaar was nie. Die groep se invloed het sedert die laat dertigerjare aansienlik toegeneem. 

Harry Truman, wat neutraal gestaan het, was vir alle seksies van die party aanvaarbaar en hy is tot Roosevelt se visepresident verkies. 'n Paar maande later, in April 1945, is Roosevelt oorlede en Truman, wat onervare was ten opsigte van staatsake, het president geword. Die oorlogsalliansie tussen die VSA, Brittanje en die Sowjetunie het gewankel, en die Amerikaners was veral besorg oor Stalin se optrede in Oos-Europa. 

Kort voor sy dood het Roosevelt telegramme aan Stalin gestuur waarin hy sy kommer uitgespreek het. Op aanbeveling van sy raadgewers het Truman besluit om sterk standpunt in te neem teen die Sowjetunie. Hierdie optrede het daartoe gelei dat verskeie historici hom beskou as een van die aanstigters van die Koue Oorlog. Truman se eerste jare as president het met baie probleme gepaard gegaan. 

Sy pogings om prysbeheer, wat tydens die oorlog ingestel is, voort te sit ten einde inflasie teen te werk, is deur die Kongres gedwarsboom. Die meerderheid van die bevolking het die Senaat gesteun in sy strewe om van die oorlogsmaatreëls ontslae te raak. Sy eie party was ernstig verdeeld, en die Republikeine het, in 'n poging om hulle kanse by die stembus te verbeter, hom ten onregte daarvan beskuldig dat hy tydens die aanloop tot die Koue Oorlog nie streng genoeg teen die Kommunisme opgetree het nie. 

In die tussentydse verkiesings in 1946 het die Demokrate hulle meerderheid in die Kongres verloor. In 1947 het Truman tot die offensief oorgegaan: Ten einde homself en sy regering te vrywaar teen beskuldigings dat hulle pro-Kommunisties is, het hy met ŉ ingrypende lojaliteitsprogram begin. Amptenare wat van linkse simpatieë verdink is, is ontslaan; die politieke agtergrond van aansoekers vir selfs die ondergeskikste betrekkings is noukeurig ondersoek. Dit het in groot mate bygedra tot die anti-Kommunistiese histerie wat die politieke toneel in die VSA in die daaropvolgende tien jaar oorheers het. 

Ook wat buitelandse politiek betref, het Truman sterk opgetree: deur middel van die Trumandoktrine en die Marshall-plan vir die ekonomiese heropbou van Europa is Sowjetuitbreiding aan bande gele. In die Demokratiese Party het Truman min steun geniet. Daar is gevrees dat hy in die verkiesings van 1948 'n swaar nederlaag sou ly, en daarom is verskeie pogings aangewend om hom uit die presidentsverkiesing te hou. Die pogings het egter misluk, en in die presidentsverkiesing van 1948 het Truman sy veldtog gegrond op 'n reeks voorstelle oor die binnelandse politiek, die sogenaamde Fair Deal. Dit was daarop gemik om dit wat in die jare dertig bereik is, te konsolideer en uit te brei. 

Teen die verwagting in het Truman die Republikeinse kandidaat, Thomas E. Dewey, verslaan. Van die Fair Deal het daar egter byna niks tereggekom nie: ŉ koalisie van Republikeine en konserwatiewe Demokrate het daarin geslaag om die program geheel en al te dwarsboom. Die grootste deel van Truman se 2de termyn is oorskadu deur die Koreaanse oorlog, wat in Junie 1950 uitgebreek het. 

In 1948 en 1949 het die Koue Oorlog in intensiteit toegeneem en het dit gelyk of die uitbreidingsdrang van die Kommuniste 'n wesenlike gevaar geword het. Genl. Douglas McArthur (1880- 1964), Amerikaanse opperbevelhebber van die VVO-leër in Korea, het, nadat die Chinese by die Koreaanse oorlog betrokke geraak het, by Truman aanbeveel dat China gebombardeer moes word. Truman wou die konflik egter sover moontlik binne perke hou, en die botsing met McArthur het uiteindelik daartoe gelei dat McArthur in April 1951 van sy pos onthef is. 

Met sy terugkeer na die VSA is hy egter as 'n held verwelkom. Truman se gewildheid het 'n absolute laagtepunt bereik, veral omdat die onderhandelinge oor die Koreaanse konflik op niks uitgeloop het nie. Die Republikeine se beskuldigings dat die Truman-regering en die Demokrate nie vertrou kon word nie omdat hulle deur Kommuniste geïnfiltreer was, het in 1950 dramatiese afmetinge aangeneem. In 1952 het Truman besluit om hom nie-herkiesbaar te stel nie. Hy is 20 jaar later, op 26 Desember 1972, in Kansas City oorlede.



</doc>
<doc id="78634" url="https://af.wikipedia.org/wiki?curid=78634" title="Herbert Hoover">
Herbert Hoover

Herbert Clark Hoover (* 10 Augustus 1874, † 20 Oktober 1964) was die 31ste President van die Verenigde State (1929–1933). Hoover, wat in 'n Kwakergesin gebore is, het 'n opleiding as mynbouingenieur gevolg. Hoover het tydens die Eerste Wêreldoorlog internasionale bekendheid verwerf met die hulp wat hy aan die bevolking van die oorloggeteisterde België verleen het. Voor en gedurende die oorlog het Hoover as hoof van die Verenigde State se "Food Administration" gedien.

In die 1920's het Hoover as minister van handel onder die presidente Warren G. Harding en Calvin Coolidge strategiese vennootskappe tussen die regering en ondernemings onder die rubriek "ekonomiese modernisering" bevorder. In die presidentsverkiesing van 1928 het hy die nominasie as kandidaat van die Republikeinse Party maklik gewen ofskoon hy nie oor enige politieke ervaring beskik het nie. Hoover is tot dusver die laaste Amerikaanse minister wat as President van die Verenigde State verkies is, en naas William Howard Taft een van slegs twee presidente wat tot dié amp verkies is sonder dat hulle vooraf enige politieke pos of militêre rang beklee het. 


</doc>
<doc id="78635" url="https://af.wikipedia.org/wiki?curid=78635" title="FAMACHA">
FAMACHA

FAMACHA (FAffa MAlan CHArt) is 'n metode waarvolgens slegs sekere skape of bokke in 'n kudde vir behandeling teen haarwurm ("Haemonchus contortus") gekies word. Skape word gekies vir dosering gebaseer op die graad van bloedarmoede (anemie) wat hulle vertoon in hul slymvliese. Op sy beurt word die graad van anemie beoordeel deur middel van 'n ander kleur begeleide kaart.

Die FAMACHA© metode van selektiewe behandeling is ontwikkel deur drie Suid-Afrikaanse navorsers (Drs Francois Malan, Gareth Bath en Jan van Wyk) as moontlike oplossing vir die groot wurmmiddelweerstand probleem in Suid-Afrika. Sedertdien is die metode al wêreldwyd suksesvol geïmplementeer.

Die hoofdoel van die metode is om 'n voldoende vatbare haarwurm bevolking ('refugia') op die weiding te handhaaf. Deur net daardie skape te doseer wat dit werklik nodig het, word seleksie vir weerstand teen wurmmiddels vertraag. Terselfdertyd kan die boer die diere monitor en prul wat 'n swak natuurlike weerstand teen hierdie wurms het.

Bloedarmoede (soos waargeneem in die slymvlies van die oog) word met behulp van 'n kleur begeleide kaart beoordeel: 'n skaap met 'n telling van 1 het 'n pienk-rooi slymvlies kleur en het nie behandeling vir haarwurm nodig nie, terwyl 'n skaap met 'n telling van 5 wit slymvliese toon en onmiddellike dosering teen haarwurm en waarskynlik ook intensiewe mediese behandeling benodig.


</doc>
<doc id="78639" url="https://af.wikipedia.org/wiki?curid=78639" title="Haarwurm">
Haarwurm

Haarwurm ("Haemonchus contortus") is 'n rondewurm en parasiet wat algemeen by herkouers soos skape en bokke voorkom. Die volwasse wurms leef in die gasheer se melkpens (abomasum) en veroorsaak bloedarmoede, kwakkeel, lusteloosheid en dood in erge gevalle.

Hoofsaaklik skape maar ook ander herkouers wêreldwyd.

Volwasse manlike wurms is 10-20 mm lank terwyl volwasse wyfies 18-30 mm lank is. Die wyfie se wit eiergevulde baarmoeder vleg rondom 'n rooi dermkanaal wat die wurm op nadere ondersoek 'n kenmerkende patroon gee – vandaar die Engelse naam 'barber's pole worm'.

Onder gunstige omstandighede (warm temperatuur, genoeg vogtigheid en suurstof) broei eiers binne ongeveer 24 uur uit op die weiding. Die larwes vervel twee keer voordat die besmetlike derde larf (L3) stadium deur die gasheer saam met die weiding ingeneem word. Die L3's vestig hulself in die melkpens (abomasum) waar hulle nog twee keer vervel tot 'n vyfde stadium (L5) wat later 'n volwasse wurm word. Die periode vanaf inname van inname van die L3's tot eierlegging deur L5's duur ongeveer 18-21 dae.

Die volwasse wurms penetreer die slymvlies van die melkpens en suig bloed. In hiperakute gevalle kan die wurmlading so hoog wees dat 'n skaap tot 600mL bloed 'n dag verloor, en die dier kan binne sewe dae nadat die wurms begin voer het vrek. In akute gevalle kan 'n skaap tussen 50-200mL bloed 'n dag verloor. Die dier toon proteïentekort (wys as kwakkeel), bloedarmoede en gewigsverlies en kan vrek sonder behandeling.

Op nadoodse ondersoek kan veelvoudige (tussen 100 tot 35 000) 4de stadium en volwasse wurms in die melkpens waargeneem word. In akute en chroniese gevalle kan anemie en vermaering van die karkas ook gesien word.

Verskeie rondewurmmiddels op die mark is beskikbaar vir haarwurm behandeling. Nietemin is al hoe minder van hierdie middels steeds effektief weens wurmweerstand, en in sommige gevalle veelvoudige wurmmiddel weerstand. Deesdae is weidingsbestuur en doseringsprogramme wat doserings beperk 'n belangrike deel van 'n boer se arsenaal teen haarwurm. Wurmmiddel kombinasies asook entstowwe toon potensiaal vir verdere ontwikkeling, maar die gebruik daarvan bly kontroversieel.

'n Effektiewe manier om doserings te beperk is volgens die FAMACHA© (FAffa MAlan CHArt) metode. Volgens hierdie metode word slegs sekere skape of bokke in 'n kudde vir behandeling teen haarwurm gekies. Skape word gekies gebaseer op die graad van bloedarmoede (anemie) wat hulle vertoon in hul slymvliese. Op sy beurt word die graad van anemie beoordeel deur middel van 'n ander kleur begeleide kaart.


</doc>
<doc id="78641" url="https://af.wikipedia.org/wiki?curid=78641" title="45 v.C.">
45 v.C.





</doc>
<doc id="78643" url="https://af.wikipedia.org/wiki?curid=78643" title="Ina de Villiers">
Ina de Villiers

S.J.A. (Ina) de Villiers (1919–2010) was die skrywer van die Afrikaanse kookboek, Kook en Geniet, wat ook in Engels vertaal is. Daar is in 2005 geskat dat meer as 'n half miljoen Afrikaanse eksemplare verkoop is. Teen die tyd van die skrywer se dood het verkope in beide tale meer as 'n miljoen oortref, wat dit die suksesvolste Suid-Afrikaanse kookboek ooit maak. Sedert die eerste uitgawe tot die outeur se dood was die boek nooit uit druk gewees nie.

Stoffelina Johanna Adriana van Schalkwyk is op 24 Februarie 1919 gebore. Sy het Tuis Ekonomie aan die Universiteit Stellenbosch bestudeer en verwerf in 1940 die graad BScHuish.

Sy skryf haar eerste kook- en kombuisgids om jong vroue te help, maar niemand wou dit publiseer nie. In 1951 besluit sy om die boek saam met haar man, Japie de Villiers, 'n geoloog, en met die hulp van prof. Mattie Jooste te publiseer. Die boek word 'n reuse sukses.

In 1961 publiseer sy die Engelse vertaling, "Cook and Enjoy It", wat net so 'n groot sukses was.

In 1990 tree hulle uit die drukkersbedryf en Human & Rousseau neem die regte (vir produksie en bemarking) oor. In November 2009 publiseer Human & Rousseau 'n opgedateerde weergawe met die hulp van Ina se dogter, Eunice van der Berg.

Die ATKV het in Mei 2010 aan haar die Afrikroon-prys toegeken.

De Villiers is op 20 September 2010 op 91-jarige ouderdom oorlede. Sy word oorleef deur haar twee dogters en ses kleinkinders.



</doc>
<doc id="78644" url="https://af.wikipedia.org/wiki?curid=78644" title="Rondewurms">
Rondewurms

Rondewurms of draadwurms ("Nematoda") is 'n groot groep ('n filum) van wurms wat algemeen voorkom. Meer as 25 000 spesies is al beskryf. Nematologie is die wetenskap wat rondewurms bestudeer. Die term "nematoda" kom vanaf Grieks en beteken “draadagtig”. Rondewurms lewe hoofsaaklik in water, maar baie spesies voer 'n parasitiese bestaan in diere en plante en kan ook in klam grond, plantvloeistof en in ontbindende plant- en diermateriaal lewe. As parasiete kan die Nematoda groot skade aan landbougewasse aanrig en miljoene mense geweldig laat ly. Die belang van die vrylewende spesies van die Nematoda is nog nie bo alle twyfel vasgestel nie, maar as getalle enigsins iets beteken, is die rondewurms van groot belang – miljoene mikroskopiese klein rondewurms wat bakterieë en organiese afvalstowwe verslind, wemel in elke vierkante meter grond en modder rond.

Verskeie rondewurms lewe in die grond in dooie organiese materiaal. Ander spesies lewe as parasiete in plante of in die dermkanaal van soogdiere. 'n Voorbeeld hiervan is die haarwurm wat bloedarmoede, kwakkeel, lusteloosheid en selfs die dood by herkouers soos skape en bokke veroorsaak.

Sommige rondewurms kan tot 8 meter lank word, maar die meeste is so klein dat hulle nie met die blote oog sigbaar is nie. Hulle is dan hoogstens 1 mm lank en baie dun. Per m² grond kan daar tot 'n miljoen rondewurms lewe. Hulle kom orals voor.

Sommige spesies word ook losgelaat as natuurlike vyande van plaaginsekte of naakslakke.

Rondewurms word in groot getalle in varswater, seewater en op land aangetref. Hoewel die verskillende spesies se milieu so verskil, is die liggaamsbou van alle verteenwoordigers van hierdie klas bykans dieselfde. Die Nematoda se liggaam het gewoonlik geen uitwendige uitsteeksels nie en is silindries in deursnee. Die liggaamswand bestaan uit drie lae: 'n epidermis, wat 'n taai kutikula afskei, 'n spierlaag en die dermepiteel.

Die spiere in die liggaamswand veroorsaak golfbewegings wat voortbeweging moontlik maak. Die inwendige bou van die rondewurm is baie eenvoudig. Die dermkanaal bestaan uit 'n eenvoudige buis. Die wurm neem deur sy mondopening voedsel in en die voedsel word deur die dier se derm verteer as die voedsel nie reeds deur die dier se gasheer verteer is nie. Onverteerbare voedselafvalstowwe word by die wurm se anus uitgeskei.

Die rondewurm het geen spesiale asemhalingstelsel nie. Die dier haal waarskynlik asem deur sy liggaam of dermwand. Spesiale klieragtige selle, wat die renette genoem word, is vir die dier se waterbalans verantwoordelik. Koolstofbeweging in die rondewurm se liggaam word deur middel van spierbeweging moontlik gemaak. Die senustelsel bestaan uit 'n ring senuselle wat agter die mondopening geleë is, met senuvesels wat hiervandaan langs die bulk en rug van die liggaam loop. Ook in die anusstreek is daar 'n groep senuselle. In die geval van vrylewende rondewurm, neem sintuie die vorm van papille en borsels aan waarmee meganiese en chemiese prikkels waargeneem kan word. Parasitiese rondewurms het eensellige kliertjies vir hierdie doel. Hierdie kliertjies is aan die agterkant van die liggaam geleë en mond na buite uit.

Die voortplanting van rondewurms is altyd gameties en die diere is gewoonlik eenslagtig. Die vroulike geslagsorgaan bestaan uit twee buise met een gemeenskaplike opening, wat die vagina genoem word. Die manlike geslagstelsel bestaan uit 'n gekronkelde testis, 'n geslagsbuis wat in die anus uitmond en ook vir die vervoer van die sperm verantwoordelik is. Hierword penisspikulas aangetref wat verantwoordelik is vir vashegting van die wyfie se genitale porie tydens paring. Die eiers word in die wyfie se liggaam bevrug en elk word deur 'n taai dop omhul. 'n Wyfierondewurm kan tot 200 000 eiers per dag lê.

Die rondewurms (klas Nematoda) behoort tot die phylum Aschelminthes (rondewurms). Rondewurms word verder in twee subklasse verdeel: "Anenophorea" en "Secernentea". Die belangrikste ordes van die subklas "Adenophorea" is die "Enoplida" en die "Dorylaimida". Die Enoptida is vleisetende diere. Parasitiese rondewurms wat in die mens se liggaam aangetref word, val hieronder. Een hiervan is die Trichinella spiralis, wat triginose veroorsaak. Hierdie parasiet bel and in die liggaam deur middel van besmette varkvleis wat nie genoeg gekook is nie. In die dermkanaal kan die diertjie geweldig vinnig voortplant en binne enkele weke sowat 1 500 larwes produseer. Die larwes kan deur middel van die limf- en bloedvate uiteindelik in die spierweefsel beland.

As gevolg van die streng keuring van vleis in Suid-Afrika, is die siekte hier baie seldsaam. 'n Verteenwoordiger van die "Dorylaimida" is die genus "Trichodorus". Hierdie wurms kan ernstige virussiektes in plante veroorsaak en derduisende rande se skade in landbougebiede aanrig. Onder die orde "Strongylida" is daar twee verteenwoordigers wat vir die mens baie Iyding kan veroorsaak, naamlik die "Ancyclostoma duodenale" en die Necator americanus. Die volwasse diere van hierdie orde lewe veral in die mens se enkelderm en kan 8 tot 18 mm lank word.

'n Dier se eiers verlaat die gasheer se liggaam deur die uitskeidingsorgane en kan in die grond tot larwes ontwikkel. 'n Mens kan met hierdie parasiet besmet raak as hy in gebiede waar hierdie wurm voorkom, kaalvoet op gras loop. Die parasiet dring die mens se liggaam deur die vel binne, beweeg met die bloedvate na die longe, waar hy deur die wand boor en deur middel van die lugweë in die derm beland. Die parasiet sny met sy skerp mondplate deur sy gasheer se bloedvate en kan so baie bloedverlies veroorsaak.




</doc>
<doc id="78652" url="https://af.wikipedia.org/wiki?curid=78652" title="Rooilewerik">
Rooilewerik

Die Rooilewerik ("Calendulauda burra") is 'n gelokaliseerde redelike algemene endemiese standvoël in struikbegroeide sandduine en Nama-Karoovlaktes. Die voël is 18 – 19 cm groot en weeg 32 - 43 gram. In Engels staan die voël bekend as die "Red Lark" en sy status is kwesbaar weens habitat-agteruitgang.




</doc>
<doc id="78654" url="https://af.wikipedia.org/wiki?curid=78654" title="Bosveldlewerik">
Bosveldlewerik

Die Bosveldlewerik ("Mirafra passerina") is 'n algemene amper-endemiese standvoël en nomade in doringveld en mopanieboomveld met yl gras. Die voël is 'n somerbesoeker suid van sy gebied. Die voël is 14 cm groot en weeg 21 – 28 gram. In Engels staan die voël bekend as die "Monotonous lark".




</doc>
<doc id="78656" url="https://af.wikipedia.org/wiki?curid=78656" title="Spotlewerik">
Spotlewerik

Die Spotlewerik ("Mirafra cheniana") is 'n gelokaliseerde algemene endemiese standvoël en grasveld en weiveld. Die voël is 12 cm groot en weeg 13 - 15 gram. In Engels staan die voël bekend as die "Melodious Lark".




</doc>
<doc id="78658" url="https://af.wikipedia.org/wiki?curid=78658" title="Spesiale Taakmag (SAPD)">
Spesiale Taakmag (SAPD)

Die Suid-Afrikaanse Polisiediens Spesiale Taakmag (SAPD STM) is ’n spesiale operasies-element van die Suid-Afrikaanse Polisiediens (SAPD).

Die STM het ’n formidabele reputasie in terrorismebestryding, insurgensie en gyselaarsredding. Anders as die meeste burgerlike/polisie terrorismebestrydingseenhede in die wêreld, word die Taakmag ook opgelei om militêre spesiale operasies uit te voer. Die Taakmag het al op verskeie geleenthede saam met hul militêre eweknieë gewerk, veral tydens die 30 jaarlange grensoorlog.

Na ’n gyselaardrama by die Israeliese ambassade op 28 April 1975 het die Suid-Afrikaanse regering die besluit geneem om ’n spesiale polisie-eenheid op te rig wat met situasies werk waar gyselaars aangehou word.

In 1976 is die Taakmag amptelik opgerig. Die Taakmag val onder die operasionele bestuur van die Afdeling vir Operasionele Reaksiedienste en is verantwoordelik vir die hantering van hoë-risikosituasies soos gyselaarsituasies op land, see en in die lug, insluitend reddingsverwante operasies.

Kandidate moet ten minste 21 jaar oud wees, twee jaar ervaring in die polisiediens hê en fisies en verstandelik stabiel wees om die streng en veeleisende opleiding ta kan doen. Die opleiding vind plaas by die Taakmagopleidingsentrm, ongeveer 230 km van Pretoria. Slegs tien persent van alle applikante slaag die opleiding.

Die opleiding bestaan uit die volgende elemente waarvan applikante sewentig persent moet slaag om die opleiding suksesvol te voltooi:





</doc>
<doc id="78659" url="https://af.wikipedia.org/wiki?curid=78659" title="Rooineklewerik">
Rooineklewerik

Die Rooineklewerik ("Mirafra africana") is 'n algemene standvoël in grasveld, savanne en ou landerye. Die voël is 15 – 18 cm groot en weeg 34 tot 50 gram. In Engels staan die voël bekend as die "Rufous-naped lark".




</doc>
<doc id="78662" url="https://af.wikipedia.org/wiki?curid=78662" title="Strongylida">
Strongylida

Die orde Strongylida omvat 'n groot aantal parasitêre rondewurms wat in die spysverteringstelsel of die lugweg van soogdiere lewe, soos die longwurms (meeste families) en die mynwurms ("Ancylostomatidae"). Hierdie parasiete kom by mense, huisdiere en in wild lewende soogdiere voor. Verskeie spesies het 'n ingewikkelde lewensiklus met ongewerwelde diere (soos slakke) as tussengasheer.

Die orde "Strongylida" omvat ongeveer 20 families


</doc>
<doc id="78667" url="https://af.wikipedia.org/wiki?curid=78667" title="Skryfkuns">
Skryfkuns

Skryfkuns is die skep van oorspronklike teks of die weergee van taal via 'n medium deur tekens of simbole van 'n skryfstelsel te gebruik.
Iemand wat 'n teks lewer is 'n outeur. Dit kan professioneel (betalend) geskied soos digters en skrywers, historici en joernaliste of onbetaald as amateurs. Skrywers ontwikkel 'n eie skryfstyl.

"Geskrewe media" is kommunikasiemiddele met heelwat teks in nie-gesproke vorm, op papier of elektronies, soos koerante en tydskrifte.

Skryfwerk brei die menslike taal in tyd en ruimte uit deurdat dit die moontlikheid bied om op 'n ander plek en tyd kennis te neem van wat iemand te sê het. Skryfkuns het heel waarskynlik in ou kulture ontstaan as 'n byproduk van ekonomiese en politieke uitbreiding. Sulke kulture het 'n betroubare middel nodig gehad (in teenstelling met die geheue) om hulle boekhouding of politieke en historiese inligting van die buitewyke na die sentrale kern oor te dra. Rondom die 4de millennium voor Christus, sorg die kompleksiteit van handel en administrasie daarvan, vir die permanente registrasie en weergee van transaksies. Sowel in Meso-Amerika as in Antieke Egipte ontwikkel skrif uit kalenders. Ander kulture bly (voorlopig) sonder enige skryfstelsels. 'n Kultuur wat begin skryf maak die oorgang mee van voorgeskiedenis na die geskiedenis. Skryf en lees bly tot in die laat Middeleeue 'n vaardigheid wat net bedoel was vir die bevoorregte priesterklasse. Met die koms van die boekdrukkuns, protestantisme en die Renaissance neem die geletterdheid van die breë bevolking toe en sedert die Tweede Industriële rewolusie en skoolpligtigheid word skryfwerk 'n vak onder primêre onderrig met die ontwikkeling van 'n leesbare handskrif een van die kern doele. Deesdae skryf mense om vele redes: Kommunikatief, terapeuties of ontspannend. Skryfkuns is buiten dokumentering en vir informasie ook verkennend en kreatief. In Nederland skryf meer as 'n miljoen mense gedigte en verhale. Vir Vlaandere is daar nie syfers beskikbaar nie maar skryfkompetisies toon dat die aantal skrywers baie is. Suid-Afrika het ook al heelwat bekende skrywers en digters opgelewer en daar word moeite gedoen om nuwe talent aan te moedig.


</doc>
<doc id="78668" url="https://af.wikipedia.org/wiki?curid=78668" title="Vlag van Amerikaans-Samoa">
Vlag van Amerikaans-Samoa

Die vlag van Amerikaans-Samoa is op 27 April 1960 amptelik in gebruik geneem. Die vlag vertoon ’n wit driehoek met rooi fraaiings wat na die vlagpaal wys op ’n blou agtergrond met ’n arend wat in sy pote ’n oorlogsknuppel en ’n vlieëwaaier vashou.

Die kleure en simbole van die vlag dra kulturele, politieke en streeksbetekenis. Die rooi, wit en blou stel die kleure voor wat tradisioneel deur die Verenigde State en Samoa gebruik is. Die witkoparend stel die Verenigde State voor en word op die vlag vertoon ten spyte daarvan dat die voël glad nie in Amerikaans-Samoa voorkom nie. In die pote van die arend is twee Samoaanse simbole wat verwys na Amerika se voogdyskap oor Amerikaans-Samoa en dit roep die Grootseël van die Verenigde State in herinnering. Die simbole is ’n "uatogi" (’n oorlogsknuppel wat die mag van die regering uitbeeld) en ’n "fue" (’n vlieëwaaier wat die wysheid van die tradisionele Samoaanse leiers uitbeeld).

Voordat Europeërs in die laat 18de eeu voet op die eilande gesit het, het Samoa geen vlae gebruik nie. Hulle het eers in die 1800’s begin vlae gebruik maar as gevolg van gebrekkige dokumentering is dit onseker welke vlae is gebruik. Die eilande is teen die draai van die eeu deur Duitsland, die Verenigde Koninkryk en die Verenigde State opgeëis; Die drie lande het die dispuut opgelos deur Samoa onder mekaar te verdeel gedurende die Samoa-verdrag in 1899. Die gevolg hiervan was dat die Verenigde State beheer verkry het oor die westelike helfte van Samoa waar hulle op 27 April 1900 die vlag van die Verenigde State gehys het. Dit was die enigste amptelike vlag van Amerikaans-Samoa tot en met 1960.

In die helfte van die 20ste eeu het die Samoane ’n meer aktiewe rol begin vervul in die plaaslike regering. Gevolglik het beraadslaging oor ’n nuwe territoriale vlag begin en die Samoane is gevra om voorstelle in te dien. Plaaslike regeringsleiers en die Verenigde State Weermaginstituut vir Heraldiek het die vlag ontwerp en die voorgestelde idees van die Samoane daarby ingewerk. Die vlag is amptelik op 27 April 1960 aanvaar, sestig jaar na die eerste vertoning van die Amerikaanse vlag op Samoa.



</doc>
<doc id="78670" url="https://af.wikipedia.org/wiki?curid=78670" title="Taaltipologie">
Taaltipologie

Taaltipologie is binne die sistematiese taalkunde die oorkoepelende term vir die studie van alles wat te make het met die ooreenkomste en verskille tussen tale en taalfamilies onderling. Dit kan vervolgens byvoorbeeld handel om algemene sake soos grammatika en sintaksis, woordeskat, fonologie en morfologie, maar ook om spesifieke terreine soos geskiedenis en sosiolinguistiek.

Van groot belang is by name die indelings wat deur SIL International gemaak word. Daarby word onderskeid getref tussen:

Die bekendste voorbeelde van tale wat tot hierdie laaste kategorie behoort is Esperanto en Interlingua. Gerekonstrueerde tale soos Proto-Indo-Europees val buite hierdie kategorie, so ook rekenaartale.




</doc>
<doc id="78671" url="https://af.wikipedia.org/wiki?curid=78671" title="Omid">
Omid

Omid (Farsi: امید, "hoop") was die eerste Irans-vervaardigde satelliet wat volgens Iran se uitsaaikorporasie op 2 Februarie 2009 deur die Iranse ruimteagentskap ISA geloods is. Omid is 'n dataverwerkende satelliet wat vir navorsingsdoeleindes en telekommunikasie gebruik word. 

Die satelliet is deur 'n Irans-vervaardigde "Safir 2"-draervuurpyl na 'n lae wentelbaan om die Aarde geneem en vrygestel. Die loodsing van "Omid" het saamgeval met die 30ste verjaardsdag van die Iranse Rewolusie en het onder die toesig van die Iranse president Mahmoud Ahmadinejad plaasgevind. Die Amerikaanse ruimteagentskap "NASA" het die suksesvolle loodsing van "Omid" op die volgende dag bevestig. Sy satelliet-katalogusnommer of USSPACECOM-voorwerpnommer is 33506.


</doc>
<doc id="78673" url="https://af.wikipedia.org/wiki?curid=78673" title="Bandar Abbas">
Bandar Abbas

Bandar Abbas (Farsi: بندرعباس) of Bandar-e ‘Abbās (Farsi: بندر عباس), gebruiklike geromaniseerde spellings: "Bandar ‘Abbās", "Bandar ‘Abbāsī" en "Bandar-e ‘Abbās"; deur Portugese seevaarders en handelaars vroeër ook "Cambarão" en "Porto Comorão", deur Engelse handelaars "Gamrun" en deur Nederlandse handelaars "Gumrun" genoem, is die administratiewe hoofstad van die Suid-Iranse provinsie Hormozgan en 'n belangrike seehawe aan die Persiese Golf met 'n bevolking van 426 323 in 2012.
Die stad is genoem na sjah Abbas I die Grote, 'n heerser uit die Safawiede-dinastie, wat die seehawe in 1623 ná sy oorwinning in 'n seeslag teen die Portugese gestig het. Tussen 1793 en 1868 is die hawe deur Oman gepag. Nog in 1955 was Bandar Abbas maar 'n klein vissersdorp met 17 000 inwoners, en eers daarna is planne ontwikkel om die nedersetting tot 'n groot handelshawe uit te bou.

Danksy sy strategiese ligging in die middel van die Straat van Hormuz, wat die Persiese Golf met die Golf van Oman verbind, dien die hawe as hoofbasis van die Iranse vloot. Gedurende die Irakees-Iranse Oorlog tussen 1980 en 1988 is Bandar Abbas as Iran se belangrikste handelshawe ontwikkel nadat Khorramshahr, 'n hawestad in die noordelike Persiese Golf, deur Irakese magte ingeneem is. Sedert die 1990's hanteer die hawe van Bandar Abbas sowat driekwart van alle Iranse invoere via die Persiese Golf. Naas hawegeriewe vir internasionale vragskepe is daar ook dokke vir die plaaslike visserybedryf en 'n groot skeepswerf wat skepe bou en herstel.

Bandar Abbas se belangrikste nywerhede is tekstielvervaardiging, visverwerkingsaanlegte, ruolieraffinaderye, aluminium- en staalvervaardiging. Belangrike uitvoerprodukte is chroom, rooi oksied, sout en swawel. Die eiland Hengam naby Bandar Abbas word deur 'n uitgestrekte gasveld omring, terwyl 'n ander eiland, Qeshm, as vryhandelsone ontwikkel is.

Bandar Abbas word deur 'n moderne pad- en spoorwegnetwerk met ander Iranse stede verbind, terwyl die plaaslike lughawe vir geskeduleerde vlugte na Iranse metropole, waaronder Teheran, en bestemmings in ander Persiese Golflande gebruik word. Bandar Abbas is vandag 'n moderne stad en administratiewe sentrum met min toeriste-aantreklikhede, behalwe vir sy basaar wat groot skare kopers lok. 'n Aantal ou moskees, heiligdomme en begraafplase is op Qeshm-eiland geleë.



</doc>
<doc id="78674" url="https://af.wikipedia.org/wiki?curid=78674" title="2013-Rugbykampioenskapreeks">
2013-Rugbykampioenskapreeks

Die 2013-Rugbykampioenskap was die tweede jaarlikse rugbykompetisie tussen die nasionale spanne van Argentinië, Suid-Afrika, Australië en Nieu-Seeland. Die reeks is vanaf 17 Augustus tot 5 Oktober 2013 gespeel. Die spanne was onderskeidelik die Pumas, Springbokke, Wallabies en die All Blacks. Laasgenoemde span het die reeks gewen.



</doc>
<doc id="78676" url="https://af.wikipedia.org/wiki?curid=78676" title="Clarens-sandsteenformasie">
Clarens-sandsteenformasie

Die Clarens-sandsteenformasie maak deel uit van die Stormberg-groep. Die formasie word onderlê deur die rooi modderstene van die Elliot-formasie en oorlê deur die Drakensberg-lawas. Die Stormberg-groep vorm op sy beurt die boonste gedeelte van die Karoo-supergroep, wat 'n groot gedeelte van Sentraal-Suid-Afrika bedek.

Die Clarens-sandsteen bestaan uit liggeel, fyn, korrelrige sandsteen, sanderige sliksteen en moddersteen. Dit is 'n aanduiding van 'n droë klimaat (woestyn). Die onderkant van die massiewe sandsteenkranse het baiekeer 'n rooierige kleur as gevolg van yster afkomstig van die onderliggende Elliot-formasie.

Die Clarens-sandsteenformasie verteenwoordig 'n eoliese afsetting (wind), waar dit afgeset word as sandduine in 'n woestynomgewing voor die opbreking van die superkontinent Gondwana.

Hierdie wit sandsteenformasie vorm die kenmerkende wit kranse van die berge in die Oos-Vrystaat, met bekende landmerke soos Soutkop naby die dorp Ficksburg, die Brandwagrots by Golden Gate, en die Platberg buite Harrismith. Platberg se sandsteenkranse verskil egter daarin dat die boonste gedeelte van die berg uit Drakensberg-lawa bestaan, wat daaroor uitgeloop het vanweë vulkaniese aktiwiteite tydens die opbreking van Gondwana.

Die Clarens-sandstene is vroeër gebruik as boumateriaal, met verskeie historiese geboue wat op verskeie dorpe in die Oos-Vrystaat hiermee gebou is. Voorbeelde op Ficksburg is die NG kerk, die ou poskantoor en die ou perseel van die Hoërskool Ficksburg.

Dit is egter 'n vaardigheid wat grotendeels verdwyn het, maar die sandsteen word deesdae gebruik as dekstene wat buite aan moderne strukture gepleister word om 'n mooi voorkoms te verleen. Verskeie kunstenaars soos Michael Albertyn sr. het landskapstonele van die Oos-Vrystaat geskilder, onder andere van die Brandwagrots van Golden Gate.


</doc>
<doc id="78679" url="https://af.wikipedia.org/wiki?curid=78679" title="Laeveldklappertjie">
Laeveldklappertjie

Die Laeveldklappertjie ("Mirafra rufocinnamomea") is 'n algemene standvoël wat in pare in grasveld, savanne en boomveld met minstens 'n paar ooptes voorkom. Die voël is 14 – 15 cm groot en weeg 21 - 32 gram. In Engels staan die voël bekend as die "Flappet Lark".




</doc>
<doc id="78681" url="https://af.wikipedia.org/wiki?curid=78681" title="Hoëveldklappertjie">
Hoëveldklappertjie

Die Hoëveldklappertjie ("Mirafra fasciolata") is 'n algemene, amper-endemiese standvoël in grasveld en oop savanne. Die voël is 15 cm groot en weeg 26 – 44 gram. In Engels staan die voël bekend as die "Eastern clapper lark".




</doc>
<doc id="78683" url="https://af.wikipedia.org/wiki?curid=78683" title="Kaapse klappertjie">
Kaapse klappertjie

Die Kaapse klappertjie ("Mirafra apiata") is 'n algemene, endemiese standvoël in Karoobossieveld, kusfynbos en verkies plekke met riete. Die voël is 15 cm groot en weeg 23 - 38 gram. In Engels staan die voël bekend as die "Cape clapper lark".




</doc>
<doc id="78685" url="https://af.wikipedia.org/wiki?curid=78685" title="Kortkloulewerik">
Kortkloulewerik

Die Kortkloulewerik ("Certhilauda chuana") is 'n skaars tot gelokaliseerde algemene, endemiese standvoël in halfdorre doringveld en droë doringboomsavanne. Die voël is 17–19 cm groot en weeg 28–44 gram. In Engels staan die voël bekend as die "Short-clawed lark".




</doc>
<doc id="78688" url="https://af.wikipedia.org/wiki?curid=78688" title="Grasveldlangbeklewerik">
Grasveldlangbeklewerik

Die Grasveldlangbeklewerik ("Certhilauda semitorquata") is 'n redelike algemene endemiese standvoël in grasveld, gewoonlik teen klipperige heuwelhange. Die voël is 16 – 20 cm groot en weeg 30 - 48 gram. In Engels staan die voël bekend as die "Eastern long-billed lark".




</doc>
<doc id="78690" url="https://af.wikipedia.org/wiki?curid=78690" title="Karoolangbeklewerik">
Karoolangbeklewerik

Die Karoolangbeklewerik ("Certhilauda subcoronata") is 'n algemene endemiese standvoël in Karoobossieveld en grasvelde wes van 25° O; tipies op klipperige plekke. Die voël is 18 – 22 cm groot en weeg 31 - 55 gram. In Engels staan die voël bekend as die "Karoo Long-billed Lark".




</doc>
<doc id="78692" url="https://af.wikipedia.org/wiki?curid=78692" title="Kaokolangbeklewerik">
Kaokolangbeklewerik

Die Kaokolangbeklewerik ("Certhilauda benguelensis") is 'n algemene amper-endemiese standvoël op dorre heuwelhange en vlaktes, waarskynlik noord van Brandberg. Die voël is 18 – 20 cm groot en weeg 35 - 53 gram. In Engels staan die voël bekend as die "Benguela long-billed lark".




</doc>
<doc id="78694" url="https://af.wikipedia.org/wiki?curid=78694" title="Weskuslangbeklewerik">
Weskuslangbeklewerik

Die Weskuslangbeklewerik ("Certhilauda curvirostris") is 'n redelike algemene endemiese standvoël in kusduine en landerye veral op braak en onlangs beplante landerye. Die voël is 20 – 24 cm groot en weeg 40 - 60 gram. In Engels staan die voël bekend as die "Cape Long-billed Lark".




</doc>
<doc id="78696" url="https://af.wikipedia.org/wiki?curid=78696" title="Overberglangbeklewerik">
Overberglangbeklewerik

Die Overberglangbeklewerik ("Certhilauda brevirostris") is 'n redelike algemene endemiese standvoël in braakland, landerye, kusfynbos en Karoobossieveld. Die voël is 18 – 20 cm groot en weeg 35 - 40 gram. In Engels staan die voël bekend as die "Agulhas Long-billed Lark".




</doc>
<doc id="78702" url="https://af.wikipedia.org/wiki?curid=78702" title="Rocherpan">
Rocherpan

Die Rocherpan is 'n natuurreservaat aan die Weskus. Dit grens aan die see, lê aan die pad van Velddrif en Laaiplek na Elandsbaai en is noord van Dwarskersbos.

In 1839 het Pierre Rocher die mond van die Papkuilsrivier opgedam om met die water uit die Auroraberge beter weiding vir sy vee agter die ry duine te skep. So het hy egter ook 'n ideale habitat vir voëllewe daargestel. Tydens die Kaapse reëntyd beslaan die meer soms 'n area van 110ha, is dan tot 6 km lank en tot 2m diep. Van Maart tot Junie is die vlei egter droog. Reeds 183 voëlspesies (insluitende 70 soorte watervoëls) is reeds hier aangeteken. Daaronder is die bedreigde witpelikaan ("Pelecanus onocrotalus"), die swarttobie (die swart oestervanger, "Haematopus moquini") en grootflaminke. Ook is dit 'n broeiplek vir die Kaapse slopeend ("Anas smithii"). Van Junie tot September is daar meesal walvisse voor die kus. En in die lente is die veld gewoonlik bedek met die Namakwalandse blomme.

Hierdie vlei is in 1966 tot natuurreservaat verklaar. Sedert 1988 is die seegebied vanaf die hoogwatermerk tot 500m weswaarts 'n marine-reservaat. In die park is wandelpaaie, twee voëlkykhutte en ongerepte strand.



</doc>
<doc id="78703" url="https://af.wikipedia.org/wiki?curid=78703" title="Vlag van Guam">
Vlag van Guam

Die vlag van Guam is op 9 Februarie 1948 amptelik in gebruik geneem. Die vlag vertoon ’n enkele blou baan met rooi fraiings reg rondom en die wapenskild, ook met ’n rooi fraiing, in die middel van die vlag.

Die vorm van die seël is dié van ’n Chamorro-slingerklip wat as gebruik is as wapen en om mee te jag. Die slingerklip is ontgin uit basaltklip en koraal. Die palmboom, wat in onvrugbare sand groei simboliseer self-onderhoud en deursettingsvermoë om te kan groei en oorleef in enige omstandighede. Die loofblare is oopgesprei na die lug en simboliseer die boom se hardnekkigheid om teen die elemente in te gee. Die geboë stam getuig van ’n volk wat geteister is deur hongersnood, natuurrampe, volksmoord en oorloë maar wat bly voortbestaan het. Die Vlieënde Proa, ’n seevaartuig wat deur die Chamorrovolk gebou is, stel die moed en vryheid van die antieke Chamorros voor wat oor die oseane gevaar het om handel te dryf. Die rivier wat in die see uitspoel stel ’n bereidwilligheid voor om die hulpbronne van die land met andere te deel. Die landmassa in die agtergrond (dit is Urunao) demonstreer die Chamorro se toewyding aan hul tuisland en omgewing, hetsy see of land. Die rooi fraiing om die skild stel die bloed voor wat gevloei het gedurende die Tweede Wêreldoorlog en die Spaanse besetting. Die blou baan stel Guam se eenheid met die see en die lug voor.

Die vlag is in 1917 ontwerp deur mev. Helen L. Paul, die vrou van ’n Amerikaanse vlootoffisier. Die vlag is egter eers op 9 Februarie 1948 deur die Guamse Kongres aanvaar.



</doc>
<doc id="78707" url="https://af.wikipedia.org/wiki?curid=78707" title="Tobies">
Tobies

Tobies ("Haematopodidae") is 'n familie van voëls in die orde van steltloperagtiges. Die familie omvat een genus met 11 lewende spesies.

Tobies word reg oor die wêreld in kusgebiede aangetref, met uitsondering van die poolgebiede en sekere tropiese gebiede in Afrika en Suidoos-Asië. Die uitsondering hierop is die bonttobie en die "Haematopus finschi" wat binnelands broei. Hulle vreet meestal skulpvis soos oesters en mossels wat hulle met hul skerp snawels oopmaak, of selfs teen die rotse kraak.

Die spesies wat aan die familie behoort vertoon min variasie in vorm en grootte. Hulle wissel vanaf 39 tot 50 cm in lente en 72 tot 91 cm in vlerkspan. Die bonttobie is die ligste, en weeg gemiddeld 526 g, terwyl die "Haematopus fuliginosus" teen gemiddeld 819 g die swaarte weeg. Die vere van alle spesies is oraloor swart, of soms swart bo en wit onder. Hulle is almal lawaaierige kiewiet-agtige voëls, met lang oranje of rooi snawels. Die vorm van die snawel verskil tussen spesies afhangende van hul dieet. Die wyfies het langer snawels en is swaarder as die mannetjies.




</doc>
<doc id="78712" url="https://af.wikipedia.org/wiki?curid=78712" title="Zutswa">
Zutswa

Zutswa is 'n nedersetting in Kgalagadi distrik van Botswana. Dit is geleë in die Kalahariwoestyn en het 'n laerskool. Die bevolking het 469 getel tydens die 2001 sensus.


</doc>
<doc id="78713" url="https://af.wikipedia.org/wiki?curid=78713" title="Werda, Botswana">
Werda, Botswana

Werda is 'n nedersetting in die Kgalagadi distrik van Botswana. Dit is digby die grens met Suid-Afrika op die A20 pad geleë. Die bevolking het 3 261 getel tydens die 2011 sensus.


</doc>
<doc id="78714" url="https://af.wikipedia.org/wiki?curid=78714" title="Struizendam">
Struizendam

Struizendam is 'n nedersetting in die Kgalagadi distrik van Botswana. Dit lê aan die suidelike punt van Botswana, digby die grens met Suid-Afrika. Dit het 'n laerskool en die bevolking het 313 getel tydens die 2001 sensus.


</doc>
<doc id="78715" url="https://af.wikipedia.org/wiki?curid=78715" title="Tshane">
Tshane

Tshane is 'n nedersetting in die Kgalagadi distrik of Botswana. It is situated in Kalahari semiwoestyn en word bedien deur die Tshane-lughawe. Die nedersetting het 'n laerskool en die bevolking het 858 getel tydens die 2001 sensus.

Tshane word omring deur 'n paar kleiner nedersettings, nl. Lehututu, Hukuntsi en Lokwabe. Die digsbevolkte plek is Lehututu met twee laerskole, 'n sekondêre skool en Matcheng Bridgate skool. Byna alle toeriste besoek Lehututu vir akkommodasie en ontspanning, want daar is 'n hotel en nagklub op die dorpie.


</doc>
<doc id="78716" url="https://af.wikipedia.org/wiki?curid=78716" title="Vaalhoek">
Vaalhoek

Vaalhoek is 'n nedersetting in Kgalagadi distrik van Botswana. Dit lê aan die suidelike punt van Botswana, digby die grens met Suid-Afrika, en beskik oor 'n laerskool. Die bevolking het 346 getel tydens die 2001 sensus.


</doc>
<doc id="78717" url="https://af.wikipedia.org/wiki?curid=78717" title="Middelputs">
Middelputs

Middelputs is 'n nedersetting in die Kgalagadi distrik van Botswana. Dit is digby die Suid-Afrikaanse grens en bedien ook 'n doeanepos.

Die bevolking het 657 getel tydens die 2001 sensus met 300 manlik en 357 vroulik.



</doc>
<doc id="78718" url="https://af.wikipedia.org/wiki?curid=78718" title="Bokspits">
Bokspits

Bokspits is 'n nedersetting in die Kgalagadi distrik in Botswana. Dit is die mees-suidelikste nedersetting in Botswana en is digby die grens met Suid-Afrika langs die Kgalagadi Vredespark geleë. Bokspits het 'n laerskool, kliniek, polisiestasie, poskantoor, regeringskantore en verskeie winkels (supermarkte, koöperasie, algemene handelaars, restaurante en 'n hele aantal kroeë en drankwinkels). Bokspits het geweldige groei en ontwikkeling ondervind en spog nou met geteerde paaie en kommunikasienetwerke (be mobile & mascom). Die bevolking het 1069 getel in die 2001 sensus.


</doc>
<doc id="78719" url="https://af.wikipedia.org/wiki?curid=78719" title="Khuis">
Khuis

Khuis is 'n nedersetting in Kgalagadi distrik van Botswana. Dit is digby die Suid-Afrikaanse grens geleë.
Khuis het 'n laerskool en die bevolking het 755 getel tydens die 2001 sensus.


</doc>
<doc id="78720" url="https://af.wikipedia.org/wiki?curid=78720" title="Rapplespan">
Rapplespan

Rapplespan is 'n nedersetting in Kgalagadi distrik van Botswana. Dit is geleë aan die suidwestelike punt van Botswana, digby die Suid-Afrikaanse grens.

Rapplespan het 'n laerskool en die bevolking het 278 getel tydens die 2001 sensus.


</doc>
<doc id="78723" url="https://af.wikipedia.org/wiki?curid=78723" title="Monantsapas">
Monantsapas

Monantsapas is 'n bergpas en 'n grenspos geleë tussen Suid-Afrika en Lesotho. Die Caledonrivier "of Mohokarerivier" ontspring naby die pas.



</doc>
<doc id="78724" url="https://af.wikipedia.org/wiki?curid=78724" title="Fort Montgomery Williams">
Fort Montgomery Williams

Fort Montgomery Williams (ook bekend as Fort Montgomery) was een van 'n reeks forte wat deur die Britse owerheid tydens die Kaapse grensoorloë (1779-1877) aan die oosgrens van die Kaapkolonie opgerig is.

Na die Sesde Grensoorlog (die Oorlog van Hintsa) in Mei 1835 het sir Benjamin D'Urban wes van die Keiskammarivier en sy sytak die Tjumiriver drie nuwe forte laat oprig, naamlik Fort Montgomery Williams, Fort Peddie en Fort Thomson. Fort Montgomery was 'n klein stervormige vesting geleë 4 km wes van die Keiskammarivier, halfpad tussen Fort Willshire en die see. Dit is vernoem na luit. M. Williams van die Royal Engineers wat die fort beplan het en toesig oor die bou van verskeie forte in die area gehou het. Hierdie fort is gebruik deur berede patrollies in die gebied, maar weens 'n gebrek aan water het dit gou sy belangrikheid verloor. Na die opheffing van die Provinsie van Koningin Adelaide is die fort in Januarie 1837 ontruim.




</doc>
<doc id="78725" url="https://af.wikipedia.org/wiki?curid=78725" title="Sepapushek">
Sepapushek

Sepapushek is 'n grenspos geleë tussen Suid-Afrika en Lesotho.



</doc>
<doc id="78726" url="https://af.wikipedia.org/wiki?curid=78726" title="Makhalengbrug">
Makhalengbrug

Makhalengbrug is 'n grenspos tussen Lesotho en Suid-Afrika op die Makhalengrivier. Die rivier vloei suidwes vanaf die Malutiberge verby die dorpe Molimo-Nthuse, Makhaleng, Ramabanta en Qaba. Dit vloei uiteindelik by die internasionale grens in die Oranjerivier in.



</doc>
<doc id="78727" url="https://af.wikipedia.org/wiki?curid=78727" title="Maserubrug">
Maserubrug

Maserubrug is 'n grenspos tussen Lesotho en Suid-Afrika op die Caledonrivier ("of Mohokarerivier"). Die naaste dorp aan die Lesotho-kant is Maseru, feitlik teenaan die grenspos. 



</doc>
<doc id="78728" url="https://af.wikipedia.org/wiki?curid=78728" title="Pienkbeklewerik">
Pienkbeklewerik

Die Pienkbeklewerik ("Spizocorys conirostris") is 'n algemene, amper-endemiese standvoël en nomade in gras - en woestynbossieveld. Die voël is 12 – 13 cm groot en weeg 12 - 17 gram. In Engels staan die voël bekend as die "Pink-billed Lark".




</doc>
<doc id="78730" url="https://af.wikipedia.org/wiki?curid=78730" title="Boesmansnek">
Boesmansnek

Boesmansnek is 'n grenspos tussen Lesotho en Suid-Afrika. Die naaste dorp aan die Lesotho-kant is Sehlabathebe.



</doc>
<doc id="78732" url="https://af.wikipedia.org/wiki?curid=78732" title="Fort Thomson">
Fort Thomson

Fort Thomson was een van 'n groot aantal vestings wat tydens die nege Kaapse grensoorloë (1779–1877) aan die oosgrens van die Kaapkolonie gebou is.

Een linie forte het vanaf Fort Peddie noordwaarts langs die Keiskammarivier en sy boloop die Tjumirivier geloop. Dit het bestaan uit Fort Montgomery Williams, Line's Drift, Fort Willshire en Fort Thomson.

Fort Thomson is tydens die Sesde Grensoorlog op bevel van kol. Harry Smith naby die samevloeiing van die Gaga- en die Tyhumerivier gebou. Dit is net buite die dorp Alice op die ou pad na Fort Beaufort. Die doel van die vesting was om toesig te hou oor die Xhosas in die vallei van die Tyhumirivier. Hierdie klein klipfort kon 10 ruiters, 30 Engelse en 30 Khoikhoi-voetsoldate huisves. Dit is vernoem na lt.kol. R.T. Thomson, bevelvoerder van die Royal Engineers op die oosgrens. In Junie 1836 het kol. Henry Somerset hier met die Xhosa-hoofmanne Maqoma en Tyali onderhandel. Met die opheffing van die Britse gesag oor die Provinsie van Koningin Adelaide is die fort ontruim.




</doc>
<doc id="78734" url="https://af.wikipedia.org/wiki?curid=78734" title="Brigitta Boccoli">
Brigitta Boccoli

Brigitta Boccoli (1972 - ) is 'n Italiaanse aktrise van televisie en teater

Boccoli is op 5 Mei 1972 in Rome in Italië gebore. Sy is die suster van die Italiaanse aktrise Benedicta Boccoli. Sy begin haar loopbaan in 1988 as TV-akteur in die program "Pronto, chi gioca?", waar haar suster ook gewerk het.

In 1966 trou sy met die sirkusatleet, Stefano Nones Orfei. Hulle seun se naam is Manfredi.





</doc>
<doc id="78735" url="https://af.wikipedia.org/wiki?curid=78735" title="Spizocorys">
Spizocorys

Spizocorys is 'n genus van voëls in die familie van lewerike ("Alaudidae") wat aan die orde van sangvoëls ("Passeriformes") behoort.

Die genus omvat vyf of sewe spesies:




</doc>
<doc id="78737" url="https://af.wikipedia.org/wiki?curid=78737" title="Pro Legoete">
Pro Legoete

Lesego 'Pro' Legoete (gebore op 19 Oktober 1976 in Suid-Afrika) is 'n Goue Leeus en Suid-Afrikaanse Rugbyunie "elite"paneel skeidsregter. Hy hanteer gereeld Curriebekerwedstryde in Suid-Afrika.

Sy biometrika is lengte: 173 cm en gewig: 73 kg.



</doc>
<doc id="78741" url="https://af.wikipedia.org/wiki?curid=78741" title="Pafuri-grenspos">
Pafuri-grenspos

Pafuri is 'n grenspos tussen Suid-Afrika en Mosambiek, geleë op die Nasionale Krugerwildtuingrens, op die noordoostelike uithoek.

Dit moet nie verwar word met die Pafurihek, 'n toegangshek tot die Krugerwildtuin, verder wes, nie.


</doc>
<doc id="78742" url="https://af.wikipedia.org/wiki?curid=78742" title="Vaalrivierlewerik">
Vaalrivierlewerik

Die Vaalrivierlewerik ("Spizocorys fringillaris") is 'n skaars, endemiese standvoël en plaaslik nomade in swaarbeweide hooglandgrasveld, dikwels in klein swerms. Die voël is 12–13 cm groot en weeg 16–21 gram. Die voël is bedreigd weens habitatverlies. In Engels staan die voël bekend as die "Botha's lark". 




</doc>
<doc id="78746" url="https://af.wikipedia.org/wiki?curid=78746" title="Namakwalewerik">
Namakwalewerik

Die Namakwalewerik ("Spizocorys sclateri") is 'n skaars, endemiese standvoël en gedeeltelike nomade in dorre Nama-Karoobossieveld met 'n voorkeur vir klipvlaktes. In Engels staan die voël bekend as die "Sclater's lark". Die voël se status is byna-bedreigd.

Die voël is 13 – 14 cm groot en weeg 17 - 21 gram. Die voël is kompak met 'n stewige snawel. Dit is geelbruin met 'n kenmerkende "traanmerk" onder die oë. Dié voël verskil van die Woestynlewerik deurdat dit nie 'n kuif het nie.




</doc>
<doc id="78754" url="https://af.wikipedia.org/wiki?curid=78754" title="Sadiola">
Sadiola

Sadiola is 'n kommune en klein dorpie, ongeveer 70 km suid van Kayes in die westelike gedeelte van Mali, in Wes-Afrika. Twee groot oopgroefgoudmyne is hier geleë, die Sadiola Hill-goudmyn en die Yatela-goudmyn. Volgens die 2009-sensus woon 39 305 mense hier.

Die natuur in hierdie omgewing het 'n monsoontipe klimaat. Vanaf ongeveer Mei tot Augustus is die jaarlikse reënseisoen, waartydens die reënval tot 1500 mm oor 'n tydperk van drie tot vier maande kan wees, met temperature wat rondom die middel dertigs wissel, met 100% humiditeit. Vanaf ongeveer September tot middel Januarie is die "koeler" seisoen (geen reënval nie), met gematigde temperature wat wissel van 15° tot 30 °C. Vanaf Januarie tot April begin die warm seisoen, met temperature wat wissel vanaf 40° tot 50 °C, ook met geen reënval nie. Dus duur die droë seisoen vir 'n tydperk van 8 tot 9 maande per jaar.

Bekende landmerke in die omgewing is die eskarp, die Senegalrivier, en die Gouina-waterval in die Senegalrivier.

Die dorpie was een van 'n klomp klein inheemse dorpies in die streek, maar word onderskei van die res deurdat dit in bo-op 'n goudertsafsetting geleë is. Primitiewe vorms van mynbou het in hierdie area voorgekom, wat moontlik die ontstaan van Sadiola beteken het.
Die huidige twee groot oopgroefmyne in die omgewing word deur AngloGold Ashanti bestuur, maar gesamentlik besit deur AngloGold Ashanti, Iamgold en die Maliese regering.

Sadiola was vroeër bo-op 'n koppie (Sadiola Hill) geleë, wat bo-op die hoofgoudafsetting gelê het. Toe mynbou daar begin het, is die dorpie 'n paar kilometer verder hervestig, om grootskaalse gemeganiseerde mynbou moontlik te maak. Met die aanvang van moderne mynbou het mense van ver af begin instroom, en 'n ontploffing in die bevolkingsgetal veroorsaak.

Die tale wat hier gepraat word is hoofsaaklik Bambara, Malinque, en Frans. Alhoewel Frans die amptelike landstaal is, is dit egter die meeste inwoners se twee of derde taal.


</doc>
<doc id="78757" url="https://af.wikipedia.org/wiki?curid=78757" title="Pous Johannes XXIII">
Pous Johannes XXIII

Pous Johannes XXIII was die 261ste pous van die Rooms-Katolieke Kerk van 1958 tot 1963. Hy was aan die bewind vir 4 jaar 7 maande en 6 dae. Pous Johannes is salig verklaar deur Pous Johannes Paulus II en heilig verklaar deur Pous Franciskus. Sy feesdag is op 11 Oktober die dag waarop die Tweede Vatikaanse Konsilie wat deur hom georganiseer is, geopen is.


Pous Johannes XXIII is gebore as Angelo Giuseppe Roncalli op 25 November 1881 in Sotto il Monte, naby Bergamo in Italië. Sy geboorteplek se naam is sedertdien verander na Sotto il Monte Giuseppe XXIII. Angelo is die vierde van dertien kinders van Giovanni Battista Roncalli en sy vrou Marianna Giulia Mazzolla. Sy pa was 'n landarbeider en Angelo het studeer met finansiële hulp van sy oom. Hy promoveer in die teologie aan die Pouslike Lateraanse Universiteit in 1904. Op 10 Augustus 1904 word hy priester gewy en hy word sekretaris van die biskop van Bergamo. Op 19 Maart 1925 word hy biskop gewy en kry die titel van titulêr aartsbiskop van Areopolis. Hy was agtereenvolgens nuntius in Sofia (1925–1934), Istanboel (1934–1937) en Athene (1937–1943). Gedurende die Tweede Wêreldoorlog het hy die Jode in Griekeland probeer help. Op 23 Desember 1944 word hy nuntius in Parys. Op 9 Januarie 1953 word Roncalli patriarg van Venesië en kardinaal-priester met Santa Prisca as titelkerk. Op 28 Oktober 1958 volg hy Pous Pius XII op en word gekroon op 4 November 1958. Hy regeer tot sy dood op 3 Junie 1963. Hy word opgevolg deur Pous Paulus VI.

Die naam ‘Johannes ’ beteken 'God is genadig'.

Pous Johannes XIII het sy pontifikaat begin met die beplanning van die Tweede Vatikaanse Konsilie. Op 25 Januarie 1959 roep hy die geestelikheid op na die konsilie, wat eers na sy dood sou begin. In 1960 roep vir die eerste keer 'n sinode vir Rome byeen. Hy wou die diosees vernuwe, maar die besluite van die sinode het tot meer verkramping gelei. Hy het die besluite van die sinode verwerp. Pous Johannes het 'n kommissie aangestel om die kerklike wetboek te hersien. Dit het eers in 1983 onder Pous Johannes Paulus II tot 'n nuwe wetboek gelei.

Op 23 September 1962 word die pous met gevorderde maagkanker gediagnoseer, maar die bevinding word geheim gehou. Op 25 Mei 1963 kry hy 'n terminale maagbloeding en sterf op 3 Junie 1963.

By die konklaaf vir die verkiesing van Pous Johannes was slegs 53 kardinale aanwesig, waarvan 24 ouer was as die nuutverkose pous. Die pous het die kollege vergroot tot 87 kardinale waaronder kardinaal Giovanni Battista Montini die latere Pous Paulus VI. Die maksimum aantal kardinale was voorheen op 70 vasgestel deur Pous Sixtus V in sy konstitusie “Postquam verus” van 3 Desember 1586.

Weens die omvang van die lys word dit hier gehou.



Pous Johannes XXIII het agt ensiklieke geskrywe. Sy laaste ensikliek “Pacem in Terris” verskyn in sy sterfjaar en word van groot belang by die oprigting van die vredesbeweging Pax Christi. In sy apostoliese konstitusie “Veterum Sapientia” (22 Februarie 1962) bepleit hy die behoud van Latyn en stel voor dat priesters grondig in Latyn, Grieks en Hebreeus opgelei word.

Die saak vir die heiligverklaring van Johannes is begin deur sy opvolger Pous Paulus VI. Pous Paulus het hom 'n dienaar van God genoem en hom “vereerbaar” verklaar. Op 3 September 2000 word hy deur Pous Johannes Paulus II salig en op 27 April 2014 deur Pous Franciskus heilig verklaar. Sy feesdag is nie sy sterfdatum nie, maar 11 Oktober die begindag van die tweede Vatikaanse konsilie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="78759" url="https://af.wikipedia.org/wiki?curid=78759" title="Lys van kardinale aangestel deur Pous Johannes XXIII">
Lys van kardinale aangestel deur Pous Johannes XXIII

Pous Johannes XXIII die 261ste pous van die Rooms-Katolieke Kerk van 1958 tot 1963 het 52 nuwe kardinale aangestel in 5 konsistories.








</doc>
<doc id="78760" url="https://af.wikipedia.org/wiki?curid=78760" title="Woestynlewerik">
Woestynlewerik

Die Woestynlewerik ("Eremalauda starki") is 'n algemene, amper endemiese standvoël en nomade in klipperige woestynbossieveld, op gruisvlaktes en in dorre grasveld, met grasse soos fyntwa. Die voël is 13 – 14 cm groot en weeg 16 - 22 gram. In Engels staan die voël bekend as die "Stark's lark".




</doc>
<doc id="78762" url="https://af.wikipedia.org/wiki?curid=78762" title="Drakensberglewerik">
Drakensberglewerik

Die Drakensberglewerik ("Heteromirafra ruddi") is 'n skaars, gelokaliseerde en endemiese standvoël in hooglandveld met kort gras. Die voël is 14 cm groot en weeg 25 - 28 gram. In Engels staan die voël bekend as die "Rudd's Lark". Die voël is kwesbaar weens habitatverlies en agteruitgang.




</doc>
<doc id="78766" url="https://af.wikipedia.org/wiki?curid=78766" title="Heteromirafra">
Heteromirafra

Heteromirafra is 'n genus van voëls in die familie van lewerike ("Alaudidae") wat aan die orde van sangvoëls ("Passeriformes") behoort.

Die genus omvat die volgende spesies:




</doc>
<doc id="78767" url="https://af.wikipedia.org/wiki?curid=78767" title="Eremalauda">
Eremalauda

Eremalauda is 'n genus van voëls in die familie van lewerike ("Alaudidae") wat aan die orde van sangvoëls ("Passeriformes") behoort.

Die genus omvat die volgende spesies:




</doc>
<doc id="78768" url="https://af.wikipedia.org/wiki?curid=78768" title="Taaluniversalia">
Taaluniversalia

Taaluniversalia is ŉ patroon wat sistematies voorkom onder natuurlike tale en potensieel waar is vir al die tale. Byvoorbeeld, "Alle tale het selfstandige naamwoorde en werkwoorde," of "Indien ŉ taal gepraat word, het dit konsonante en vokale." Navorsing in die veld van taalkunde is nou verbind aan die studie van taaltipologie en poog om algemeenhede onder tale te ontbloot, moontlik gekoppel aan kognisie, persepsie of ander verstandelike vermoëns. Die studieveld se pionierswerk is grootliks aangepak deur die taalkundige Joseph Greenberg, wat ŉ stel van vyf-en-veertig basiese universalia afgelei het, meestal te doen met sintaksis , uit ŉ studie van ongeveer dertig tale.

Taalkundiges onderskei tussen twee soorte universalia: absoluut (teenoorgestelde: statisties, ook genoem tendensies) en implikasioneel (teenoorgestelde: nie-implikasioneel). Absolute universalia is van toepassing op alle bekende tale en is laag in getalle; ŉ voorbeeld is "Alle tale het voornaamwoorde". ŉ Implikasionele universalia is van toepassing op tale met ŉ spesifieke kenmerk wat altyd vergesel word van ŉ ander kenmerk, soos "Indien ŉ taal ŉ trialis het sal dit ook ŉ dualis hê," terwyl nie-implikasionele universalia net die voorkoms (of afwesigheid) van ŉ spesifieke kenmerk noem.

Dan ook in kontras met absolute universalia is tendense, stellings wat nie noodwendig waar is vir alle tale nie, maar nieteenstaande heeltemal te algemeen voorkom om net toeval te wees. Hulle besit ook implikasionele en nie-implikasionele vorme. ŉ Voorbeeld van die laasgenoemde sal wees "die oorgrote meerderheid van tale het nasale konsonante". Hoe dit ook al egter sy is meeste tendense, soos hulle eweknieë, implikasioneel. Byvoorbeeld, "Met oorweldigende-meer-as-toeval gereeldheid, is tale met ŉ normale SOV-volgorde geneig om postposisioneel te wees". Streng gesproke is ŉ tendens nie ŉ soort universalia nie, maar uitsonderings op meeste stellings wat universalia genoem word, kan gevind word. Byvoorbeeld, Latyn is ŉ preposisionele SOV-taal. Geredelik kan aangedui word dat hierdie uitsonderlike tale besig is om ŉ skuif te maak van een soort taal na ŉ ander. In Latyn se geval het sy afgestamde Romaanse tale oorgeskakel na SVO, wat ŉ meer algemene volgorde is onder preposisionele tale.

Universalia kan ook bi-direksioneel of uni-direksioneel wees. In ŉ bi-direksionele universalia kan twee kenmerke elk mekaar se bestaan impliseer. Byvoorbeeld het postposisionele tale in die algemeen ŉ SOV-volgorde en net so is SOV-tale meestal preposisioneel. Die implikasie werk in beide rigtings endie universalia is dus bi-direksioneel. In teenstelling hiermee werk die implikasie in ŉ uni-direksionele universalia net in een rigting. Tale wat betreklike bysinne voor die selfstandige naamwoord plaas wat hulle verander, het gewoonlik ŉ SOV-volgorde, dus impliseer prenominale betreklike bysinne SOV. Aan die anderkant toon SOV-tale wêreldwyd min voorkeur vir prenominale betreklike bysinne, en dus impliseer SOV min oor die volgorde van betreklike bysinne. Aangesien die implikasie net in een rigting werk, is die voorgestelde universalia uni-direksioneel.

Taaluniversalia in sintaksis word soms voorgehou as bewyse vir universele grammatika (hoewel epistemologiese argumente meer algemeen is). Ander verduidelikings vir taaluniversalia is ook al voorgestel, byvoorbeeld, dat taaluniversalia geneig is om eienskappe van taal te wees wat help met kommunikasie. Indien ŉ taal tekort skiet in een van die eienskappe, is al beweer, sal dit binnekort groei tot een wat wel die eienskap besit.

Michael Halliday het geargumenteer vir ŉ onderskeiding tussen beskrywende en teoretiese kategorieë by die oplos van die geval van die bestaan van taaluniversalia, ŉ onderskeiding geneem van J.R. Firth en Louis Hjelmslev. Hy redeneer dat "teoretiese kategorieë en hulle onderlinge verhoudings bevat ŉ abstrakte model van taal...; hulle is aaneengeskakel en wedersyds gedefinieerd". Beskrywende kategorieë, in teenstelling, is die wat opgestel is om spesifieke tale te beskryf. Hy argumenteer dat "Wanneer mense oor "universalia" uitvra, hulle oor die algemeen bedoel beskrywende kategorieë wat aanvaar word as gevind in alle tale. Die probleem is dat daar geen meganisme is om te besluit oor hoe ooreenstemmend beskrywende kategorieë van verskillende tale moet wees, voor daar gesê kan word dat hulle "dieselfde ding" is nie. 




</doc>
<doc id="78769" url="https://af.wikipedia.org/wiki?curid=78769" title="Gouina-waterval">
Gouina-waterval

Die Gouina-waterval is 'n informele naam vir die "Chutes de Gouina" (Frans) in die Sénégalrivier in Mali. Hierdie watervalle word deur die diaspora-gemeenskap die Diamo-waterval genoem as gevolg van die nabygeleë Maliese dorpie Diamo. Dit is ook al die Niagara-waterval van Mali genoem.

Die Gouina-waterval is ongeveer 70 km noordoos van die myndorpie Sadiola in die verre-westelike gedeelte van Mali. Dit word gevind in die Senegalrivier, tientalle km stroomop van die voormalige Maliese hoofstad Kayes. Die waterval lê tussen die twee dorpies Bafoulabé (stroomop) en Diamou (stroomaf).

Die Gouina-waterval is 'n indrukwekkende waterval, ongeveer 500 m wyd (afhangende van die seisoen), en ongeveer 16 meter hoog. Die volume water wat tydens die droë seisoen oor die watervalle loop is ongeveer 12-13m per sekonde, en in die nat seisoen tot soveel as 2 430 m per sekonde. Aan die bokant van die waterval word groot maalgate gevind (sommige 2 m x 2 m wyd, en tot 2 m diep). Hierdie maalgate kan slegs in die droë seisoen gesien word, wanneer die watervlakke laag is. In die nat seisoen (Mei tot Julie) is hierdie gedeeltes onder water.

Toegang tot hierdie waterval is slegs moontlik met 'n viertrekvoertuig as gevolg van die swak tot feitlik nie-bestaande paaie. Dit neem ongeveer 2 uur om die sowat 70 km vanaf Sadiola-myndorp af te lê, ten spyte van 'n groot gedeelte van die pad wat deur “SEMOS” onderhou word. Tydens die nat seisoen is hierdie waterval bykans onbereikbaar, as gevolg van die toestand van die pad, en die talle seisoenale strome wat deurkruis moet word.

Ten spyte van die afgeleë aard van hierdie omgewing, is daar bitter min natuurlewe oor. Diere wat egter wel nog aangetref word, is seekoeie, bobbejane, luiperds en vlakvarke. Tiervis word in die riviere aangetref, maar is relatief skaars as gevolg van oorbenutting.


</doc>
<doc id="78771" url="https://af.wikipedia.org/wiki?curid=78771" title="Veldspaat">
Veldspaat

Veldspate (KAlSiO – NaAlSiO – CaAlSiO) is ‘n groep minerale wat deel uitmaak van die silikaatminerale. Dit is 'n baie algemene groep minerale, en kan tot 60% van die aarde se kors uitmaak.

Die veldspate kan in twee groepe verdeel word, die plagioklaasveldspate en die alkali-veldspate.

Dit vorm deel van die silikaatmineraalgroep, spesifiek die tekto-silikaat groep minerale.

Hierdie tekto-silikate, of "raamwerksilikate," het 'n 3-dimensionele raamwerk van silika-tetraedra, met 'n Si:O verhouding van 1:2. In hierdie raamwerk word elke suurstofatoom deur twee silikonatome gedeel. Hierdie groep verteenwoordig 'n baie groot gedeelte van die aardkors se minerale, en kom in verskeie felsiese gesteentes soos graniet voor.

Ongeveer 25% van die Si-atome in veldspaat se struktuur is met aluminiumatome vervang, a.g.v. silikon en aluminium se soortgelyke atoomradius en atoomlading.

Op die veldspaat fasediagram, verskyn die alkali-veldspate op die een as van die fasediagram, met die twee eindreekse albiet en ortoklaas, en die ander as vorm die plagioklaas-veldspate, met albiet en anortiet as die eindreekse. (Sien aangehegte fasediagram.)

Die derde as van die fasediagram, tussen ortoklaas en anortiet is daar geen veldspate nie, aangesien daar geen vaste oplossing kan bestaan tussen die kalium- en kalsiumveldspate nie a.g.v. die verskil in hulle ioonradiusse. 



Veldspate word gebruik as grondstof in die maak van glas, keramiek, verf, plastiek en rubber.

Verder vorm dit 'n belangrike bestanddeel van bousand in die konstruksiebedryf, en vorm dit saam met kwarts die hoofbestanddeel van graniet, wat as granietblaaie in die boubedryf gebruik word.

In die wetenskap word kaliumryke veldspate gebruik vir die radiodatering van gesteentes, a.g.v. die kalium wat oor tyd radioaktief afbreek na argon.

Labradoriet, die veldspaat halfpad tussen Albiet en Anortiet op die fasediagram, is 'n baie gesogde half-edelsteen wat in juweliersware gebruik word.

Amasoniet is 'n loodryke vorm van mikroklien, wat 'n trikliene vorm van kaliumveldspaat is.


</doc>
<doc id="78773" url="https://af.wikipedia.org/wiki?curid=78773" title="Prins George van Cambridge">
Prins George van Cambridge

Prins George van Cambridge (George Alexander Louis; geb. 22 Julie 2013 in Londen) is die eerste kind van prins William, Hertog van Cambridge, en sy vrou, Catherine, Hertogin van Cambridge. Hy is die eerste kleinseun van prins Charles van die Verenigde Koninkryk en die derde aanspraakmaker op die troon van koningin Elizabeth II ná sy oupa en pa. Sy suster "Charlotte Elizabeth Diana" is op 2 Mei 2015 gebore, en sy broer Louis Arthur Charles is op 23 April 2018 gebore, albei ook in Londen.

Sint James-paleis het op 3 Desember 2012 aangekondig dat die Hertogin van Cambridge haar en prins William se eersteling verwag. Dit is op minder as 12 weke gemaak – vroeër as wat die gebruik is omdat die hertogin aan akute oggendnaarheid gely het en in die hospitaal opgeneem is.

Die hertogin is op 22 Julie 2013 in die St. Mary-hospitaal in Londen opgeneem met die eerste kraamtekens. Om 16:24 (Britse tyd; 15:24 UTC) op 22 Julie is die geboorte van ’n seun aangekondig. Hy het 3,8 kg geweeg. Dit is die eerste keer sedert 1894–1901, tydens die bewind van koningin Victoria, dat drie geslagte troonopvolgers gelyk lewend is.

Op 24 Julie, die dag nadat die hertog en hertogin die baba aan die pers buite die hospitaal gewys het, is aangekondig dat sy naam George Alexander Louis is.

Die prins sal bekend wees as Sy Koninklike Hoogheid prins George van Cambridge.

Deur prins Charles is hy lid van die Huis van Windsor en ’n afstammeling in die manlike lyn van die Huis van Glücksburg, wat as konings van Denemarke en Griekeland regeer het. Deur sy pa se ma, Diana, Prinses van Wallis, stam hy af van die Spencer-familie. Hy is die derde aanspraakmaker op die trone van die 16 Volkebondslande. Hy is koningin Elizabeth II se derde agterkleinkind en eerste agterkleinseun.



</doc>
<doc id="78774" url="https://af.wikipedia.org/wiki?curid=78774" title="Vlag van die Johnston-atol">
Vlag van die Johnston-atol

Die nie-amptelike vlag van die Johnston-atol is op 7 Desember 2001 in gebruik geneem. Die vlag vertoon ’n horisontale tweekleur in blou, wit en blou met vier blou vyfpuntige sterre en ’n gestileerde geel voël in die wit baan met die woorde “Johnston Atoll” in geel in die onderste blou baan.

Die vier sterre in die wit baan stel die vier eilande van die atol, nl. Akau, Hikina, Sand en Johnston, voor.

Die amptelike vlag van die atol is die vlag van die Verenigde State.



</doc>
<doc id="78777" url="https://af.wikipedia.org/wiki?curid=78777" title="Namiblewerik">
Namiblewerik

Die Namiblewerik ("Ammomanopsis grayi") is 'n redelike algemene, amper-endemiese standvoël en plaaslike nomade op kusgruisvlaktes en dieper binnelands in meer sanderige habitats. Die voël is redelik volop noord van Swakopmund. Die voël is 13 – 14 cm groot en weeg 17 - 27 gram. In Engels staan die voël bekend as die "Gray's Lark".




</doc>
<doc id="78779" url="https://af.wikipedia.org/wiki?curid=78779" title="Swartoorlewerik">
Swartoorlewerik

Die Swartoorlewerik ("Eremopterix australis") is 'n gelokaliseerde algemene endemiese voël en nomade in Karoobossieveld en grasveld, Kalaharisandveld, gruisvlaktes en soms landerye. Hulle kom gewoonlik in swerms voor. Die voël is 12 – 13 cm groot en weeg 12 - 16 gram. In Engels staan die voël bekend as die "Black-eared Sparrow-Lark".




</doc>
<doc id="78781" url="https://af.wikipedia.org/wiki?curid=78781" title="Rooiruglewerik">
Rooiruglewerik

Die Rooiruglewerik ("Eremopterix leucotis") is 'n algemene standvoël en nomade in savanne met yl gras, landerye en padrande; veral die wat onlangs afgebrand het. Hulle kom gewoonlik in swerms voor. Die voël is 12 – 13 cm groot en weeg 12 - 21 gram. In Engels staan die voël bekend as die "Chestnut-backed Sparrow-Lark".




</doc>
<doc id="78783" url="https://af.wikipedia.org/wiki?curid=78783" title="Grysruglewerik">
Grysruglewerik

Die Grysruglewerik ("Eremopterix verticalis") is 'n algemene, amper-endemiese nomade en plaaslike trekvoël in Karoobossieveld, halfwoestyn, grasveld, dorre savanne en landerye. Hulle kom gewoonlik in swerms voor na goeie reën. Die voël is 12 – 13 cm groot en weeg 13 - 21 gram. In Engels staan die voël bekend as die "Grey-backed Sparrow-Lark".




</doc>
<doc id="78785" url="https://af.wikipedia.org/wiki?curid=78785" title="Ammomanes">
Ammomanes

Ammomanes is 'n genus van voëls in die familie van lewerike ("Alaudidae") wat aan die orde van sangvoëls ("Passeriformes") behoort.

Die genus omvat die volgende spesies:




</doc>
<doc id="78787" url="https://af.wikipedia.org/wiki?curid=78787" title="Eremopterix">
Eremopterix

Eremopterix is 'n genus van voëls in die familie van lewerike ("Alaudidae") wat aan die orde van sangvoëls ("Passeriformes") behoort.

Die genus omvat die volgende spesies:




</doc>
<doc id="78788" url="https://af.wikipedia.org/wiki?curid=78788" title="Prins Harry, Hertog van Sussex">
Prins Harry, Hertog van Sussex

Prins Henry, Hertog van Sussex KCVO (Henry Charles Albert David, * 15 September 1984 – ), algemeen bekend as prins Harry, is die jongste seun van Charles, Prins van Wallis, en sy eerste vrou, Diana, Prinses van Wallis. Sy grootouers aan vaderskant is koningin Elizabeth II van die Verenigde Koninkryk en prins Philip, Hertog van Edinburg. Hy is die sesde aanspraakmaker op die Britse troon ná sy pa, sy broer, prins William, Hertog van Cambridge, en sy broerskinders, prins George, prinses Charlotte en prins Louis.

Ná sy skoolopleiding aan verskeie skole in Brittanje en ’n brugjaar in onder meer Australië en Lesotho, het Harry besluit op ’n militêre loopbaan. Hy het offisiersopleiding ontvang aan die Militêre Akademie Sandhurst en ’n tweede luitenant geword in die Household Cavalry-regiment. Hy het hier sy opleiding as tenkbevelvoerder voltooi. In 2007–2008 het hy in die Afgaanse Oorlog 77 dae lank diens gedoen aan die front, maar is onttrek ná ’n artikel in ’n Australiese tydskrif. Hy het in 2012–2013 vir 20 weke na Afganistan teruggekeer.

Op 27 November 2017 is aangekondig dat prins Harry verloof geraak het aan die voormalige Amerikaanse aktrise Meghan Markle en op 19 Mei 2018 is hulle in Windsor, Engeland, getroud. ’n Paar uur voor die troue het hy die titels Hertog van Sussex, Graaf van Dumbarton en baron Kilkeel gekry.

Harry is op 15 September 1984 in die St. Mary-hospitaal in Londen, Engeland, gebore. Sy ma, Diana, wou hê hy en sy broer moes ’n groter ondervindingsraamwerk hê as vorige koninklike kinders en het hulle saamgeneem na plekke wat gewissel het van Disney World en McDonald's tot vigsklinieke en oornaggeriewe vir haweloses. Hy het ook op ’n jong ouderdom sy ouers op amptelike besoeke begin vergesel; sy eerste oorsese koninklike toer was na Italië in 1985.

Harry se ouers is in 1996 geskei en sy ma is die volgende jaar in ’n motorongeluk in Parys oorlede. Nes sy pa en broer het hy sy skoolopleiding aan privaatskole ondergaan, onder meer Eton-kollege. Hy het sy studies in 2003 aan laasgenoemde skool voltooi.

Hy het daarna ’n brugjaar geneem, waartydens hy in Australië gewerk het. Hy het ook Lesotho besoek, waar hy met weeskinders gewerk het en die dokumentêre rolprent "The Forgotten Kingdom" vervaardig het.

Prins Harry het op 8 Mei 2005 sy opleiding begin aan die Militêre Akademie Sandhurst, waar hy as kadetoffisier Wales bekend was. In April 2006 het hy sy offisiersopleiding voltooi en het hy ’n tweede luitenant geword in die Blues and Royals, ’n regiment van die Household Cavalry in die Britse leër. Op 13 April 2008 is hy tot luitenant bevorder.

In ’n verklaring op 22 Februarie 2007 is aangekondig dat prins Harry saam met sy regiment aan die front in Irak sou diens doen. Die destydse hoof van die leër, generaal sir Richard Dannatt, het op 30 April 2007 aangekondig dat hy persoonlik besluit het dat die prins saam met sy eenheid na Irak kon gaan, maar teen 16 Mei het hy bekend gemaak dat Harry nie Irak toe sou gaan nie omdat hy ’n gewilde teiken sou wees (verskeie dreigemente is deur verskeie groepe gemaak wat sy lewe bedreig het) en dat dit sy mede-soldate in gevaar sou stel.

In 2008 het die departement van buitelandse sake gerugte bevestig dat Harry in Afganistan diens doen. Hy was die eerste lid van die Britse koningshuis wat in ’n oorlogsgebied diens gedoen het sedert sy oom, prins Andrew, Hertog van York, helikopters gevlieg het in die Falkland-oorlog van 1982. Hy het vir sy diens die Medalje vir Operasionale Diens in Afganistan in Mei 2008 ontvang van sy tante, prinses Anne.
Nadat hy aan die nodige vereistes voldoen het, het Harry opleiding as helikoptervlieënier ondergaan. Hy het sy vlerke op 7 Mei 2010 van sy pa ontvang. Hy het bekend gemaak dat hy as vlieënier van Apache-helikopters opleiding sou ontvang, waarna hy weer sou kwalifiseer om in oorlogsones te veg. Hy het sy Apache-vliegtoets in 2011 geslaag. Op 16 April 2011 is aangekondig dat hy tot die rang van kaptein bevorder is.

In Junie 2011 is aangekondig dat Harry as Apache-helikoptervlieënier weer in Afganistan ontplooi kon word. Die uiteindelike besluit sou egter lê by die weermag se senior bevelvoerders ná samesprekings met prins Harry, prins Charles en die koningin. In Oktober is prins Harry na ’n Amerikaanse militêre basis in Kalifornië oorgeplaas vir ’n deel van sy opleiding. In November 2011 het hy na Engeland teruggekeer om sy opleiding te voltooi.

On 7 September 2012 het kaptein Wales in Afganistan aangekom vir ’n tydperk van vier maande. Op 10 September, dae ná sy aankoms, is aangekondig dat die Taliban gedreig het om hom uit te skakel. Op 21 Januarie 2013 is aangekondig dat prins Harry teruggekeer het ná vier maande in Afganistan as medevlieënier van ’n Apache-helikopter.

Op 8 Julie 2013 het die departement van verdediging aangekondig dat Harry as ’n Apache-bevelvoerder gekwalifiseer het.

Prins Harry neem graag aan sport deel, onder meer polo, ski en motocross. Hy het in sy jeug die reputasie van ’n rebel gekry nadat hy onder meer dagga gerook, as ’n minderjarige gedrink en buite nagklubs met paparazzi slaags geraak het. Hy het ook ’n kostuumpartytjie bygewoon in ’n Nazi-uniform met ’n swastika-armband. Hy het later in ’n verklaring om verskoning gevra.

In Januarie 2009 het die Britse poniekoerant "News of the World" ’n video bekend gemaak waarin Harry na ’n medesoldaat as "ons klein Paki-vriend" verwys. David Cameron het dit as onaanvaarbaar beskryf en Harry is deur die "The Daily Telegraph" as ’n rassis bestempel. Clarence House het dadelik ’n verklaring uitgereik waarin Harry om verskoning vra en sê hy het niks slegs daarmee bedoel nie.

Terwyl hy in Augustus 2012 met vakansie in Las Vegas was, is ’n nakende Harry en ’n onbekende vrou in ’n hotelkamer afgeneem, volgens berigte ná ’n spel van "ontklee-biljart". Die foto's het op die internet verskyn en verskeie koerante het daaroor berig.

Harry het ’n ruk lank uitgegaan met Chelsy Davy, die dogter van ’n Suid-Afrikaanse sakeman, maar vroeg in 2009 is berig dat die paartjie uiteen is nadat hulle mekaar vyf jaar geken het.

Hy het op 19 Mei 2018 met die voormalige aktrise Meghan Markle van Amerika getrou.


Benewens die titel hertog het hy ook op sy troudag die titels Graaf van Dumbarton en baron Kilkeel gekry. 

Voor sy troue het Harry vir militêre doeleindes Wales (Wallis) as sy van gebruik en was hy bekend as kaptein Harry Wales.

Op 4 Junie 2015 is hy deur die koningin tot ridder geslaan vir "dienste aan die monarg" en aangestel as ridderkommandeur van die Koninklike Victoriaanse Orde (KCVO).




</doc>
<doc id="78790" url="https://af.wikipedia.org/wiki?curid=78790" title="Swartkatakoeroe">
Swartkatakoeroe

Die Swartkatakoeroe ("Campephaga flava") is 'n redelike algemene standvoël en plaaslike trekvoël in gevestigde boomveld en woudrande. Gedurende die winter verlaat die voëls die plato en beweeg na laer areas. Die voël is 18 – 21 cm groot en weeg 29 - 36 gram. In Engels staan die voël bekend as die "Black Cuckoo-Shrike".




</doc>
<doc id="78792" url="https://af.wikipedia.org/wiki?curid=78792" title="Bloukatakoeroe">
Bloukatakoeroe

Die Bloukatakoeroe ("Campephaga caesia") is 'n skaars standvoël en plaaslike hoogtetrekvoël; beperk tot immergroen woude en aangrensende boomveld. Die voël is 25 – 27 cm groot en weeg 53 - 68 gram. In Engels staan die voël bekend as die "Grey Cuckoo-Shrike".




</doc>
<doc id="78794" url="https://af.wikipedia.org/wiki?curid=78794" title="Witborskatakoeroe">
Witborskatakoeroe

Die Witborskatakoeroe ("Coracina pectoralis") is 'n skaars tot gelokaliseerde algemene standvoël van hoëboomveld, veral miombo, mopanie en rivierwoud. Die voël is 27 cm groot en weeg 50 - 58 gram. Die voël is alleen of kom in pare voor. In Engels staan die voël bekend as die "White-breasted Cuckooshrike".




</doc>
<doc id="78796" url="https://af.wikipedia.org/wiki?curid=78796" title="Akasiagrysmees">
Akasiagrysmees

Die Akasiagrysmees ("Parus cinerascens") is 'n algemene, amper-endemiese standvoël doringveld en dorre savanne. Die voël is 15 cm groot en weeg 19 tot 22 gram. In Engels staan die voël bekend as die "Ashy tit".




</doc>
<doc id="78801" url="https://af.wikipedia.org/wiki?curid=78801" title="Vlag van die Midway-atol">
Vlag van die Midway-atol

Die nie-amptelike vlag van die Midway-atol is op 29 Mei 2000 in gebruik geneem. Die vlag vertoon ’n horisontale driekleur in blou, wit en turkoois met ’n albatros in die boonste baan.

Die blou baan stel die lug voor, die wit baan stel die strande voor en die turkoois baan is die kleur van die omringende oseaan. Die voël is ’n swartwangalbatros.

Die amptelike vlag van die eilande is die vlag van die Verenigde State.



</doc>
<doc id="78804" url="https://af.wikipedia.org/wiki?curid=78804" title="Piet-tjou-tjougrysmees">
Piet-tjou-tjougrysmees

Die Piet-tjou-tjougrysmees ("Parus afer") is 'n gelokaliseerde, algemene, endemiese standvoël in fynbos en Karoobossieveld - dikwels naby klipbanke en ou geboue. Die voël is 15 cm groot en weeg 18 - 22 gram. In Engels staan die voël bekend as die "Grey Tit".




</doc>
<doc id="78806" url="https://af.wikipedia.org/wiki?curid=78806" title="Swartkopmees">
Swartkopmees

Die Swartkopmees ("Parus pallidiventris") is 'n plaaslike en skaars standvoël in miombo-boomveld, soms ook in gevestigde mopanieboomveld. Die voël is 14 cm groot en weeg 16 - 20 gram. In Engels staan die voël bekend as die "Cinnamon-breasted tit".




</doc>
<doc id="78808" url="https://af.wikipedia.org/wiki?curid=78808" title="Rooipensmees">
Rooipensmees

Die Rooipensmees ("Parus rufiventris") is 'n gelokaliseerde en algemene standvoël in breëblaarboomveld. Die voël is 15 cm groot en weeg 18 - 22 gram. In Engels staan die voël bekend as die "Rufous-bellied tit".




</doc>
<doc id="78810" url="https://af.wikipedia.org/wiki?curid=78810" title="Miombogrysmees">
Miombogrysmees

Die Miombogrysmees ("Parus griseiventris") is 'n algemene standvoël in miombo-boomveld en ander breëblaarboomveld. Die voël is 13 cm groot en weeg 14 - 17 gram. In Engels staan die voël bekend as die "Miombo Tit".




</doc>
<doc id="78812" url="https://af.wikipedia.org/wiki?curid=78812" title="Gewone swartmees">
Gewone swartmees

Die Gewone swartmees ("Parus niger") is 'n algemene standvoël in woud en breëblaarboomveld. Die voël is 16 cm groot en weeg van 18 tot 25 gram. In Engels staan die voël bekend as die "Southern black tit".




</doc>
<doc id="78814" url="https://af.wikipedia.org/wiki?curid=78814" title="Ovamboswartmees">
Ovamboswartmees

Die Ovamboswartmees ("Parus carpi") is 'n redelike algemene standvoël in halfdorre- en savanneboomveld in Namibië en suidwestelike Angola. Die voël is 14 cm groot en weeg 14 tot 21 gram. In Engels staan die voël bekend as die "Carp's tit".




</doc>
<doc id="78816" url="https://af.wikipedia.org/wiki?curid=78816" title="Pylvlekkatlagter">
Pylvlekkatlagter

Die pylvlekkatlagter ("Turdoides jardineii") is 'n algemene standvoël wat voorkom in ruigtes en bosse in beboste savanne. Die voël bly in territoriale groepe van 6-7 saam. Die voël is 22 – 25 cm groot en weeg 60 – 82 gram. In Engels staan die voël bekend as die "Arrow-marked Babbler".

Die Gestreepte nuwejaarsvoël, 'n broeiparasiet, gebruik onder andere hierdie voël as broeigasheer vir sy kleintjies.




</doc>
<doc id="78818" url="https://af.wikipedia.org/wiki?curid=78818" title="Kajapoetolie">
Kajapoetolie

Kajapoetolie is 'n vlugtige olie met sterk antiseptiese eienskappe. Weens die antibakteriese werking is dit 'n bestanddeel in verskeie preparate soos salwe en rome teen spierpyn en neusontstuwingsmiddels. In sekere geneesmiddels teen vissiektes is dit 'n bestanddeel. Ook word dit benut as geurstof in parfuum en in insekwerende middels. In Suid-Afrika word kajapoetolie beskou as een van die “Hollandse medisyne”.

Hierdie olie is 'n kleurlose tot groengeel helder vloeistof met 'n sterk eukaliptusagtige geur. Dit word verkry deur die distillering van jong blare en takkies van die kajapoetboom ("Melaleuca leucadendra", ook genoem Melaleuca cajaputi). Sy verspreidingsgebied is die Indonesiese argipel, die Maleise skiereiland, die Solomonseilande en die noordelike deel van Australië. Die eiland Sulawesi is die grootste produsent.

Die bekende teeboomolie word vervaardig uit Melaleuca alternifolia.



</doc>
<doc id="78825" url="https://af.wikipedia.org/wiki?curid=78825" title="Parus">
Parus

Parus is 'n genus van voëls in die familie van mese ("Paridae") wat aan die orde van sangvoëls ("Passeriformes") behoort.

Die genus omvat ongeveer 26 spesies, insluitende:





</doc>
<doc id="78827" url="https://af.wikipedia.org/wiki?curid=78827" title="Mese">
Mese

Mese ("Paridae") is 'n familie van voëls wat aan die orde van sangvoëls ("Passeriformes") behoort. Die woord mees is 'n versamelnaam vir drie voëlfamilies. Twee families kom in Suider-Afrika voor, naamlik die egte mese (familie "Paridae") en die buidelmese of kapokvoëls (familie "Remizidae"). 

Hierdie twee families is naverwant en dit is moontlik dat die buidelmese eers onlangs uit die egte mese ontwikkel het. Die buidelmese se neste lyk baie soos die van die wewers. Die stertmese (familie "Aegithalidae"), waarvan daar geen spesies in Suider-Afrika voorkom nie, verskil van die ander twee families wat sekere eienskappe betref. Mese leef hoofsaaklik van insekte, hoewel hulle dieet ook sade en vrugte insluit. 

Ander kenmerke is hulle sterk, geboë pote met verlengde naels, wat van hulle uitsonderlike klimmers maak. Hulle vlerke is gewoonlik klein en afgerond. Party mese is trekvoëls, terwyl ander standvoëls is. Hulle is besonder energieke en beweeglike voëltjies, en hulle lewenswyse stem ooreen met die van die boomklewers (familie "Sittidae") en die boomkruipers (genus "Certhia"). 

Die stertmese (familie "Aegithalidae") verskil van die ander twee families wat hulle gedrag betref. Die lede van die familie is standvoëls. Daar is drie genera stertmese, waarvan een genus in Europa en die ander twee in die Himalaja van Suidoos-Asië en in Noord-Amerika voorkom. Van die twintig subspesies wat in Europa aangetref word, is die stertmees ("Aegithalos caudatus") die bekendste. 

Vanweë sy lang stert word die voëltjie ook 'n "Iangstert" genoem. Vroeër is die buidelmese (familie "Remizidae") saam met die egte mese gegroepeer, maar deesdae word daar op grond van 'n aantal spesifieke kenmerke tussen die twee families onderskei. Hulle naam is afkomstig van die Nederlandse woord buidel, wat "beursie" of "geldsak" beteken en in die geval die vorm van hul neste beskryf. 

Net soos by die wewers is die neste van hierdie voëls baie kunstig gevleg. Die vlerke en stert van hierdie familie is besonder kort. In teenstelling met die egte mese is die bopunt van hul snawels reg uit en skerp gepunt. Vier genera en 11 spesies buidelmese is bekend. Hulle kom in groot dele van Eurasië, Afrika en die suidelike dele van Noord-Amerika voor. Egte mese (familie "Paridae") word in die Noordelike Halfrond (ook in Afrika) aangetref

Altesaam 45 spesies van die families is bekend, en hulle kort, sterk snawels, asook hulle sterk, stewige pote, is kenmerkend.

Stertmese leef in loofbosse, parke en gebiede wat met struikgewasse begroei is. Gewoonlik maak die mannetjie en wyfie saam nes, en tussen 7 en 14 eiers word op 'n slag gele. Die broeityd is 2 weke en die kuikens verlaat die nes al na 17 dae. Die stertmees word van die egte mees onderskei op grond daarvan dat eersgenoemde geen ware terrotoriale gedrag toon nie. 

Teenoor lede van sy eie spesie is die stertmees baie verdraagsaam, en dit gebeur dikwels dat kuikens van een paar deur 'n ander paar versorg word. Wanneer gevaar dreig, sal een voël die ander lede van sy spesie waarsku. Stertmese is ware standvoëls. Die buidelmees ("Remiz pendulinus"), wat in onder meer die Midde-Ooste voorkom, bou ŉ kunstige, keëlvormige nes. 

Die mannetjie begin die nes in die lente bou, verkieslik op 'n plek bokant water. Die binnekant van die sakagtige nes, wat buitengewoon kompak is, word uitgevoer met plantmateriaal, spinnerakke of selfs skaapwol wat hulle van doringdraadheinings afpik. Hierdie neste word baie sterk geweef en skeur gevolglik baie moeilik. Die voering van die nes is hoofsaaklik die verantwoordelikheid van die wyfie wat die mannetjie tydens die bou van die nes verower het. 

Nadat die wyfie haar eiers in die nes gelê het, begin die mannetjie 'n nuwe nes bou en probeer hy om vir hom nog wyfies te verower. Die versorging van die kuikens berus heeltemal by die wyfie. Oor die trekpatroon van die buidelmese is daar nog geen duidelikheid nie, en daar word vermoed dat dit van die broeigebied afhang. Hulle kan dus of trekvoëls, of swerfvoëls, of standvoëls wees. 

Egte mese verkies om in gate in rotse, bome of selfs heiningpale nes te maak. Hierdie gate word dan met hare, plante of enige ander sagte materiaal uitgevoer. Die eiers is wit met gekleurde spikkels. Die voël gebruik sy sterk pote en kort snawel om insekte in die hande te kry. Aangesien die egte mese standvoëls is, word die familie onderverdeel in 236 subspesies en hierdie onderverdeling berus dikwels op die feit dat die subspesies ekologies van mekaar geskei word.

In Suidelike Afrika word die familie "Paridae" deur vyf spesies verteenwoordig. waarvan die bekendste die piettjou-tjou ("Parus afer") is. Hulle kom voor van Wes-Kaap, die Karoo, die Vrystaat, Transvaal, Namibië en Groot-Namakwaland tot in Angola, Oos-Zaïre en Somalië. 

Hulle verkies droër streke en word gewoonlik in pare of in klein familiegroepies gesien. Die noordelike piet-tjou-tjou ("Parus griseiventris"), word in Noord-Masjonaland aangetref. Nog 'n egte mees wat wydverspreid voorkom, is die suidelike swartmees ("Parusniger"), wat van die Oostelike Provinsie, deur Natal en Transvaal tot in die noorde van Namibië, asook verder noord tot by Senegal en die Wit Nyl aangetref word. Die voël is veral volop in die Krugerwildtuin. 

Hy verkies digte woude en bosse, en die mannetjie kan dikwels op kaal takke gesien word waar hy luidrugtig sit en sing. Die swartmees ("Parus leucomelas") en die swartkopmees (Rufus rufiventris) word net in die noordelike dele van Namibië en verder noordwaarts aangetref. Die familie "Remizidae" word in Suider-Afrika deur twee spesies verteenwoordig. Die bekendste is die Kaapse kapokvoël ("Anthoscopus minutus"), wat in die droër dele van die Kaap, die Vrystaat, Wes-Transvaal, Botswana en Namibië voorkom. 

Dit word as die kleinste voëltjie in Suider-Afrika beskou. Die neste van hierdie voël het 'n interessante struktuur. ŉ Ooglopende, valse ingang word gebou, terwyl die regte ingang tot die nes bedek word. Elke keer wanneer die voëltjie die nes binnekom of verlaat, word die ingang weer toegemaak. Vermoedelik word dit gedoen om slange te mislei. Kapokvoëls word gewoonlik in familiegroepe van ongeveer 10 tot 20 aangetref. Wanneer daar geen eiers in die nes is nie, kan twaalf of meer voëls in 'n nes oornag. 

Die grys kapokvoël ("Anthoscopus caroli") kom in die noordelike dele van Transvaal en Natal asook in Damaraland voor. Dit is die kleinste voëltjie wat in die dele van Suider-Afrika aangetref word. Hulle hou in klein swermpies en soek gewoonlik hulle kos in die boonste takke van bome. As hulle versteur word, sal hulle na die volgende boom vlieg.

Die familie bestaan uit die volgende genera:





</doc>
<doc id="78833" url="https://af.wikipedia.org/wiki?curid=78833" title="Vlag van die Palmyra-atol">
Vlag van die Palmyra-atol

Die nie-amptelike vlag van die Palmyra-atol is op 7 Desember 2001 in hergebruik geneem. Die vlag vertoon ’n horisontale driekleur in rooi, blou en geel met ’n geel opkomende son in die boonste baan.

Die amptelike vlag van die eilande is die vlag van die Verenigde State.



</doc>
<doc id="78835" url="https://af.wikipedia.org/wiki?curid=78835" title="Vlag van Wake-eiland">
Vlag van Wake-eiland

Die nie-amptelike vlag van Wake-eiland is op 16 September 1985 in hergebruik geneem. Die vlag vertoon ’n driekleur met ’n vertikale gepunte blou baan aan die vlagpaalkant waarin drie geel vyfpuntige sterre en ’n geel ovaal skyf met die silhouet van die eiland en die woorde “Wake Island” daarin en twee horisontale bane in wit en rooi aan die wapperkant.

Die amptelike vlag van die eilande is die vlag van die Verenigde State.



</doc>
<doc id="78836" url="https://af.wikipedia.org/wiki?curid=78836" title="Privaatskool Moria">
Privaatskool Moria

Privaatskool Moria in Outjo is die oudste Afrikaanse privaat skool in Namibië.

Die skool is by die ministerie van onderwys van Namibië geregistreer en het op 21 Januarie 1991 geopen, minder as 'n jaar nadat Namibië onafhanklik geword het en Afrikaans geleidelik as onderrigtaal uit die staatskool gefaseer is, buiten in die eerste drie grade.

Die skool se verklaarde doelstelling is om "Christelike onderrig aan leerlinge te bied, Afrikaans as onderrigmedium te gebruik en hoë akademiese standaarde te handhaaf". In 2013 het die skool 16 voltydse en twee deeltydse onderwysers gehad wat onderrig aan 222 leerders van gr. 1 tot 12 gebied het.



</doc>
<doc id="78837" url="https://af.wikipedia.org/wiki?curid=78837" title="Keetmanshoop Privaatskool">
Keetmanshoop Privaatskool

Keetmanshoop Privaatskool, geleë op Keetmanshoop in die suide van Namibië, is 'n Afrikaanse, Christelike privaat skool wat by Namibië se ministerie van onderwys geregistreer is.

Die skool is in 1996 gestig met die doelstelling om "op 'n dinamiese wyse en vanuit 'n Christelike grondslag leerlinge op alle terreine so (voor te berei) dat hulle as volwaardige landsburgers in die samelewing kan uitstaan. Om dit te kan doen, word hoë kwaliteit onderrig en opvoeding op die mees bekostigbare wyse aan leerlinge gebied."

Die skool het in 2013 sowat 250 leerders van gr. 1 tot 12 gehad wat onderrig is deur 19 onderwysers. Daar was ook twee sekretaresses.

Die skool beskik oor koshuisgeriewe waar leerders in 'n veilige omgewing en warm huislike atmosfeer kan inwoon.

Die behoefte aan 'n privaat skool het omstreeks in 1994 op Keetmanshoop ontstaan omdat 'n groot groep ouers destyds nie meer heeltemal saamgestem het met die stelsel van staatsonderwys nie. Een van die grootste kwellings was dat Afrikaans as onderrigtaal in die staatskool uitgefaseer is en deur Engels vervang is, ongeag die leerder se huistaal.

In Maart 1995 het die eerste groep van 15 ouers o.l.v. Dawie O'Callaghan bymekaargekom en oor die saak besin. Daar was geen teenkanting teen ander plaaslike skole, onderwysers, kinders wat anderskole bywoon of enige bestuurspersoneel nie, maar die ouers wou waarborge hê ten opsigte van taal, godsdiens, waardes, dissipline, beskikbaarheid van opgeleide onderwysers, universiteitstoelating en nog ander aspekte.

Die ouers wou veral 'n skool stig waarin hulle volle inspraak kon hê. Die skool doen moeite om elke ouer wat sy kind by Keetmanshoop Privaatskool inskryf, te akkommodeer.

Die Keetmanshoop Privaatskool het amptelik geopen op 16 Januarie 1996 met 21 gr. 8-leerlinge en 'n pre-primêre klas met 15 kinders.

Die skoollied is geskryf en getoonset deur Wilna Liebenberg.

Verskeie KPS-leerders het met die jare nasionale kleure verwerf in tennis, hokkie, rugby, netbal en krieket. Die skool maak gebruik van die groot stadion wat die eiendom van die munisipaliteit is en waar KPS in 2010 besluit het om twee netbalbane te bou wat deur die gemeenskap gebruik word. Teen 2013 was daar vier netbalbane, twee rugbybane, een hokkiebaan en 'n atletiekbaan. Leerders kan buitemuurs deelneem aan gholf, perdry, gimnastiek, moderne danse, swem en Voortrekkers. KPS maak gebruik van ouers en onderwysers vir afrigting in sportsoorte.

KPS se leerders ding jaarliks op die Privaatskool Atletiekbyeenkoms mee teen atlete van die meeste ander privaat skole in Namibië, onder wie Berg-Op Akademie (Okahandja), Mauritz Devenish Privaatskool (Ongwediva), Deutsche Schule Grootfontein, Otjiwarongo Christian School, The
Dolphin Schools (Walvisbaai), Privatschule Otjiwarongo, Edugate Akademie (Otjiwarongo), Privaat Skool Swakopmund, Elnatan Privaatskool, Pro-Ed Akademie (Swakopmund), Excelsior (Aroab), Rosh Pinah Academy, Grootfontein Agri Kollege, International School of Walvis Bay, Tsumeb Gimnasium, Walvisbaai Privaat Hoërskool, Privaatskool Moria, Welwitschia (Windhoek) en Windhoek Afrikaanse Privaatskool.



</doc>
<doc id="78841" url="https://af.wikipedia.org/wiki?curid=78841" title="Rooibektiptol">
Rooibektiptol

Die rooibektiptol ("Lioptilus nigricapillus") is 'n skaars standvoël en hoogtetrekvoël wat endemies aan Suid-Afrika en eSwatini is. Hulle leef een-een of in pare in bergwoud en woudrande, en word deur 'n verlies aan habitat bedreig. Die voël is 16 – 18 cm groot en weeg 26 – 33 gram. In Engels staan die voël bekend as die "bush blackcap".

Die rooibektiptol is die enigste spesie in die genus "Lioptilus", en is gevolglik monotipies). Die genus behoort aan die familie van ouwêreldse sangers ("Sylviidae").




</doc>
<doc id="78843" url="https://af.wikipedia.org/wiki?curid=78843" title="Boskrapper">
Boskrapper

Die Boskrapper ("Phyllastrephus terrestris") is 'n algemene standvoël in woud en woudrandruigtes. Die voël kom voor in pare of familiegroepe van 3 - 6 voëls. Hulle is sku en soek kos op die woudvloer en in lae struikgewas. Die voël is 18 – 22 cm groot en weeg 24 - 44 gram. In Engels staan die voël bekend as die "Terrestrial Brownbul".




</doc>
<doc id="78845" url="https://af.wikipedia.org/wiki?curid=78845" title="Geelvleknikator">
Geelvleknikator

Die Geelvleknikator ("Nicator gularis") is 'n algemene standvoël in digte rivier- en kuswoude en struikgewas. Die voël kom een-een of in pare voor en is onopvallend en word maklik misgekyk. Hulle soek kos op alle vlakke en pik af en toe parasiete van antilope, sebras en vlakvarke af. Die voël is 20 – 23 cm groot en weeg 34 - 62 gram. In Engels staan die voël bekend as die "Eastern Nicator".




</doc>
<doc id="78847" url="https://af.wikipedia.org/wiki?curid=78847" title="Calvin Coolidge">
Calvin Coolidge

John Calvin Coolidge, Jr. (* 4 Julie 1872; † 5 Januarie 1933) was die 30ste President van die Verenigde State (1923–1929). Coolidge was 'n boorling van Vermont wat as Republikeinse advokaat 'n suksesvolle politieke loopbaan in die deelstaat Massachusetts gevolg het en eindelik tot goewerneur van dié staat verkies is. Sy optrede tydens die polisiestaking in Boston in 1919 het hom in die nasionale kollig geplaas en hom die reputasie besorg dat hy nie sou skroom om moeilike besluite te neem nie.

Coolidge is in die volgende jaar tot 29ste Visepresident van die VSA verkies en het die destydse president Warren G. Harding ná sy skielike afsterwe in die amp in 1923 opgevolg. Een jaar later is Coolidge as president herverkies. Coolidge was 'n konserwatiewe voorstander van beperkte regeringsinmenging en het bekend gestaan vir sy swygsame karakter.

Nadat die ampstermyn van Warren G. Harding deur 'n reeks regeringskandale oorskadu is, het Coolidge die publiek se vertroue in die Withuis herstel en sy ampstermyn as 'n gewilde politikus beëindig. Een van sy biograwe het later opgemerk dat Coolidge die "gees en aspirasies van die middelklas beliggaam het, hulle behoeftes kon vertolk en uitdrukking aan hulle menings kon gee. Dat hy die genius van die deursneeburger verteenwoordig het was die mees oortuigende bewys van sy sterkte."

Teenstanders van 'n laissez faire-regeringsbeleid het hul kritiek later na Coolidge uitgebrei, en alhoewel sy beleid gedurende die ampstermyn van Ronald Reagan herwaardeer is, is analitici steeds oneens oor die prestasies van sy presidentskap. Sommige waardeer sy suksesvolle verkleining van die regering, terwyl ander kritiek lewer op Coolidge se onvoldoende beheer oor die Amerikaanse ekonomie en gebrek aan regulasie daarvan.


</doc>
<doc id="78848" url="https://af.wikipedia.org/wiki?curid=78848" title="Ksenia van Sint Petersburg">
Ksenia van Sint Petersburg

Ksenia van Sint Petersburg (Russies: Святая блаженная Ксения Петербургская, "Swjataja blazjennaja Ksenija Peterboergskaja"; omstreeks 1719–1730 – omstreeks 1803) is ’n beskermheilige van Sint Petersburg wat volgens oorlewering ná die dood van haar man al haar besittings aan die armes uitgedeel het.

Sy is as Ksenia Grigorijewna Petrowa (Ксения Григорьевна Петрова) in Sint Petersburg gebore. Haar man was kolonel Andrei Fjodorowitsj Petrof, ’n bevelvoerder in die Russiese leër. Ná sy dood sou Ksenia ’n dwaas vir Christus word en nog 45 jaar lank deur die strate van die stad loop, geklee in die uniform van haar man, en geld aan die minderbevoorregdes uitdeel.

Ksenia is in die Smolenski-begraafplaas begrawe. Daar is in 1902 ’n kapel op dié plek aangebring. Sy is in 1988 deur die Russies-Ortodokse Kerk as heilige verklaar. Haar feesdag is op 24 Januarie volgens die Juliaanse kalender (6 Februarie volgens die Gregoriaanse kalender).



</doc>
<doc id="78850" url="https://af.wikipedia.org/wiki?curid=78850" title="Tiptolle">
Tiptolle

Tiptolle ("Pycnonotidae") is 'n familie van voëls wat aan die orde van sangvoëls ("Passeriformes") behoort.

Die familie bestaan uit die volgende genera:



</doc>
<doc id="78853" url="https://af.wikipedia.org/wiki?curid=78853" title="Pycnonotus">
Pycnonotus

Pycnonotus is 'n genus van voëls in die familie van tiptolle ("Pycnonotidae") wat aan die orde van sangvoëls ("Passeriformes") behoort. Die genus omvat ongeveer 50 spesies.

Die volgende spesies behoort aan die genus:




</doc>
<doc id="78854" url="https://af.wikipedia.org/wiki?curid=78854" title="Olyflyster">
Olyflyster

Die Olyflyster ("Turdus olivaceus") is 'n algemene standvoël en hoogtetrekvoël in immergroen woud. In die Suid- en Wes-Kaap brei die voël sy habitat uit na parke, tuine en plantasies. Hulle kom een-een of in pare voor. Die voël is 22 – 24 cm groot en weeg 55 - 78 gram. In Engels staan die voël bekend as die "Olive thrush".




</doc>
<doc id="78856" url="https://af.wikipedia.org/wiki?curid=78856" title="Afrika-rotsluislang">
Afrika-rotsluislang

Die Afrika-rotsluislang ("Python sebae") is 'n slangsoort van die familie luislange (Pythonidae) en word by die genus egte luislange ("Python") ingedeel. Hy verskil wat velpatroon en skubbe betref van die Suider-Afrikaanse luislang. Met 'n bevestigde lengte van meer as vyf meter is die Afrika-rotsluislang een van die grootste slange ter wêreld. Sy verspreidingsgebied strek in Afrika besuide die Sahara van die weskus tot die ooskus en suidwaarts tot in die noorde van Angola. Hier woon hy in 'n verskeidenheid tropiese en subtropiese landskappe nooit te ver van water nie. Hy is baie aanpasbaar en bewoon as kultuurvolger ook landbougrond en nedersettings.

Die dieet bestaan uit 'n verskeidenheid gewerwelde diere. In die gebiede met 'n hoë aantal soogdiere, vreet groot individue heel dikwels wildsbokkies wat selde meer as 30 kilogram weeg.

Die jong, onvolgroeide slange is baie slank gebou, maar ontwikkel met toenemende ouderdom 'n baie kragtige lyf. By groot volwasse rotsluislange word die silindriese lyf tot 'n geringe mate afgeplat. Die breë, driehoekige, effens afgeplatte en groot kop is duidelik van die nek onderskeibaar. Die snoet is op die bokant teen die punt toe afgerond. Hier sit die neusgate skuins tussen die bo- en die sykante van die kop. Die spitstoelopende grypstert maak by die wyfies tussen 9 en 14 % en by die mannetjies tussen 11 en 16% van hul totale lengte uit.

Die gebit bestaan uit dun, langwerpige tande wat deurgaans skerp en na die keel teruggebuig is en van die snoet na die keel toenemend kleiner word. Teen die middel van die boonste mondholte loop voor op die bokaak die verhemeltebeen en verder agtertoe die vlerkbeen parallel met mekaar. Simmetriesgesproke is daar aan elke kant 2 tussenkaaksbeen-, 13 tot 16 bokaak-, 6 tot 7 verhemeltebeen-, 8 tot 9 vlerkbeen- en 13 tot 17 onderkaaktande. Die slang het dus altesaam tussen 84 en 102 tande.

By slange word na skubbe dikwels as skilde verwys. 'n Skild is 'n skub met 'n spesiale beskermende funksie.

Die bokant van die kop is kenmerkend met groot skilde bedek: die "nasale skilde" (neusskilde) word deur een paar vierkantige "internasale skilde" (tussenneusskilde) van mekaar geskei. Die aangrensende opvallend uitgeboude paar "prefontale skilde" (voor-voorhoofskilde) word deur 'n ry minder, onreëlmatige skilde agter die volgende groot paar "frontale skilde" (voorhoofskilde) geskei. Die laasgenoemde paar kan soms gedeeltelik of heeltemal saamgesmelt wees. Die "supraokulêre skilde" (bo-oogse skilde) is groot en geskei in twee dele. Van die kant af is tussen die oog en neusgat minstens drie tot vier "loreale skilde" (leiselsskilde) van verskillende groottes asook twee "preokulêre skilde" (vooroogskilde), waarvan die onderste klein en onreëlmatig gevorm is. Daar is weerskante twee tot vier "postokulêre skilde" (agteroogskilde). Die "rostrale skild" (snoetskild) het, soos by die meeste ander luislange, twee diep "labiaalgroewe" (lipholtes). Van die 13 tot 16 "supralabiale skilde" (bolipskilde) is die tweede en derde voorstes van fyn lipgroewe of lipkuiltjies voorsien. Die 19 tot 25 "infralabiale skilde" (onderlipskilde) raak na die snoetpunt se kant toenemend kleiner. Die twee voorstes en die drie tot vier agterstes is met fyn lipkuiltjies bedek. Die aantal "ventrale skilde" (pensskubbe) wissel na gelang van die individu tussen 265 en 283; die aantal rugskildrye in die middellyf is gewoonlik tussen 76 en 98. Vanaf die kloaak tot by die stertpunt kan 62 tot 76 pare "subkoudale skilde" (onderstertskubbe) gevind word. Die anale skild kan heel of verdeel wees.

Die grondkleur wissel van geel, beige, ligbruin tot grys. Op die rug loop groot, onreëlmatige, uiterlike bruin rugvlekke wat verskil van individu tot individu. Hulle is swartrandig en word rondom geskei deur 'n breë, ligte gaping van die grondkleur. Op die flanke het die rugvlekke gedeeltelik lengteverbindinge met mekaar en sluit so baie groot, uitgestrekte, helder dele op die rug in. Op die flanke loop, variërend na rugpatroon, bruin, vierkantige vlekke met 'n helder middelpunt. Op die agterlyf word die flankvlekke toenemend dunner en versmelt dikwels met die rugvlekke. By die meeste slange bly daar tussen die donker patroon van die stertbokant in die middel 'n lang, ligbruin streepvormige gedeelte oop. Die pens is gryserig tot gelerig en met donker kolle bedek.

Die kop is kenmerkend kontrasterend van kleur. Op die kante van die kop by die meeste slange loop 'n ligte streep vanaf die onderhelfte van die neus skuins agtertoe na die tweede bolipskild. Dan volg 'n helder donker vlek tussen die oog en neus. Daarna word twee wit bande onder die oog getrek na die bolip en omsluit in die middel 'n donker driehoek. Agter die oog tot by die mondhoek loop 'n donkerbruin streep wat kenmerkend helderder as by die oogdeursnit is. Die bokant van die kop het 'n pylvormige, bruin patroon, wat van die neus oor die oog tot by die nek loop en in die middel 'n ligte vlek vertoon. Die onderlip het meestal donker vlekke. Die res van die onderkant van die kop is wit, maar net agter die keel grens sterk, donker vlekke van die keelonderkant. In die bruinerige iris is die swart pupil duidelik sigbaar.

Die Afrika-rotsluislang word gemiddeld tussen 2,7 en 4,6 meter lank. Dit word bevestig deur 'n studie in Suidoos-Nigerië, waar die gemiddelde kop-romplengte van 39 uitgegroeide mannetjies gemiddeld 2,47 meter was. Die 51 ondersoekte volwasse wyfies was, met 'n gemiddelde kop-romplengte van 4,15 meter, aansienlik langer. Die grootste was omtrent 5 meter lank. Gestaafde gegewens oor die maksimum liggaamslengte van hierdie soort bestaan nie. Volgens Villiers (1950) is daar glo in 1932 in Bingerville aan die Ivoorkus 'n individu van 9,8 meter geskiet. Volgens Branch (1984) en Sprawls et al. (2002) is dit 'n onbetroubare en ongeloofwaardige oorlewering. Daarbenewens is daar ander ongegronde uitsprake van luislange wat oor die 7 meter lank is. In die verlede is massiewe uitgerekte slangvelle herhaaldelik by optekening gebruik, wat die historiese syfers onakkuraat maak. So het Loveridge (1927) in Oos-Afrika 'n 9,1 meter lange slangvel gemeet. Hoewel hierdie vel moontlik met meer as 'n kwart verrek is, kon dit tog oorspronklik dié van 'n 6,5 m-lange Afrika-rotsluislang gewees het. Die langste Afrika-rotsluislang wat tot dusver wetenskaplik korrek opgeteken is, is uit Uganda afkomstig. Dit was, volgens Pitman (1974), gesamentlik 5,5 meter (18 vt.) lank.

Die verspreidingsgebied van die Afrika-rotsluislang wissel suid van die Sahara vanaf die Wes-Afrikaanse kuste ooswaarts oor 6 600 kilometer amper tot by die sogenaamde Horing van Afrika. In Wes-Afrika word die spesie in Suid-Mauritanië, Senegal, Gambië, Guinee-Bissau, Guinee, Sierra Leone, Liberië, die Ivoorkus, Suid-Mali, Burkina Faso, Ghana, Togo, Benin, Suid-Niger en Nigerië aangetref. In Sentraal-Afrika is hul tuis in Suid-Tsjad, in Kameroen, die Sentraal-Afrikaanse Republiek, Ekwatoriaal-Guinee, Gaboen, die Republiek van die Kongo, die Demokratiese Republiek van die Kongo en Noord-Angola. In die ooste kry mens hierdie luislang in Suid-Soedan, in Etiopië, Somalië, Kenia, Uganda, Rwanda, Burundi en Tanzanië.

Daar word vermoed dat die Suider-Afrikaanse luislang eens noordwaarts al langs die westelike en oostelike valleie van die Groot Skeurvallei versprei het waar Python sebae oorheersend is. In Kenia is daar 40 km noordwes van Mwingi vandag nog 'n gebied waar die twee luislangspesies se habitats oorvleuel. Ook in Burundi en in die ooste van die Kivuprovinsie van die Demokratiese Republiek van die Kongo bestaan daar nog oorblywende bevolkings. In Tanzanië oorvleuel die verspreidingsgebiede van beide spesies oor 'n ruim 900 kilometer. Vorige ondersoeke in Angola toon 'n volledig ruimtelike skeiding van al twee spesies.

Die Afrika-rotsluislang is woonagtig in verskeie onderskeie habitats in die trope en subtrope, waaronder wortelboomwoude, oerwoude, permanent oorstroomde moeraswoude, sekondêre moeraswoude, digte en oop droëwoude, grasland en sandvlaktes. As kultuurvolger bewoon hy ook dikwels kassawe-, pynappel-, patat- en oliepalmplantasies asook landerye. Heel dikwels kan hy ook relatief onopsigtelik in die buitewyke van nedersettings woon. Die slang hou altyd naby water en bewoon daarom meestal gebiede langs permanente damme(tjies), mere, spruitjies, riviere en soms ook brakwater. In Suid-Mauritanië woon hy egter ook in vleilande waar water jaarliks heeltemal opdroog en dan net 'n paar kolletjies oewerplantegroei as skuilplek bied. Hierdie slang vermy baie vogtige gebiede. So is hierdie spesie in die reënwoud maar skaars te vinde. In Rwanda kan die slangsoort se habitat hoogtes van meer as 1 350 meter bo seespieël bereik en in Uganda is hul al selfs op 2 250 meter bo seespieël aangeteken. In Kenia en Noord-Tanzanië, waar die Afrika-rotsluislang en die Suider-Afrikaanse luislang se verspreidingsgebiede oorvleuel, is die Afrika-rotsluislang hoofsaaklik in die laer dele teenwoordig.

Die Afrika-rotsluislang is oorwegend grondbewonend en kan hom hier selfs as volgroeide slang nog taamlik vinnig voortbeweeg. As bobaas-klimdier hou hy ook gereeld in bome om te jag of roofvyande te ontwyk. Veral jong en onvolgroeide Afrika-rotsluislange met 'n liggaamslengte van onder 1,8 meter is dikwels in bome en struike te vinde. Volgroeide slange word as minder gereelde klimmers beskou. Volgroeide luislange met 'n totale lengte van meer as 2,5 meter is goeie swemmers en bring dikwels lang tye in die water deur. Inligting oor die jong luislange se deurbring in die water ontbreek. By die Victoriameer lê hierdie luislange soms aansienlike afstande af deur tussen die eilande en die vasteland te swem en terug. Verder is hy waarskynlik ook in staat om selfs in die see enkele kilometers swemmend af te lê. Dit verklaar byvoorbeeld die aanwesigheid van die slangsoort op die nabygeleë Chula-eiland van die Bajuni-eilande in Suid-Somalië. In Uganda word die water veral gedurende die warm dae van die droë seisoen benut om die lyf in vlak water af te koel, met net die neusgate en oë wat bo die wateroppervlakte uitsteek. Riviere en spruitjies word ook deur hierdie slang benut om bewoonde gebiede binne te dring, op soek na kos. Die water word daarmee beskou as die beginpunt om voedsel te soek en as veilige skuilplek vir die slang om heen te vlug.

In gebiede soos Suidoos-Nigerië, waar die klimaat onderhewig is aan seisoensveranderinge, toon die spesie deur die jaar heen wisselende aktiwiteitspatrone. Die slang word op sy aktiefste gedurende die droëtyd in Januarie en tydens die laaste fase van die reëntyd vanaf Augustus tot September waargeneem. In die lande aan die ewenaar geleë, by name Kenia en Uganda, word hierdie luislange as oorwegend skemer- en nagdiere beskryf, maar kan by geleentheid ook bedags waargeneem word wanneer hulle in die son bak of kos soek. 'n Noukeurige ondersoek in sommige noordelike dele van Suidoos-Nigerië het geblyk dat die Afrika-rotsluislang in gebiede afgesonder van mense hoofsaaklik dagdiere is. Die meeste slange word hier in die namiddag tussen 15:00 tot 17:30 waargeneem. In digbeboste gebiede, veral langs spruite en riviere, is die luislangspesie van vroegoggend tot die middag op sy bedrywigste. In teenstelling hiermee is die Afrika-rotsluislange wat in die nabyheid van menslike nedersettings en stedelike gebiede voorkom oorwegend skemer- en nagdiere; hulle is op hul bedrywigste teen aandskemering.

Tydens die onaktiewe fases soek hierdie luislange wegkruipplekke, byvoorbeeld in digte bosse, oewerplantegroei, water, bome, rotsskeure, hol boomstamme en verlate gate van vlakvarke, erdvarke of ystervarke. Hier krul die slang hom gewoonlik in 'n bondel op, met sy kop wat heeltemal bo-op rus.

Inligting omtrent die beweegruimte en habitatwisseling is tot dusver slegs by een individu in Suidwes-Kameroen opgeteken. Oor meer as 'n jaar heen is 'n wyfie met 'n kop-romplengte van 2,4 meter en 'n massa van 3,7 kilogram deur middel van 'n opspoortoestel waargeneem. Hierdie dier het hoofsaaklik binne 'n kerngebied van 2,4 hektaar beweeg, meestal nooit verder as 10 meter van water nie en het dikwels en herhaaldelik tussen verskillende habitats verwissel. Sy was in die bos, water, op landbougrond asook in digbevolkte gebiede, byvoorbeeld onder 'n baie gebruikte houtbrug, waargeneem.

Jong Afrika-rotsluislange swerf dikwels ver rond op soek na kos en klim heel dikwels in bome om neste te bereik. Soos die slang groter word raak hy meer geneig om sy prooi in te wag. Meer dikwels is hy op die uitkyk vir prooi in die takke, op die rivieroewers of versteek naby die rand van 'n wildspaadjie. Soos alle luislange byt die Afrika-rotsluislang sy prooi en versmoor dit met sy dooddrukkende kronkels.

Die prooi bestaan uit 'n verskeidenheid werweldiere, waaronder hoofsaaklik soogdiere en voëls, en tot 'n geringe mate ook reptiele en amfibieë. Die prooigrootte korreleer met die liggaamsgrootte van die luislange. Navorsing in Suid-Nigerië het getoon dat daar in die natuurlike habitats van luislange met 'n totale liggaamslengte van onder 1,5 meter muissoorte, boomeekhorings, soneekhorings en vrugtevlermuise gevreet word. Individue onder 2,5 meter vang muskeljaatkatte, Mona-ape, reuserotte, rietrotte en duikers. Luislange van meer as 2,5 meter vang benewens dieselfde prooi ook dwergkrokodille en waterlikkewane.

Verder vreet hierdie slangsoort ook verskeie paddaspesies, diverse voëls soos die slanghalsvoël, duiker, rooibekkwelea, grootlangtoon, dwerggans, tarentaal, vinkspesies, rotspatrys, pelikaan en kolgans en soogdiere soos die springhaas, ystervark, varkspesies soos jong vlakvarke, die husaaraap, Wes-Afrikaanse rooi stompaap en die Ethiopiese blouaap. In gebiede met 'n hoë aantal soogdiere is groot Afrika-rotsluislange ook beduidende predatore van wildsbokke, waar die slange van 4,5 meter lank nou en dan selfs prooidiere van meer as 30 kilogram kan baasraak. Dit sluit in die Thompson-gaselle, rooiboklammers, bosbokke, waterkoedoes en Bohorrietbokke asook die lammers van kobs en waterbokke.

In die bewoonde gebiede van Suid-Nigerië vreet die Afrika-rotsluislange, met 'n totale lengte van minder as 2 meter, rotte as voorkeur, dié van 2 meter hoofsaaklik hoenders en die individue van meer as 3 meter selde ook honde en bokke. Luislange, wat in bewoonde gebiede jag, bereik deur hierdie prooi-inname gewoonlik 'n kleiner maksimumlengte as die slange in ongerepte areas.

As gevolg van die groot verspreidingsgebied is die voortplantingstyd van die Afrika-rotsluislang uiteraard onderhewig aan geografiese variasie. Op die hoogtes van die ewenaar rondom die Victoriameer plant hierdie luislange weens geringe seisoenale klimaatskommelinge deur die jaar voort, terwyl hulle in die lande in die noordweste, by name Kameroen en Gambië, tot die koel wintermaande beperk is.

In Gambië is daar al groepe bestaande uit tot 6 slange oordag waargeneem wat styf aan mekaar geklou en oor mekaar gekruip het. Of slegs die een geslag (hetsy manlik of vroulik) betrokke was, kon nie vasgestel word nie. Volgens gevangenskapwaarneming baklei die Afrika-rotsluislangmannetjies in hierdie tyd deur hul koppe op te lig, hul nekke en lywe om mekaar te kronkel terwyl hulle mekaar grond toe probeer druk en met hul spore probeer krap.

In gevangenskap duur die draagtyd tussen 30 tot 120 dae. Voor die eiers gelê word, wat byvoorbeeld in Togo met die reëntyd korreleer, soek die wyfie 'n skaduryke, veilige skuilplek in die nabyheid van water. Hiervoor dien dikwels verlate gate van soogdiere, ou termiethope en diep rotsskeure. Indien sulke nesmaakplekke ontbreek, sal bosse, digte gras of blaarhope ook soms deug.

Die broeiselgrootte is grootliks van die grootte en toestand van die wyfie afhanklik en bestaan gewoonlik uit 30 tot 50 wit eiers. In Kameroen is selfs 'n legsel van 73 eiers bekend en in die Londense Dieretuin het 'n baie groot wyfie in 1861 selfs omtrent 100 eiers gelê. Die legsel van 'n gemiddelde 90 x 60 millimeter en ongeveer 150 gram eiers word deur die wyfie op 'n hopie gestapel. Sy kronkel dan om die broeisel om dit teen die nesrowers te beskerm en sal slegs sporadies die nes verlaat om water te gaan drink. Deur die kronkels word vogtigheid en warmte gereguleer. Of die Afrika-rotsluislang deur spierbewing die inkubasietemperatuur kan beïnvloed, bly 'n twispunt. Die gegewens dui daarop dat die spesie, in teenstelling met die Suider-Afrikaanse luislang, daartoe in staat is.

In Kenia duur die broeityd ongeveer 60 dae, in Uganda 90 dae en in Togo word 70 tot 100 dae aangegee. Eiers wat teen 'n konstante temperatuur van 28 tot 32 ºC en 'n relatiewe humiditeit van 90% tot 100% kunsmatig geïnkubeer word, neem 50 tot 75 dae en dié teen laer temperature tot so 100 dae voor uitbroeiing. Die pas uitgebroeide luislangetjies is gewoonlik 50 tot 65 sentimeter lank, weeg 75 tot 140 gram en is helderder en die patrone duideliker as die volgroeide luislange. In 'n nes by die Tanganjika-meer in Tanzanië het die jong slangetjies ná die uitbroei nog enkele dae in die nes in 'n verlate ietermagôgat gebly, terwyl die wyfie 'n dag later die nes verlaat het. In pare of klein groepe bak die luislangetjies daagliks in die son; nooit verder as 4 meter van die gat af nie. Na die eerste vervelling ná sowat ses dae verlaat die eerste luislangetjies dan die nes.

In gevangenskap bereik die slange geslagsrypheid binne drie tot vyf jaar en 'n totale lengte tussen twee en drie meter. In Suidoos-Nigerië tree die geslagsrypheid in by 'n gemiddelde kop-romplengte van 1,70 meter.

Inligting oor die gemiddelde en maksimumouderdom van vrylewende individue is onbekend. In gevangenskap word Afrika-rotsluislange in die reël 20 tot 25 jaar oud. In San Diego Dieretuin het 'n eksemplaar 27 jaar, 4 maande en 20 dae lank geleef.

In sommige lande binne sy verspreidingsgebied word die Afrika-rotsluislang vir die leernywerheid gevang en verwerk. Party volkstamme nuttig hierdie spesie ook as voedselbron. Daarbenewens bestaan daar, ten minste in Nigerië, kommersiële handel met die vleis en internasionale handel met die afval vir die tradisionele medisyne. Tot 'n mindere mate word ook lewendige Afrika-rotsluislange uitgevoer. In Togo is daar byvoorbeeld reptielplase begin. In praktyk word hoofsaaklik dragtige wyfies in die natuur gevang, tot net ná die broeityd aangehou en dan weer vrygelaat. Op hierdie wyse word die eiers kunsmatig uitgebroei en die uitgebroeide slangetjies verkoop.

Die toenemende dorheid van die steeds uitbreidende Sahelstreek veroorsaak dat die verspreidingsgebied van die Afrika-rotsluislang al hoe meer inkrimp. Die voortdurende mensgemaakte habitatsvernietiging en -verandering dra ook hiertoe by. Deur die konstante groeiende olienywerheid in Suid-Nigerië word daar byvoorbeeld in die Afrika-rotsluislang se habitat, die wortelboomwoude, ontgin. Die ontploffings, bou van kanale, strate en pypleidings verklein en vernietig hierdie habitat voortdurend. Alhoewel hierdie luislang baie aanpasbaar is en baie gebiede wat deur die mens verander is kan bewoon, is sy bevolkingstal in sommige lande aan die agteruitgaan.

CITES beskou hierdie luislang as bedreig, is gelys in Bylae II en is onderhewig aan handelsbeperkings.

Die Afrika-rotsluislang se wetenskaplike naam, "Python sebae", vereer die Duits-Nederlandse natuurversamelaar, Albert Seba.

Die verwantskap tussen die groot Afrikaanse luislange, "Python sebae" (Gmelin 1789), "Python natalensis" (Smith 1840) en "Python saxuloides" (Miller&Smith 1979) was lank onduidelik. Daar was 'n gebrek aan eksemplare van elke spesie, veral uit die plekke waar hul simpatries of parapatries voorkom. Daarom is hierdie luislange in die 20ste eeu grotendeels slegs as 'n eensoortige spesie erken, naamlik "Python sebae". Aan die hand van 'n groot dataversameling kon Broadley (1984) luislange in 'n noordelike en 'n suidelike verspreidingsgebied afkamp, hoofsaaklik op grond van die fragmenteringssterkte van die skilde van die bokant van die kop en die patroon van die sykant van die kop. Vanweë moontlike kruisings in die oorvleuelende verspreidingsgebiede klassifiseer hy al twee groepe as subspesies en benoem die noordelike vorm "Python sebae" en die suidelike vorm "Python sebae natalensis". "Python saxuloides" blyk toe 'n afwykende Keniaanse bevolking van "Python sebae natalensis" te wees en word met laasgenoemde gelykgestel. In 1999 ken Broadley beide subspesies 'n spesiestatus toe, omdat nuwe akkurater gegewens uit die gebiede met uitgebreide simpatrie in Burundi, Kenia en Tanzanië op geen kruising dui nie. In 2002 word egter berig van hibriedes naby die Tanzaniese stad Morogoro. Die klassifikasie van die twee afsonderlike spesies is egter nog op grond van die huidige gegewens van krag. Daar moet verdere bewyse van hibridisering gevind of 'n genetiese ontleding verkeerd bewys word om die spesiestatus ongedaan te maak.

Onder die egte luislange ("Pythons") is "Python sebae" en die Suider-Afrikaanse luislang die nouste verwant aan die Suid- en Suidoos-Asiese Indiese en Birmaanse luislang. Dit blyk uit 'n onlangse molekulêrgenetiese ondersoek van "Python sebae" en die Indiese en Birmaanse luislang.

Wildlewende Afrika-rotsluislange vermy konfrontasie met mense. Kom hulle wel 'n mens teë, soek hulle gewoonlik skuilplek of vlug die water in. By groter verontrusting, veral wanneer hul in 'n hoek gedryf word, gaan party slange egter vinnig tot die verdediging oor en byt met hul lang voortande heftig en herhaaldelik, wat tot diep en septiese wonde lei. Sommige individue laat mens egter ook baie naby aan hul naderkom en verstar op die plek, of kruip stadig weg. Daar bestaan enkele gerugte dat die Afrika-rotsluislang in die natuur mense sou aangeval en gedood het. Daar is egter geen betroubare bewyse hiervoor nie.

Reeds in die Oudheid word aan die Afrika-rotsluislang aandag geskenk. So het die ou Grieke reeds 'n paar eeue v.C. geweet van die reuseslange in Nubië. Die Grieke beskou hierdie slange as tipies van daardie plaaslike diereryk en glo dat die luislange soms selfs olifante sou vreet. Ptolemeus II, wat van 282 tot 246 v.C. die tweede Ptolemeuse koning van Egipte was, belas 'n groep van 100 man, bestaande uit jagters, perderuiters, slingeraars, trompetblasers en boogskutters om een van die grootstes van hierdie slange te vang en lewendig na sy wyd bekende dieretuin te bring. In Suid-Nubië, waar die Afrika-rotsluislang toe nog verspreid was, het die mans toe na verskeie pogings daarin geslaag om 'n uiters weerbare individu met 'n totale lengte van glo oor die 13 meter te vang en na die koning te bring. Hierdie "ondier" is toe in die dieretuin gevoer en getem en was Ptolemeus se buitengewoonste en bekendste dier. Die Afrika-rotsluislang was ook herhaaldelik die onderwerp in mosaïekwerke. In die Nylmosaïek van Palestrina, wat omstreeks 200 v.C. ingeleg is, word 'n groot luislang wat om 'n rots kronkel uitgebeeld. In dieselfde mosaïekwerk is daar 'n tweede luislang te sien wat langs die Nyloewer 'n voël regop insluk. Op 'n ander mosaïekstuk van die voormalige Romeinse Kartago, wat tussen die tweede en vierde eeu n.C. geskep is, is 'n luislang te sien wat met 'n olifant baklei.

In die ou Romeinse Ryk is gedurende die sirkusspele dikwels slange ten toon gestel. Die halfgetemde Afrika-rotsluislang het daarby ook as aantreklikheid gedien.

Voor kolonialisering het daar reeds in sommige Wes-Afrikaanse kulture 'n slangkultus bestaan. Die Afrika-rotsluislang en die koningsluislang word as heilig beskou, in slangtempels aangehou en aanbid. Tydens seremonies bring hul aan die Afrika-rotsluislang talle geskenke en paai hom met die offer van 'n hoender of lam. Hierdie luislang het byvoorbeeld in Nigerië so 'n hoë waarde, dat selfs een van die eerste verdrae tussen die Engelse koloniste en stamhoofde rondom die beskerming van hierdie slangsoort handel. Tot op datum word hierdie slangspesie in baie dele van sy verspreidingsgebied verafgod. In Suid-Soedan glo byvoorbeeld die Dinka, Sjilloek en Bari dat sekere individuele slange afgestorwe siele beliggaam. Hierdie luislange geniet daar die allergrootste respek, word offergawes aan gebring en daar word tot hul gebid om ellende, siekte, droogte en hongersnood te besweer.

In sommige plaaslike gemeenskappe is die geloof wydverspreid dat ná die doding van 'n Afrika-rotsluislang geen reën meer sal val nie. Sommige groepe, insluitend ook diegene wat slegs enkele individue verafgod, dood Afrika-rotsluislange om voedsel en vir tradisionele medisyne. In byvoorbeeld die Demokratiese Republiek van die Kongo word hulle met spiese gejag of by die ingang van hul wegkruipplekke met strikke gevang. Die vleis is smaaklik, proe soos Atlantiese kabeljou, en die luislangvet het na bewering merkwaardige geneeskragte om talryke siektes te genees.

Op die Adamawa-plato in Kameroen, naby Ngaoundéré, is daar die sonderlinge (maar ook sterwende) gebruik by die Gbaya om die "gbagok" – groot slang – uit sy gate te jag. Daar word geglo dat die luislang, die koning van die slange, aan die begin van die wêreld as afstammeling van 'n draak uitgebroei het. Die luislange word gejag vir hul vleis en vel. In die droë seisoen, wat strek vanaf November tot Maart, seil die luislange na uitgediende erdvarkgate om in 'n rustende toestand te verkeer of om hul eiers te lê.

Die jagtog word voorafgegaan deur die ruigte bo die gate af te brand. Net voor die jagtog word 'n hoender geslag en die bloed op die jagter se mes en spies gesprinkel om voorspoed van die voorouers te vra. Die luislangspoor in die as word gevolg, waarna die jagter met flitse (meestal brandende strooi as fakkel) al swetend langs die nou erdvarkgangetjies "inseil". Indien die tonnel te nou of steil is, moet die jagters 'n reeks gate in die klipharde grond grawe, soms tot 4,572 m (15 vt.) diep, om die kamer te vind waar die Afrika-rotsluislang opgekrul lê.

In die regterhand word die vlam as afskrikmiddel gebruik. Die linkerhand van die jagter word met bokvel beskerm om later die luislang se oë te bedek wanneer net agter die kop vasgegryp word. Die meeste luislange is dan, vreemd genoeg, redelik onaggressief. Sodra die luislang stewig met al twee hande vasgevat is, kruip die jagter stadig agteruit. Omrede die luislang geleidelik (en blindelings) teruggetrek word, bly die slang kalm en bied geen weerstand nie.
Sodra die slang uit sy wegkruipplek gesleep is, poog hy met moeite om terug na die gat te keer of kronkel om die vyand. Om hierdie aksie te verhoed, pen die jagter die slang se kop met 'n gevurkte stok teen die grond vas, terwyl sy handlanger aan die slang se stert trek. Die luislang se keel word uiteindelik op so 'n wyse afgesny dat die slangvel nie beskadig word nie. Hierdie vel word naby 'n kampvuur gespan om droog te word. Die vleis en vel was in 1997 omtrent VS$60,00 werd.

Sou die jagter die vleis na 'n ouer persoon bring, sal laasgenoemde die jagter se hande vashou en daarin spoeg as seëngebaar.





</doc>
<doc id="78857" url="https://af.wikipedia.org/wiki?curid=78857" title="Luislange">
Luislange

Luislange of luislangagtiges ("Pythonidae") is 'n familie van slange wat onder die orde van skubreptiele ressorteer. Luislange is nie giftig nie en kom in Australië, Suidoos-Asië en Afrika voor.

Baie mense verwar boas ("Boidae") en luislange met mekaar. Luislange is dan ook vir lank as 'n subfamilie van die boas beskou. Tans word luislange as 'n volwaardige familie onder die superfamilie "Pythonoidea" ingedeel. Die grootste verskil tussen die twee is dat boas lewend die lewe skenk, terwyl luislange eiers lê. Boas word ook nie so lank soos luislange nie. Groter luislange kan prooi so groot as 'n huiskat of 'n volgroeide bok vang. 

In Afrika is daar selfs luislange wat gemsbokke vang. Voordat die prooi gevreet word, word dit dood gedruk, waarna dit heel ingesluk word. Ten spyte van hul grootte, is luislange selde vir mense gevaarlik.

Luislange is daarvoor bekend dat hulle geweldige groot slange is. Daar is ongeveer 20 spesies, waarvan 4 meer as 5 m lank word. Luislange is die enigste reptiele wat hulle eiers uitbroei. Hulle is nie giftig nie, en hulle wurg die prooi dood. 

Ondanks sy grootte en krag hou die luislang geen gevaar vir die mens in nie. Inteendeel, deurdat hulle groot getalle knaagdiere eet, is hulle baie nuttig vir die mens. luislange (familie "Pythonidae") en die boas (familie "Boidae") is die wêreld se reuseslange. Luislange kom net in die Ou Wêreld voor, terwyl boas hoofsaaklik in Amerika aangetref word. Luislange en boas verskil baie min van mekaar. 

Die opvallendste uitwendige kenmerk waaraan hulle onderskei kan word, is die 2 rye skubbe wat onderaan die stert van die luislang voorkom (boas het een). Luislange lê eiers, maar boas is eierlewendbarend. Net soos die boa word die luislang as 'n primitiewe slang beskou omdat sy liggaamsbou die meeste van die van alle slange na hul akkedisagtige voorouers lyk, hoewel dit uiterlik nie heeltmal merkbaar is nie. 

Net aan weerskante van die kloake (gemeenskaplike opening van die uitskeidings- en geslagsorgane) is nog rudimentêre agterpote (in beginsel aanwesig) in die vorm van klouagtige uitsteeksels (spore). Inwendig is daar 'n rudimentêre bekken. 'n Ander primitiewe kenmerk is die aanwesigheid van 2 longe. Die linkerlong is wei al kleiner as die regterlong, maar by ander slange het die linkerlong verdwyn. 

In vergelyking met ander slangsoorte is die luislang se pensskubbe relatief klein. Die skubbe op die pens vorm 'n reeks breë plate met behulp waarvan die slang voortbeweeg. Die luislang se gebit bestaan uit ongeveer 100 skerp tande, wat na binne gebuig is. Daar is geen giftande aanwesig nie. Die tande is ook net geskik om die prooi in 'n greep te hou en nie om te byt of te kou nie. Die meeste spesies het hittesensors op die lippe, waarmee die prooi in die donker opgespoor kan word.

Luislange is oorwegend skemer- en nagdiere en kan nie hoë temperature verdra nie. Die ideale temperatuur vir luislange is tussen 20 en 30 ˚C. Hulle word ook dikwels naby en in water aangetref. 'n Luislang kan ure lank onder die water bly en net sy neus bokant die water hou om asem te haal. Hulle word dikwels ook in boomryke klowe aangetref. luislange leef hoofsaaklik van klein tot middelgroot soogdiere, maar eet ook voëls, reptiele, paddas en selfs visse. 

Die luislang is ŉ relatief passiewe dier wat nie sy prooi agtervolg nie, maar wag totdat dit naby genoeg is sodat dit met die bek vasgevang kan word. Omdat die luislang net soos ander slange doof is, reageer hy nie op geluid nie maar op die trilling wat die naderende prooi op die grond maak. Die slang draai hom om die lyf van sy prooi en druk dit so vas dat dit nie meer kan asemhaal nie en gevolglik vrek. 

Luislange kan blykbaar voel wanneer die hartklop van sy prooi opbou en los hom eers wanneer hy seker is dat die prooi heeltemal dood is. Dan begin hy die prooi van die kopkant al heel insluk. Die slang byt met die onderkaak aan die snoet van sy prooi en skuif die bokaak 'n bietjie verder oor die kop, haak die boonste tande weer vas en skuif dan die onderste kaak weer verder, ensovoorts, totdat die prooi heeltemal ingesluk is. 

Die twee helftes van die onderkaak is soos by alle slange slegs met 'n ligament aan mekaar verbind, sodat hulle van mekaar af kan beweeg wanneer die slang 'n groot prooidier insluk. Die slukderm en maag van die luislang rek ook na gelang van die prooi se grootte. Hoewel 'n luislang groot soogdiere soos varke of bokkies kan insluk, is bewerings dat luislange al perde en buffels geëet het, onwaar. Wanneer die luislang baie honger is, kan hy sodanige diere doodwurg maar kan hulle nie insluk nie. 

Oor die algemeen eet hulle nie baie nie: in gevangenskap eet luislange in ŉ jaar slegs 'n bietjie meer as hul eie liggaamsgewig. Hulle kan ook baie lank sonder kos klaarkom. Die verteringsproses self kan 'n paar dae of selfs weke duur, afhangende van die grootte van die prooi en die klimaatstoestande, veral wat temperatuur en vogtigheid betref. Indien die slang gedurende die proses gesteur word, sal hy die prooi dadelik uitbring. Paring vind gewoonlik net na oorwintering plaas. 

Die wyfie skei ŉ chemiese stol al wat die mannetjie aanlok. Die eintlike paring kan van 'n paar minute tot 'n paar uur duur. Wanneer 'n tweede mannetjie op die toneel verskyn , ontstaan 'n geveg. Die een wat die meeste krag en uithouvermoë openbaar, is die wenner. Die wyfie soek 'n geskikte plek om haar eiers te lê, gewoonlik in ruigtes, klipskeure of miershope. Anders as die meeste slange krul die luislangwyfie haar om die eiers op om dit te beskerm en te help uitbroei. 

'n Wyfie kan tot 100 eiers lê, maar sowat 50 % van die eiers is gewoonlik onbevrug. Die eiers broei na 2 tot 3 maande uit, afhangende van die omgewingstemperatuur. Nog 'n unieke kenmerk van die luislang is dat die wyfie haar liggaamstemperatuur met etlike grade kan verhoog terwyl sy op die eiers broei. Die wyfie verlaat nooit die eiers nie, behalwe om te gaan water drink of soms te gaan eet. 

Pas nadat die eiers uitgebroei het, verlaat sy die nes en die pasgebore luislange is heeltemal selfversorgend. Pasgebore luislange het soos ander slange sogenaamde "eiertande" wat later afval, aan die punte van hul neuse, waarmee hulle die eiers oopbreek.

Daar kom net een spesie in Suid-Afrika voor, naamlik die gewone luislang of die Natalse rotslang ("Python sebae"). Die slang is lig- tot grysbruin met donker vlekke. Die volgroeide luislang bereik 'n gemiddelde lengte van 3,5 tot 4,5 m, maar kan tot 6 m lank word. Die benaming Natalse rotslang is aan die slang gegee omdat hulle dikwels in suikerrietplantasies aangetref word waar hulle van rietrotte leef. Die luislange is nuttige diere omdat hulle skadelike en pesdraende knaagdiere uitroei. In Suid-Afrika word luislange by wet beskerm

Duisende luislange word egter steeds jaarliks ter wille van hul velle doodgemaak of uitgeroei omdat hulle natuurlike habitat deur die mens ingeneem word. Python sebae word ook in ander tropiese gebiede in Afrika aangetref. Ander luislange wat in Afrika aangetref word, is die Angola-luislang ("Python anchietae"), die koningsluislang van Wes-Afrika ("Python regius") en die grawende tweekopslang ("Calabaria reinhardtii") van die Kongo. Die Angola-Iuislang word van die suide van Angola tot in Damaraland in Namibië aangetref. 

Dit is 'n betreklik seldsame slang en een van die kleinste spesies (1,8 m). Die spesie het 'n ligte rooibruin kleur en kom hoofsaaklik in rotsagtige gebiede voor. Die koningsluislang kom in die savannegebiede van Afrika voor en bereik 'n lengte van hoogstens 2 m. Dit is 'n vreedsame spesie wat hom oprol en sy kop verberg wanneer hy lastig geval word. Die tweekopslang (so genoem omdat sy kopkant en stertkant baie dieselfde lyk) doen dieselfde wanneer hy gesteur word en leef hoofsaaklik ondergronds.

Die netluislang ("Python reticulatus") is waarskynlik die grootste slang ter wêreld. Die wyfies word gemiddeld 6 tot 7 m lank maar kan selfs langer as 9 m word, Die netslang het pragtige netvormige patrone op sy vel en kom in Suidoos-Asië voor. Die slang word dikwels in die omgewing van dorpe en stede aangetref, waar hy jag maak op huisdiere soos honde, varke en bakke, Die tierluislang ("Python molurus") word ook in Suidoos-Asië aangetref en word 4 tot 5 m lank.

Die ligte tierluislang ("Python molurus molurus") uit Indië word dikwels deur slangbesweerders gebruik en is ook die spesie wat die meeste in dieretuine aangetref word. Die danker tierluislang ("Pylon molurus bivittatus") is 'n bietjie swaarder as die ligte tierluislang. Die groen boomluislang ("Chondropython viridis") word in onder meer Nieu-Guinee aangetref en woon hoofsaaklik in boomtoppe. Die grootste spesies wat in Australië voorkom, is die ametisluislang (Liasis amethistinus). 

Die slang word tussen 5 en 6 m lank en kom in die noordelike dele van die land voor. In die suide in die omgewing van groot stede word die tapyt- of diamantluislang ("Morelia argus") aangetref. Die kleinste spesie is die dwergluislang ("Bothrochilus boa"), wat 'n lengte van 1 m bereik. Hy word in Nieu-Guinee en naburige eilande aangetref en leef hoofsaaklik van rotte en muise.

Luislange hou feitlik geen gevaar vir die mens in nie - deels omdat hulle sku is en deels omdat hulle nie giftig is nie. Hulle verdedig hulself deur te byt en net baie groot luislange kan mense doodmaak. Die luislang het feitlik geen natuurlike vyande nie en dit is veral die mens wat verantwoordelik is vir die uitroeiing van die dier in baie dele van die wêreld. Veral die tierluislang en die nettuislang word doodgemaak ter wille van hulle velle en in China word luislange ook geëet.

Daar is ongeveer 40 verskillende spesies luislange, wat in nege genera onderverdeel word:




</doc>
<doc id="78863" url="https://af.wikipedia.org/wiki?curid=78863" title="Provinsie van Koningin Adelaide">
Provinsie van Koningin Adelaide

Die Provinsie van Koningin Adelaide was 'n provinsie van die Kaapkolonie. Sedert 1847 is die gebied bekend as Brits-Kaffrarië en dit was vanaf 1866 weer deel van die Kaapkolonie. In 1981 is die gebied die kern van die Ciskei totdat dit in 1994 weer deel word van die provinsie Oos-Kaap.

Die Kaapse goewerneur, sir Benjamin D'Urban was vasbeslote om 'n einde te maak aan die aanhoudende Kaapse grensoorloë deur 'n grens daar te stel wat maklik verdedig en geadministreer kan word. Daarom het hy in Mei 1835 teen die einde van die Sesde Grensoorlog die gebied oos van die koloniale grens tot by die Groot-Keirivier, van sy oorsprong in die Stormberg, langs die Wit-Keirivier tot by die monding van die Kei as 'n nuwe provinsie met die naam Koningin Adelaide verklaar. As wesgrens is die Keiskammarivier, die Tyhumerivier, Gaikaskop, die Winterberge, Swart-Keirivier, die Klaas Smitsrivier en die Stormberg vasgestel. In die gebied het hy 'n groot aantal forte laat bou, naamlik Fort Beresford, Fort Hill, Fort Murray (al drie langs die Buffelsrivier), Fort Wellington, Fort Warden, Fort Waterloo, Fort Cox en Fort White. Wes van die Keiskammarivier is Fort Montgomery Williams, Fort Thomson en Fort Peddie gebou.

Die lojale Rarabe-stam van die Xhosa is toegelaat om daar te woon en die stamhoofde het 'n beperkte mate van regeringsmag en die gewoontereg behou, maar by elke stamhoof is 'n blanke regeringsagent geplaas. Hulle sou egter Britse burgers word onder 'n Britse resident, kol. Harry Smith, gevestig in die nuwe hoofstad King William's Town. Dit was 'n ingrypende afwyking van vorige beleid. Vir die eerste maal is daar nou 'n amptelike poging om die gesag van die hoofmanne te verminder, die Xhosa oor te haal tot die Westerse leefwyse en die Christelike geloof.

Omdat hierdie beleid die grens veiliger gemaak het, was die Britse setlaars en die grensboere in hul skik daarmee. Die filantrope onder leiding van die sendeling dr. John Philip, Andries Stockenström (die oud-landdros van Graaff-Reinet), en die Xhosa-hoofman Jan Tshatso (Tzatzoe) het by die Britse minister van kolonies, lord Charles Glenelg, beswaar aangeteken teen die nuwe grensreëlings. Gevolglik is die Britse beheer oor die gebied opgehef en het die grens teruggeskuif na die Keiskammarivier. Hierdie optrede van die Britse regering het bygedra tot die Groot Trek.



</doc>
<doc id="78864" url="https://af.wikipedia.org/wiki?curid=78864" title="Regte lysters">
Regte lysters

Die regte lysters ("Turdus") is 'n genus van voëls wat aan die familie van lysters ("Turdidae") behoort. Die genus omvat 79 spesies. Regte lysters kom, met uitsondering van Antarktika, reg oor die wêreld voor. 'n Aantal spesies is trekvoëls, terwyl ander weer standvoëls is.




</doc>
<doc id="78866" url="https://af.wikipedia.org/wiki?curid=78866" title="Lysters">
Lysters

Lysters of Lysteragtiges ("Turdidae") is 'n familie van voëls wat aan die orde van sangvoëls ("Passeriformes") behoort. Dit is 'n groot familie van middelgrootte voëls wat besonders goed kan sing.

Die voëlfamilie lysteragtiges sluit sowat 300 spesies klein tot middelgroot voëls in wat feitlik oral ter wêreld, maar veral in Afrika, aangetref word. Bekende verteenwoordigers in Suider-Afrika is egte lysters, janfrederiks en wagters, terwyl die nagtegaal en die rooiborste bekende Europese verteenwoordigers is.

Die lysteragtiges stuit 'n groot aantal uiteenlopende voëlspesies in: sommige is boomlewend, ander grondlewend en talle van hulle is goeie singers. Oor die algemeen wissel die lengte van die voëls tussen 15 en 30 cm en die meeste is vaalkleurig, hoewel sommige opvallende rooi, geel, oranje of blou vlekke vertoon. Die kleurskakerings van die mannetjies en die wyfies verskil dikwels baie, en in sommige gevalle is voëls van dieselfde spesie in verskillende streke verskillend gekleur.

Die snawels van lysteragtiges is betreklik lank en slank en effens geboë. Hulle vreet insekte, wurms, klein weekdiere en dikwels ook vrugte en bessies. Die neste is komvormig en die drie tot ses eiers het dikwels 'n blouerige of blougroenerige skynsel en is gespikkel. Die kuikens is altyd gespikkel en die volwasse voëls verveer een keer per jaar. Onder die Suider-Afrikaanse lysteragtiges is daar 'n hele klompie wat hulle goed by die menslike omgewing aangepas het en gereeld in tuine in dorpe en stede aangetref word.

Die bekendstes hiervan is die olyflyster ("Turdus olivaceus"), wat dikwels op grasperke op soek na erdwurms gesien word, die dassievoël of dassiebergwagter ("Thamnolaea cinnamomeiventris"), wat soms onder die dakrande van huise nesmaak, en die gewone janfrederik ("Cossypha caffra"), wat selfs in tuine in die middestad voorkom. 'n Ander bekende voël is die spekvreter ("Cercomela familiaris"), wat 'n baie algemene standvoël dwarsdeur Suider-Afrika is.

Hoewel die beroemdste singers onder die voëls die nagtegaal ("Luscinia megarhynchos") en die rooiborsie ("Erithacus rubecula") is, wat albei in Europa voorkom, is daar onder die Suider-Afrikaanse verteenwoordigers ook 'n hele aantal wat bale mooi sing. Voorbeelde hiervan is die bergwagter ("Oenanthe monticola"), die dassievoël, die Heuglinjanfrederik ("Cossypha heuglini") en die skaapwagter ("Oenanthe pileata").

Baie van hulle boots ook die roepgeluide van ander voëls na, soos byvoorbeeld die swartkopjanfrederik ("Cossypha dichroa") en die vaalbruinbergwagter ("Oenanthe bifasciata"), terwyl die skaapwagter ook ander dieregeluide goed naboots.

Die familie word in die volgende genera opgedeel:





</doc>
<doc id="78869" url="https://af.wikipedia.org/wiki?curid=78869" title="Python (genus)">
Python (genus)

Python is 'n genus van slange in die familie van luislange ("Pythonidae"). Die genus omvat sewe spesies wat in Afrika en Asië voorkom, maar waarvan nie een giftig is nie. 

Alle spesies van hierdie genus is van middelgrootte tot baie groot. Soos alle luislangagtiges is hulle nie giftig nie en maak hul prooi dood deur konstriksie. Al hierdie luislange het lipkuiltjies en kan infrarooistrale opspoor en so ook in die donker jag. Ander gemeenskaplike kenmerke is onder andere die tande van die voorkaak, die enorme rekbare onderkaak en die baie beweeglike bokaak en die voortplanting deur die lê van eiers (ovipariteit).

Die verspreidingsgebied sluit die tropiese dele van Afrika en Asië in. Vier soorte kom in Afrika en die ander ses in Suidoos-Asië voor.

Alle spesies is hoofsaaklik nagdiere en vreet in die eerste plek van klein tot middelgrootte werweldiere. Die prooi word deur hittereseptore, die lipkuiltjies, herken en opgespoor. Die prooidier word dan gespanne, deur die buitengewoon kragtige kronkels verstik en dan heeltemal ingesluk.
Die vertering volg baie vinnig en 'n hele haas kan binne 4-5 dae heeltemal verteer wees. Dit is moontlik, omdat die betrokke organe (maag, derm en lewer) tydens vertering drie keer harder werk. Die vertering is 'n enorme ingewikkelde proses, sodat byna die helfte van die kalorieë reeds in die verteringsproses verbruik word.

Onder die Egte Luislange word tien spesies getel:


"P. Breitensteini" en "P. brongersmai" was tot onlangs beskou as 'n subspesie van "P. curtus."

Die netluislang ("Malayopython reticulatus") en die Timorluislang ("Malayopython timoriensis") was vroeër as "Python reticulatus" en "Python timoriensis" onderskeidelik saam as "Egte Luislange" gegroepeer. In 2008 is hulle na die nuwe genus "Malayopython" verskuif, omdat nuwe navorsing getoon het dat hierdie twee spesies die sustergroep van al die luislange van Australië en Papoea-Nieu-Guinee is en dus nader verwant is aan laasgenoemde luislanggroepe as met die ander spesies van die genus "Python".
Jacobs, Auliya en Böhme verhef in 'n ondersoek van 2009 die Indiese luislang se status, wat vroeër beskou is as 'n subspesie (voorheen "Python molurus molurus"), tot spesie. Daarmee word die Birmaanse luislang (voorheen "Python molurus bivittatus") ook as afsonderlike spesie erken. Daar is dus tien spesies van Egte Luislange. Die Indiese en Birmaanse luislang word wel nog in Europa onder die oorkoepelende naam "tierluislang" gebruik - omrede die Indiese en Birmaanse luislange baie na aan mekaar lyk, kom hierdie naam heel nuttig te pas wanneer verwarring ontstaan.



</doc>
<doc id="78874" url="https://af.wikipedia.org/wiki?curid=78874" title="Geelbeklyster">
Geelbeklyster

Die Geelbeklyster ("Turdus smithi") is 'n endemiese, gelokaliseerde algemene standvoël meestal in rivierbos en halfdorre Karoo en ingevoerde boomveld op hoëveld. Dit is ook 'n algemene tuinvoël. Hulle kom een-een of in pare voor maar vorm groepe buite broeityd. Die voël is 22 – 24 cm groot en weeg 60 - 86 gram. In Engels staan die voël bekend as die "Karoo Thrush".



</doc>
<doc id="78876" url="https://af.wikipedia.org/wiki?curid=78876" title="Rooibeklyster">
Rooibeklyster

Die Rooibeklyster ("Turdus libonyanus") is 'n algemene standvoël en plaaslike nomade in boomveld met oop onderbos, ook in parke en tuine. Die voël is 21 – 22 cm groot en weeg 50 - 70 gram. In Engels staan die voël bekend as die "Kurrichane Thrush".




</doc>
<doc id="78879" url="https://af.wikipedia.org/wiki?curid=78879" title="Oranjelyster">
Oranjelyster

Die Oranjelyster ("Zoothera gurneyi") is 'n skaars standvoël in bergwoud met voorkeur vir stroomoewers met 'n oop onderbos. Die voël is 20 – 22 cm groot en weeg 60 - 74 gram. In Engels staan die voël bekend as die "Orange Ground Thrush".




</doc>
<doc id="78881" url="https://af.wikipedia.org/wiki?curid=78881" title="Geokichla">
Geokichla

Die Geokichla is 'n genus van voëls wat aan die familie van lysters ("Turdidae") behoort. Die genus omvat ongeveer 35 spesies van medium-groot insekvretende en omivoriese voëls. Hulle is voorheen in die genus Zoothera geplaas, maar studies het gedui dat hulle 'n aparte genus vorm.




</doc>
<doc id="78883" url="https://af.wikipedia.org/wiki?curid=78883" title="Zoothera">
Zoothera

Zoothera is 'n genus van voëls wat aan die familie van lysters ("Turdidae") behoort. Die genus omvat ongeveer 15 spesies van medium-groot insekvretende en omivoriese voëls.

Molekulêr-genetiese navorsing het getoon dat spesies wat vroeër aan die genus behoort het nie 'n gemeenskaplike voorouer kon hê nie. Die nie-passende spesies is toe na 'n nuwe genus, "Geokichla" oorgeplaas.




</doc>
<doc id="78884" url="https://af.wikipedia.org/wiki?curid=78884" title="Natallyster">
Natallyster

Die Natallyster ("Zoothera guttata") is 'n seldsame standvoël en gedeeltelike trekvoël in woudonderbos. Hulle broei in kuswoude in die Oos-Kaap en effens verder binnelands in KwaZulu-Natal. Die voël is 20 – 22 cm groot en weeg 62 - 76 gram. In Engels staan die voël bekend as die "Spotted Ground Thrush". Die voël se status is bedreigd.




</doc>
<doc id="78887" url="https://af.wikipedia.org/wiki?curid=78887" title="Gevlekte lyster">
Gevlekte lyster

Die gevlekte lyster ("Psophocichla litsitsirupa") is 'n algemene standvoël en plaaslike nomade in oop boomveld met kort gras of kaal onderbos. Die voël is 21 – 23 cm groot en weeg 70 - 85 gram. In Engels staan die voël bekend as die "Groundscraper thrush".

Dit is die enigste spesie wat aan die genus "Psophocichla" gehoort, wat op sy beurt onder die familie van lysters in die orde van sangvoëls ressorteer.




</doc>
<doc id="78893" url="https://af.wikipedia.org/wiki?curid=78893" title="Python">
Python

Python kan na een van die volgende verwys:



</doc>
<doc id="78896" url="https://af.wikipedia.org/wiki?curid=78896" title="Monticola">
Monticola

Klip- of Rotslysters ("Monticola") is 'n genus van voëls. Hulle is medium-groot insekvretende en omivoriese sangvoëls. Spesies in die genus is voorheen in die familie van lysters ("Turdidae") geplaas, maar behoort eintlik aan die verwante "Muscicapidae"-familie. Hulle is almal ouwêreldse voëls, wat meestal in bergagtige gebiede voorkom.




</doc>
<doc id="78900" url="https://af.wikipedia.org/wiki?curid=78900" title="Horologium-superswerm">
Horologium-superswerm

Die Horologium-superswerm (ook bekend as die Horologium-Reticulum-superswerm), wat bestaan uit SCl 48 en SCl 49, is ’n enorme superswerm sowat 550 miljoen ligjare breed met ’n massa van . Die middel van die superswerm is by regte klimming en deklinasie en dit strek oor ’n vierkantige gebied van 12 × 12°.

Die naaste deel van die superswerm is 700 miljoen ligjare (z=0,063) van die Aarde af (hoofsaaklik die sterrestelselswerms aan die onderkant van die kaart regs), maar die verste punt is 1,2 biljoen ligjare weg (hoofsaaklik die sterrestelselswerms aan die onderkant). Dit is in die sterrebeelde Horlosie en Eridanus geleë.

Horologium het sowat 5 000 sterrestelswerms (30 000 reuse-sterrestelsels en 300 000 dwergsterrestelsels). Dit sluit die sterrestelselswerm Abell 3266 in. Die kaart regs wys al die sterrestelsels helderder as skynbare magnitude 17.




</doc>
<doc id="78901" url="https://af.wikipedia.org/wiki?curid=78901" title="Abell 3266">
Abell 3266

Abell 3266 is een van die grootste sterrestelselswerms in die suidelike lugruim en een van die grootste massakonsentrasies in die nabye heelal. Dit is in die Horologium-Reticulum-superswerm geleë.

Die departement van fisika aan die Universiteit van Maryland het ontdek ’n groot massa gas trek deur die swerm met ’n spoed van 750 km/s. Dit het ’n massa van miljarde sonmassas, is sowat 3 miljoen ligjare in deursnee en is een van die grootstes in sy soort.




</doc>
<doc id="78903" url="https://af.wikipedia.org/wiki?curid=78903" title="Coma-superswerm">
Coma-superswerm

Die Coma-superswerm (SCl 117) is ’n nabygeleë superswerm van sterrestelsels wat die Coma- (Abell 1656) en die Leo-sterrestelselswerm (Abell 1367) insluit. Dit is 300 miljoen ligjare van die Aarde af geleë in die middel van die Groot Muur.

Die Coma-superswerm is die naaste groot swerm aan ons eie Virgo-superswerm. Dit is rofweg bolvormig, sowat 20 miljoen ligjare in deursnee en bevat meer as 3 000 sterrestelsels. Dit lê in die sterrebeeld Berenike se Hare. Dit is een van die eerste superswerms wat ontdek is en het sterrekundiges groot strukture in die heelal help verstaan.




</doc>
<doc id="78904" url="https://af.wikipedia.org/wiki?curid=78904" title="Korttoonkliplyster">
Korttoonkliplyster

Die Korttoonkliplyster ("Monticola brevipes") is 'n algemene amper-endemiese standvoël en plaaslike nomade op beboste klipperige heuwelhange en klipbanke. Die voël is 16 – 18 cm groot en weeg 28 - 35 gram. In Engels staan die voël bekend as die "Short-toed Rock-Thrush".




</doc>
<doc id="78907" url="https://af.wikipedia.org/wiki?curid=78907" title="Angolakliplyster">
Angolakliplyster

Die Angolakliplyster ("Monticola angolensis") is 'n gelokaliseerde algemene standvoël en plaaslike nomade in miombo-boomveld en dikwels op heuwelagtige klipperige plekke of tussen granietbanke. Die voël is 16 – 18 cm groot en weeg 40 - 48 gram. In Engels staan die voël bekend as die "Miombo Rock-Thrush".




</doc>
<doc id="78910" url="https://af.wikipedia.org/wiki?curid=78910" title="Langtoonkliplyster">
Langtoonkliplyster

Die Langtoonkliplyster ("Monticola explorator") is 'n gelokaliseerde algemene endemiese standvoël en hoogtetrekvoël wat in die winter na boomlose, oop grasveld, veral afgebrande grasveld, beweeg. Die voël is 18 – 20 cm groot en weeg 44 - 51 gram. In Engels staan die voël bekend as die "Sentinel Rock-Thrush".




</doc>
<doc id="78912" url="https://af.wikipedia.org/wiki?curid=78912" title="Groot Muur (sterrekunde)">
Groot Muur (sterrekunde)

Die Groot Muur (ook genoem die Coma-muur of die CfA2 Groot Muur) is een van die heel grootste bekende strukture in die heelal. Dit is ’n filament van sterrestelsels sowat 200 miljoen ligjare van die Aarde af en is groter as 500 miljoen x 300 miljoen x 16 miljoen ligjare. Dit sluit die Hercules-, die Coma- en die Leo-superswerm in.

Dit is in 1989 deur Margaret Geller en John Huchra ontdek gebaseer op rooiverskuiwingdata van die CfA-rooiverskuiwingopname. Dit is nie bekend hoeveel groter die Groot Muur is nie omdat die gas en stof van die Melkweg, waarin die Aarde geleë is, die uitsig versper. Die volume van die muur word geraam op sowat .

Sterrekundiges meen die heelal bestaan uit 'n paar sulke mure wat langs webagtige stringe donker materie vorm met groot leemtes tussenin – die grootste van dié mure is die Groot Muur van Sloan, wat sowat 1,38 miljard ligjare lank is.



</doc>
<doc id="78914" url="https://af.wikipedia.org/wiki?curid=78914" title="Groot Muur van Sloan">
Groot Muur van Sloan

Die Groot Muur van Sloan is ’n kosmiese struktuur van sterrestelsels wat ’n filament genoem word. Tot die ontdekking van die U1.27 in Januarie 2013 was dit die grootste bekende struktuur in die heelal. Die ontdekking daarvan is op 20 Oktober 2003 aangekondig deur J. Richard Gott, Mario Jurić en hul kollegas aan die Princeton-universiteit gebaseer op data van die Digitale Sloan-lugopname. Die muur is 1,38 miljard ligjare lank – dit is sowat van die deursnee van die waarneembare heelal. Dit is sowat ’n miljard ligjare van die Aarde af.

Die Groot Muur van Sloan is 2,74 keer so lank soos die CfA2 Groot Muur, wat in 1989 ontdek is. Dit bevat verskeie galaktiese superswerms; die bekendste en grootste hiervan is SCl 126, wat in die deel van die muur met die grootste digtheid geleë is. Die tweede grootste swerm is SCl 111.

In 2011 is voorgestel dat die muur ’n toevallige oplyning van drie strukture is en nie ’n struktuur op sy eie nie.




</doc>
<doc id="78915" url="https://af.wikipedia.org/wiki?curid=78915" title="U1.27">
U1.27

U1.27 (ook bekend as die Huge Large Quasar Group of Huge-LQG) bestaan uit 73 kwasars en is 4 miljard ligjare breed. Dit is die grootste en swaarste bekende struktuur in die waarneembare heelal. Dit is in November 2012 ontdek deur ’n span onder leiding van dr. Roger G. Clowes van die Universiteit van Sentraal-Lancashire. Die sterrekundiges het data van die Digitale Sloan-lugopname gebruik.

Die grootte van U1.27 word geraam op sowat 4 miljard x 2 miljard x 1,2 miljard ligjare (1 240 miljoen x 640 miljoen x 370 miljoen parsek). Dit het ’n massa van (sonmassas). Dit lê in die sterrebeeld Leeu. Die naam kom van sy gemiddelde rooiverskuiwing van 1,27.

U1.27 is sowat 2 miljard ligjare van die Clowes-Campusano LQG (U1.28), ’n groep van 34 kwasars wat in 1991 ontdek is.





</doc>
<doc id="78919" url="https://af.wikipedia.org/wiki?curid=78919" title="Montego Bay">
Montego Bay

Montego Bay is 'n stad in die noordweste van Jamaika met 'n bevolking van 96 488. Die stad is in 1980 deur 'n parlementêre wet gestig en is aan die kus van die Karibiese See geleë.


</doc>
<doc id="78920" url="https://af.wikipedia.org/wiki?curid=78920" title="Spanish Town">
Spanish Town

Spanish Town is 'n stad in die suidooste van Jamaika met 'n bevolking van 162 359. Die stad is in 1534 as Villa de la Vega deur Spanjaarde onder Francisco de Garay gestig en is net noord van die kus van die Karibiese See geleë.


</doc>
<doc id="78921" url="https://af.wikipedia.org/wiki?curid=78921" title="May Pen">
May Pen

May Pen is 'n stad in die suide van Jamaika met 'n bevolking van 60 000.


</doc>
<doc id="78922" url="https://af.wikipedia.org/wiki?curid=78922" title="Nonthaburi (stad)">
Nonthaburi (stad)

Nonthaburi (Thai: นนทบุรี) is 'n stad in Thailand met 'n bevolking van 258 550. Die stad is naby die hoofstad Bangkok en die Golf van Thailand geleë.


</doc>
<doc id="78923" url="https://af.wikipedia.org/wiki?curid=78923" title="Pak Kret">
Pak Kret

Pak Kret (Thai: ปากเกร็ด) is 'n stad in Thailand met 'n bevolking van 178 907. Die stad is naby die hoofstad Bangkok en die Golf van Thailand geleë.


</doc>
<doc id="78924" url="https://af.wikipedia.org/wiki?curid=78924" title="Hat Yai">
Hat Yai

Hat Yai (Thai: หาดใหญ่) is 'n stad in die suide van Thailand met 'n bevolking van 157 359. Die stad is naby die Golf van Thailand net noord van die grens met Maleisië geleë.


</doc>
<doc id="78925" url="https://af.wikipedia.org/wiki?curid=78925" title="Galaktiese filament">
Galaktiese filament

Galaktiese filamente (ook genoem superswermkomplekse, groot mure of groot aantrekkers)<ref name="astro-ph/9602090"> Boris V. Komberg, Andrey V. Kravtsov, Vladimir N. Lukash; "The search and investigation of the Large Groups of Quasars"; ; ;</ref> is die grootste bekende strukture in die waarneembare heelal. Hulle is massiewe, stringagtige formasies met ’n tipiese lengte van 50 tot 80 megaparsek wat die grense skep tussen groot leemtes in die heelal. Filamente bestaan uit sterrestelsels wat deur swaartekrag gebind word; dele waar ’n groot aantal stelsels baie na aan mekaar lê (in kosmiese terme) word superswerms genoem.

Die ontdekking van strukture groter as superswerms het in die 1980's begin. In 1987 het die sterrekundige R. Brent Tully van die Universiteit van Hawaii se Sterrekunde-instituut waargeneem wat hy die "Pisces-Cetus-superswermkompleks" genoem het. In 1989 is die Groot Muur ontdek, gevolg deur die Groot Muur van Sloan in 2003. Op 11 Januarie 2013 het navorsers onder leiding van Roger Clowes van die Universiteit van Sentraal-Lancashire die ontdekking aangekondig van ’n groot kwasargroep, die U1.27, wat voorheen ontdekte filamante verdwerg het met sy grootte. In November 2013 het sterrekundiges danksy gammaflitse die Groot Muur in Hercules-Corona Borealis, ’n moontlike enorme filament, ontdek. As dit bestaan, sal dit meer as 10 miljard ligjare lank wees.

Drie soorte galaktiese filamente word onderskei:
Hul lang en kort as is min of meer ewe lank.

Dié soort galaktiese filamente se lang as is aansienlik langer as die kort as.


Dit is proto-superswermkomplekse en van die grootste strukture bekend.





</doc>
<doc id="78926" url="https://af.wikipedia.org/wiki?curid=78926" title="Nakhon Ratchasima">
Nakhon Ratchasima

Nakhon Ratchasima (Thai: นครราชสีมา, Khmer: នគររាជសីមា) is 'n stad in die noordooste van Thailand met 'n bevolking van 166 217.


</doc>
<doc id="78927" url="https://af.wikipedia.org/wiki?curid=78927" title="Chiang Mai">
Chiang Mai

Chiang Mai (Thai: นราธิวาส) is 'n stad in die noorde van Thailand met 'n bevolking van 148 477.


</doc>
<doc id="78928" url="https://af.wikipedia.org/wiki?curid=78928" title="Udon Thani">
Udon Thani

Udon Thani (Thai: อุดรธานี) is 'n stad in die noordooste van Thailand met 'n bevolking van 315 329. Die stad is net suid van die grens met Laos geleë.


</doc>
<doc id="78929" url="https://af.wikipedia.org/wiki?curid=78929" title="Surat Thani">
Surat Thani

Surat Thani (Thai: สุราษฎร์ธานี) is 'n stad in die suidweste van Thailand met 'n bevolking van 128 179.


</doc>
<doc id="78933" url="https://af.wikipedia.org/wiki?curid=78933" title="Binne-Mongolië">
Binne-Mongolië

Binne-Mongolië (Mongools: ["Öbür Monggol"] in Mongoolse skrif en Өвөр Монгол "Övör Mongol" [ɵwɵr mɔŋɢɔɮ] in Mongoolse Cyrilliese skrif; Chinees: 内蒙古; pinyin: "Nèi Měnggǔ") is ’n streek van Noord-China, bekend vir sy grasvlaktes en woestyn. Dit 'n outonome gewes van die Volksrepubliek China met 'n bevolking van 24 706 321 in 2010. Die administratiewe gebied van die Binne-Mongolië strek oor 'n oppervlakte van 1 183 000 vierkante kilometer. Die hoofstad is Hohhot en die grootste stad is Baotou.

Binne-Mongolië grens aan ag provinsies (Heilongjiang, Jilin, Liaoning, Hebei, Shanxi, Shaanxi, Ningxia en Gansu) in die suide en ooste, in die weste aan Xinjiang asook in die noorde aan Mongolië en Rusland.

Han-Chinese vorm met 79% die grootste etniese groep, gevolg deur Mongole met 17% en Mantsjoes met 2%.

Buite-Mongolië was 'n historiese gebied van die Qing-dinastie noord van Binne-Mongolië, wat vantevore oor die onafhanklike staat van Mongolië en die Republiek van Tiwa in Rusland gestrek het.

Binne-Mongolië is 'n outonome streek en het dus 'n spesiale beleid vir Chinese minderhede. Byvoorbeeld, mense is verplig om Mongools as 'n amptelike taal te gebruik, benewens Chinees. Hierdie reël word streng deur die regering nagekom. In skole, behalwe Chinese, word lesse ook in Mongools gegee. Veral Mongoolse kinders maak hiervan gebruik. Die Mongoolse skrif word deur die regering en skole gebruik. Die regering stel die gebruik van die Mongoolse skrif as verpligtend. Daarom word byna alle regeringsgeboue, treinstasies, straatname en advertensietekens van winkels en groot kettinggroepe soos KFC en McDonald's voorsien van Chinese en Mongoolse in die Mongoolse alfabet.

Buite Binne-Mongolië word die Mongoolse skrif amper nie gebruik nie. In (Buite-) Mongolië word die Cyrilliese alfabet gebruik om Mongools te skryf.




</doc>
<doc id="78934" url="https://af.wikipedia.org/wiki?curid=78934" title="Xinjiang">
Xinjiang

Xinjiang (Oeigoers: شىنجاڭ, "Shinjang"; Chinees: 新疆; pinyin: "Xīnjiāng"), amptelik die Xinjiang Oeigoer Outonome Gewes, is 'n outonome gewes in die noordweste van die Volksrepubliek China. Die bevolking is in 2014 op 22 980 000 geskat. Die administratiewe gebied van die gewes strek oor 'n oppervlakte van 1 664 897 vierkante kilometer. Die hoofstad en grootste stad is Ürümqi.

Xinjiang grens in die suidooste aan die outonome gewes Tibet, in die ooste aan die provinsies Qinghai en Gansu, in die noordooste aan Mongolië, in die noorde aan Rusland, in die noordweste aan Kasakstan en Kirgisië, in die weste aan Tadjikistan en Afghanistan asook in die suidweste aan Pakistan en Indië. Die gebergtes Karakoram, Kunlun en Tiensjan vorm die grense in die weste en suide.

Die gebied is die tuiste van die Oeigoere, 'n Turkse volk in Sentraal-Asië. Hulle is aan ander Turkse volke soos Azerbeidjanners, Kasakke, Kirgisiërs, Oesbeke, Turke en Turkmene verwant. Daar word derhalwe soms na die gebied as Oos-Turkestan, Oos-Turkmenistan of Oeigoeristan verwys. Die Oeigoere vorm met 46,4% die grootste etniese groep van die streek, gevolg deur Han-Chinese met 39%, Kasakke met 7% en Hui-Chinese met 4,5%. Die Oeigoere ervaar die Chinese bewind as verdrukkend. Massale immigrasie van etniese Han-Chinese is egter besig om die inheemse bevolking te verdring en hulle kultuur te vernietig.

In Xinjiang is tientalle goed bewaarde Tarim-mummies gevind wat ongeveer 3000 jaar oud kan wees. Hulle is waarskynlik op 'n natuurlike manier bewaar, in teenstelling met die mummifikasie soos dit in Antieke Egipte gebruik word. In die streekmuseum van Ürümqi kan sulke mummies gesien word, sowel as argeologiese vondste wat te doen het met die Syroete.

Vondse in ou grafte wys dit in die 2de millennium v.C. mense van 'n Europese afkoms het in Hami binnegedring, waar hulle by die oorspronklike Oos-Asiatiese bevolking aangesluit het. Hierdie immigrante toon ooreenkomste met die bevindinge van die 3de millennium v.C. van Xemirxek (Qiemu'erqieke, Chemurchek of Shamirshak) naby Altay en word geassosieer met die Indo-Europese Tochare.

Xinjiang, voorheen ook bekend as Oos-Turkestan of Chinees-Turkestan, het sedert die antieke tye 'n rol gespeel in Oos-Asië en Europa-Wes-Asië, beide op godsdienstige-kulturele vlak (Boeddhisme, Islam, Nestorianse Christendom en later sendelinge) en op kommersiële vlak (die beroemde Syroete). Hierdie kontakte verloop vir 'n belangrike deel via 'n reeks oasestaate, wat van tyd tot tyd deur China onderwerp is en tydens die Han-dinastie bekendstaan as die Sesendertig Ryke van die Westelike-gebiede.

Tydens die Han-dinastie het China geleidelik begin om sy invloed in Tarimbekken uit te brei en sommige plaaslike heersers in tribuutbetalings te dwing. Dit het egter tot die Tang-dinastie geduur voordat die huidige Xinjiang deur China in omstreeks 640 verower is.

Ná die Slag van Talas in 751 het China sy greep op Sentraal-Asië verloor. Uiteindelik het die gebied onder die Oeigoerse Ryk se beheer gekom en die bevolking is tot Islam bekeer.

In die 13de eeu is die gebied verower deur die Mongoolse leier Djengis Khan. Daarna was dit deel van Tsjagatai-khanaat, die Timoeriede en Moghulistan. Vanaf ongeveer 1400 het die noorde van Xinjiang die tuiste van die stamfederasie van die Oirat-Mongole geword. Vanaf die tweede helfte van die sewentiende eeu is dele van die suide van die gebied – die Tarimbekken – met ryk oases soos Hami en Turpan ook oorheers deur die destydse dominante stam binne die federasie, die Dzjoengare.

Na die val van die Maya Yaduriyat in die middel van die 18de eeu het die Qing-dinastie die gebied vir China herwin. In 1875–1880 is die gebied tydelik van die Chinese gesag onttrek weens 'n Islamitiese opstand. Ten slotte het Xinjiang in 1884 'n provinsie van China geword; die naam beteken ook nuwe grens.



</doc>
<doc id="78938" url="https://af.wikipedia.org/wiki?curid=78938" title="Witborswoudlyster">
Witborswoudlyster

Die Witborswoudlyster ("Pseudalethe fuelleborni") is 'n skaars standvoël van kuswoud in Sentraal-
Mosambiek. Die voël is onopsigtelik en kom een-een of in pare voor. Hulle soek kos op die woudvloer en vlieg op na sitplek wanneer hulle gesteur word. Die voël is 18 – 20 cm groot en weeg 52 gram. In Engels staan die voël bekend as die "White-chested Alethe".




</doc>
<doc id="78940" url="https://af.wikipedia.org/wiki?curid=78940" title="Kaapse berglyster">
Kaapse berglyster

Die Kaapse berglyster ("Chaetops frenatus") is endemies, gelokaliseerde, algemene standvoël en gedeeltelik hoogtetrekvoël teen rotsagtige hange. Hulle kom gewoonlik in klein groepies voor. Die voël is 23 – 25 cm groot en weeg 50 - 72 gram. In Engels staan die voël bekend as die "Cape Rockjumper".




</doc>
<doc id="78942" url="https://af.wikipedia.org/wiki?curid=78942" title="Oranjeborsberglyster">
Oranjeborsberglyster

Die Oranjeborsberglyster ("Chaetops aurantius") is 'n endemies, gelokaliseerde, algemene standvoël teen rotsagtige hange, tipies hoër as 2000 m. Hulle gewoontes is baie soos die van die Kaapse kliplyster s'n. Die voël is 21 – 23 cm groot en weeg 45 - 56 gram. In Engels staan die voël bekend as die "Drakensberg Rockjumper".




</doc>
<doc id="78944" url="https://af.wikipedia.org/wiki?curid=78944" title="Swartberglyster">
Swartberglyster

Die swartberglyster ("Pinarornis plumosus") is 'n amper-endemiese, gelokaliseerde, algemene standvoël beperk tot groot granietkoppe in boomveld. Die voël is 25 cm groot en weeg 48 – 72 gram. In Engels staan die voël bekend as die "Boulder Chat".

Dit is die enigste spesie in die genus "Pinarornis", wat tans aan die familie van vlieëvangers ("Muscicapidae") en die orde van sangvoëls ("Passeriformes") behoort. Dit is dus 'n monotipiese takson. Die spesie het vroeër onder die familie van lysters ("Turdidae") geval.



</doc>
<doc id="78947" url="https://af.wikipedia.org/wiki?curid=78947" title="Gewone spekvreter">
Gewone spekvreter

Die Gewone spekvreter ("Cercomela familiaris") is 'n algemene standvoël in halfdorre gebiede, elders is hulle meer gelokaliseer. Die voël is 15 cm groot en weeg 14 - 26 gram. In Engels staan die voël bekend as die "Familiar Chat".




</doc>
<doc id="78949" url="https://af.wikipedia.org/wiki?curid=78949" title="Vlieëvangers">
Vlieëvangers

Vlieëvangers ("Muscicapidae") is 'n groot familie van voëls wat aan die orde van sangvoëls ("Passeriformes") behoort. Hulle is klein voëltjies wat meestal tot die ouwêreld beperk is (Europa, Afrika en Asië). Hulle vreet hoofsaaklik insekte wat hulle in vlug vang.

Hoewel albei groepe voëls dieselfde genoem word, is die vlieëvangers van die Ou Wêreld (Muscicapidae) en die van die Nuwe Wêreld (Tyrannidae) nie aan mekaar ver want nie. Albei groepe leef hoofsaaklik van insekte, wat meestal in vlug gevang word. 

Sommige kenners reken ook dat katlagters, lysters en ander insekte-etende voëls tot die Muscicapidae behoort. Hoewel hulle nie aan mekaar verwant is nie, staan sowel die Muscicapidae, wat in die Ou Wêreld voorkom, as die Tyrannidae, wat in die Nuwe Wêreld voorkom, as vlieëvangers bekend. Die meeste spesies van albei families het breë, sagte afgeplatte snawels en word deur borselhare om die hoeke omring, waardeur die vang van insekte in vlug vergemaklik word. 

Sommige spesies is effekleurig, terwyl ander meer kleurryk is. Enkele spesies het selfs pronkvere. Sommige spesies het kuiwe en lelle en ander het besonder lang stertvere. Vlieëvangers kom selde op die grond en hulle pote is meestal ook swak ontwikkel. Hulle broei in komvormige neste wat in mikke of in takke van bome gemaak word. Die eiers is meestal witterig met groen, grys, blou, bruin of ligroos spikkels en daar word gewoonlik 2 tot 3 en hoogstens 7 per broeisel gelê. 

Daar word altesaam 25 spesies in Suid-Afrika aangetref, waarvan die meeste standvoëls is. Daar is egter minstens 3 spesies wat trekvoëls is, naamlik die Europese vlieëvanger (Musc"icapa striata"), die feëvlieëvanger ("Stenostira scita") en die paradysvlieëvanger ("Terpsiphone viridis"). Laasgenoemde is een van die opvallendste spesies vanweë die mannetjie se besonder lang middelstertvere. 

Hy is blink blougroen of blougrys op die nek, kop en die boonste deel van die bors en die slagvere is donker met kastaiingbruin some. Die voël kom in Oos-, Noord- en Suider-Afrika voor. Die Europese vlieëvanger word dikwels alleen aangetref omdat hulle nie hier broei nie, maar in die winter van die Noordelike Halfrond na Suider-Afrika trek. 

Die donkervlieëvanger ("Muscicapa adusta") vang sy voedsel meestal op die grond of tussen die blare van 'n boom. Hy word in die suidelike en oostelike kusstreke van Suid-Afrika aangetref. Die fiskaalvlieëvanger ("Melaenornis silens") lyk baie soos die gewone laksman, maar sy rug is heeltemal swart en die stert is korter en word dikwels soos 'n waaier oopgesprei wanneer die voël vlieg. 

Die swart vlieëvanger ("Melaenornis pammelaina") is blouswart en kan maklik met die swart byevanger verwar word, maar hy het 'n betreklik smal stert met 'n vierkantige punt en word in die noordoostelike deel van Suider-Afrika aangetref. Die leloogvlieëvanger ("Platysteira peltata") het 'n opvallende rooi lel aan die bokant van die oog en word in die oostelike kusstreke aangetref. 

Die woestynvlieëvanger ("Batis pririt") kom in die droë westelike streke van Suider-Afrika voor. Die bloukuifvlieëvanger ("Trochocercus cyanomelas") is 'n seldsame voël met 'n waaiervormige stert. Hy kom aan die suidooskus en in die oostelike en noordoostelike kusstreke van Suider-Afrika voor. Die Kaapse vlieëvanger (Batis capensis) word in die suidelike en suidoostelike kusstreke aangetref. 

Ander bekende spesies is die tjeriktikvlieëvanger ("Parisoma subcaeruleum"), die marikovlieëvanger ("Melaenornis" "mariquensis"), die keelvlekvlieëvanger ("Batis molitor"), die blougrysvlieëvanger ("Muscicapa" "caerulescens"), die waaierstertvlieëvanger ("Myioparus plumbeus"), die layard-vlieëvanger ("Parisoma" "layardi"), die muiskleurvlieëvanger ("Melaenornis pallidus") en die grootvlieëvanger ("Melaenornis" "infuscatus").

Die familie staan ook as die Amerikaanse vlieëvangers bekend. Daar is ongeveer 350 spesies en hulle word vlieëvangers genoem omdat hulle op dieselfde manier as die vlieëvangers van die Ou Wêreld insekte vang. Hulle behoort egter tot 'n ander suborde van die sangvoëls, naamlik die "Tyranni", omdat hulle stemorgane anders gebou is. Hulle het oorspronklik in Suid-Amerika voorgekom, maar het later ook na Noord-Amerika versprei. 

Vandag kom hulle van die Noordpool tot by die Suidpool voor, in enige streek waar volop insekte is. Daar is egter ook spesies wat net bessies eet, soos die voëlent tiranne (genus "Tyranniscus"), wat hoofsaaklik van die vrugte van voëlent leef. Die wat in die trope broei, is standvoëls, terwyl spesies wat in koue streke voorkom, soos die koningvoëls (genus "Tyrannus") en die phoebes (genus "Sayornis"), in die winter na warmer streke trek. 

Die meeste Amerikaanse vlieëvangers het 'n dof olyfgroen, gelerige of bruin kleur, of is grys tot swart. Die mannetjies van die rooitiran ("Pyrocephalus rubinis") is helderrooi. Sommige spesies het soms ŉ rooi, oranje of wit vlek op die kuif, maar dit is gewoonlik net sigbaar wanneer die vere oopgesprei word of wanneer die mannetjie pronk. 

Die vorms van die neste kan wissel van 'n eenvoudige komvormige nessie op die grond, wat van grassies gevleg is, tot 'n vindingryke toegeboude nessie wat aan die takkies van 'n boom hang. Daar word 2 tot 3, en in gematigde streke 2 tot 6, eiers gelê. Die eiers is dikwels gevlek en die wyfie broei dit gewoonlik alleen uit. Afhangende van die spesie, bly die kuikens tussen 2 en 4 weke in die nes.

Familie Muscicapidae




</doc>
<doc id="78953" url="https://af.wikipedia.org/wiki?curid=78953" title="Alethe">
Alethe

Alethes is 'n genus van voëls in die familie van lysters ("Turdidae") en die orde van sangvoëls ("Passeriformes"). Hulle is klein voëltjies wat in Afrika voorkom en insekte vreet. Volgens sommige bronne word die genus onder die familie van vlieëvangers ("Muscicapidae") geplaas.

Spesies in die genus sluit in:




</doc>
<doc id="78955" url="https://af.wikipedia.org/wiki?curid=78955" title="Thamnolaea">
Thamnolaea

Thamnolaea is 'n genus van voëls in die familie van vlieëvangers ("Muscicapidae") en die orde van sangvoëls ("Passeriformes").

Spesies in die genus sluit in:




</doc>
<doc id="78956" url="https://af.wikipedia.org/wiki?curid=78956" title="Vlaktespekvreter">
Vlaktespekvreter

Die vlaktespekvreter ("Cercomela sinuata") is 'n endemiese, gelokaliseerde algemene standvoël in halfdorre Karoobossies, landerye en weiveld. In die somer kom hulle op die Lesotho-hoogland voor. Hulle kom een-een voor of bly in pare. Die voël is 15 cm groot en weeg 17 – 24 gram. In Engels staan die voël bekend as die "Sickle-winged Chat".

Daar is drie subspesies:




</doc>
<doc id="78958" url="https://af.wikipedia.org/wiki?curid=78958" title="Karoospekvreter">
Karoospekvreter

Die Karoospekvreter ("Cercomela schlegelii") is 'n amper-endemiese, algemene standvoël en plaaslike nomade in Karoo- en halfwoestynbossieveld. Hulle kom een-een voor of bly in pare. Die voël is 15 cm groot en weeg 17 - 24 gram. In Engels staan die voël bekend as die "Karoo Chat".




</doc>
<doc id="78960" url="https://af.wikipedia.org/wiki?curid=78960" title="Woestynspekvreter">
Woestynspekvreter

Die Woestynspekvreter ("Cercomela tractrac") is 'n amper-endemiese, algemene standvoël en plaaslike nomade in Karoo- en woestynbossieveld, duine en gruisvlaktes. Hulle kom een-een voor of bly in pare. Die voël is 14 – 15 cm groot en weeg 20 - 25 gram. In Engels staan die voël bekend as die "Tractrac Chat".




</doc>
<doc id="78962" url="https://af.wikipedia.org/wiki?curid=78962" title="Bergklipwagter">
Bergklipwagter

Die Bergklipwagter ("Campicoloides bifasciata") is 'n endemiese, gelokaliseerde, algemene standvoël teen klipbesaaide grashange. Hulle kom in pare voor of in klein familiegroepe. Die voël is 16 – 17 cm groot en weeg 31 - 38 gram. In Engels staan die voël bekend as die "Buff-streaked Chat".

Dit is die enigste spesie in die genus "Campicoloides" wat onder die familie van vlieëvangers ("Muscicapidae") en die orde van sangvoëls (Passeriformes) ressorteer. Dit is dus 'n monotipiese takson.




</doc>
<doc id="78964" url="https://af.wikipedia.org/wiki?curid=78964" title="Swartpiek">
Swartpiek

Die Swartpiek ("Myrmecocichla formicivora") is 'n endemiese, algemene standvoël in oop, plat landskappe, veral kortgrasveld. Hulle verkies gebiede besaai met termiethope. Hulle kom in groepies voor. Die voël is 17 – 18 cm groot en weeg 40 - 60 gram. In Engels staan die voël bekend as die "Ant-eating Chat".




</doc>
<doc id="78966" url="https://af.wikipedia.org/wiki?curid=78966" title="Kwasar">
Kwasar

’n Kwasar (van "kwasi-stellêre radiobron") is ’n energieryke, verafgeleë aktiewe sterrestelselkern. Kwasars is uiters helder en is aanvanklik beskou as bronne van elektromagnetiese energie met ’n hoë rooiverskuiwing, insluitende radiogolwe, en sigbare lig wat puntbronne, soos sterre, is eerder as verspreide bronne, soos sterrestelsels.

Terwyl die aard van die voorwerpe nog tot die vroeë 1980's omstrede was, stem wetenskaplikes nou saam dat ’n kwasar ’n kompakte streek in die middel van ’n groot sterrestelsel is wat ’n sentrale supermassiewe swartkolk omring. Hul grootte is 10–10 000 keer so groot soos die Schwarzschild-radius van die swartkolk. Die kwasar word van energie voorsien deur ’n akkresieskyf om die swartkolk.

Kwasars vertoon ’n baie hoë rooiverskuiwing, wat die gevolg is van die uitdying van die heelal tussen die kwasar en die Aarde. As Hubble se wet toegepas word, beteken die rooiverskuiwing dat die kwasars baie ver is en dus baie ou voorwerpe is. Hulle kom veral in die middel van aktiewe, jong sterrestelsels voor en is van die helderste, kragtigste en energierykste voorwerpe bekend in die heelal. Hulle straal ’n energie uit van tot duisend keer dié van die Melkweg, wat 200-400 miljard sterre het. Die uitstraling vind plaas oor die hele spektrum, feitlik in gelyke mate, van X-strale tot die verre infrarooi-bande, met ’n oplewing in die ultraviolet-bande. Sommige kwasars is ook sterk bronne van radio-emissies en gammastrale.

Op vroeëre beelde het kwasars soos ligpunte gelyk wat nie van sterre onderskei kon word nie, behalwe vir hul besonderse spektra. Met infrarooi-teleskope en die Hubble-ruimteteleskoop kon die sterrestelsels om sommige kwasars gesien word. Hierdie sterrestelsels is gewoonlik te dof om teen die skynsel van die kwasars gesien te word, behalwe met spesiale tegnieke. Die meeste kwasars kan nie met klein teleskope gesien word nie, maar 3C 273, met ’n gemiddelde skynbare magnitude van 12,9, is ’n uitsondering. Op ’n afstand van 2,44 miljard ligjare is dit een van die verste voorwerpe in die heelal wat met amateurtoerusting gesien kan word.

Daar word geglo kwasars word van energie voorsien deur die akkresie (aangroei) van materiaal in supermassiewe swartkolke in die middel van verafgeleë sterrestelsels, en dit skep hierdie helder weergawes van voorwerpe wat as aktiewe sterrestelselkerns bekend is. Omdat lig nie uit die massiewe swartkolke in die middel van die kwasars kan ontsnap nie, word die ontsnappende energie buite die waarnemingshorison opgewek deur swaartekragspanning en ’n enorme wrywing op die inkomende materiaal. Groot sentrale massas (van 10 tot 10 sonmassas) is al gemeet in kwasars.

Daar is al bewys dat tientalle nabygeleë groot sterrestelsels, met geen teken van ’n kwasarkern nie, ’n soortgelyke sentrale swartkolk in hul kern het. Daar word dus geglo alle groot sterrestelsels het een, maar net ’n klein getal se straling is so kragtig dat kwasars vorm. Die materie wat deur ’n swartkolk aangetrek word, sal waarskynlik nie direk inval nie, maar sal ’n hoekmomentum om die swartkolk hê wat sal veroorsaak dat die materie in ’n akkresieskyf versamel. Kwasars kan ook aangesteek of heraangesteek word wanneer twee sterrestelsels saamsmelt en die swartkolk ’n nuwe bron van materie aantrek. Daar is trouens al voorgestel dat ’n kwasar gevorm kan word wanneer die Andromeda-sterrestelsel en die Melkweg oor 2-5 miljard jaar bots.

Daar is meer as 200 000 kwasars bekend, die meeste danksy die Digitale Sloan-lugopname. Al die bekende kwasarspektra het ’n rooiverskuiwing van tussen 0,056 en 7,085. As Hubble se wet toegepas word, is die kwasars tussen 600 miljoen en 28,85 miljard ligjare weg. Vanweë die groot afstande na die verste kwasars en die beperkte snelheid van lig, sien ons hulle vandag soos wat hulle in die heel vroeë heelal bestaan het.

Die meeste kwasars is meer as 3 miljard ligjare van die Aarde af. Hoewel hulle dof van hier af lyk, beteken die feit dat ons hulle enigsins kan sien dat hulle die helderste voorwerpe in die bekende heelal is. Die kwasar wat die helderste in die lug lyk, is 3C 273 in die sterrebeeld Maagd. Dit het ’n gemiddelde skynbare magnitude van 12,8 (helder genoeg om met ’n middelslag-amateurteleskoop te sien), maar ’n absolute magnitude van -26,7. As dit 33 ligjare van die Aarde af was, sou dié voorwerp so helder soos die Son gewees het. Die kwasar se ligsterkte is dus sowat 2 biljoen (2 × 10) keer so groot soos die Son s'n, of sowat 100 keer dié van groot sterrestelsels soos die Melkweg. Dit sou egter net wees as ’n kwasar dieselfde hoeveelheid energie in alle rigtings uitstraal. ’n Aktiewe sterrestelselkern het ’n sterk stroom van materie en energie en straal sy meeste lig uit in die rigting van die stroom. In ’n heelal met honderdmiljarde sterrestelsels, waarvan die meeste miljarde jare gelede aktiewe kerns gehad het wat ons vandag eers kan sien, is dit statisties seker dat duisende energiestrome in ons rigting wys, party meer direk as ander. In talle gevalle is dit waarskynlik dat hoe helderder die kwasar is, hoe meer direk sy stroom na ons wys.

Toe die hiperhelder kwasar APM 08279+5255 in 1998 ontdek is, is gereken dit het ’n absolute magnitude van -32,2. Hoëresolusiebeelde van die Hubble-ruimteteleskoop en die W.M. Keck-teleskoop in Hawaii het onthul dat die stelsel se lig deur ’n gravitasielens versterk word – tot ’n faktor van ~10. Dit is egter steeds baie helderder as nabygeleë kwasars soos 3C 273.

’n Veelvoudigebeeld-kwasar is ’n kwasar waarvan die lig deur ’n gravitasielens verbuig word sodat dit soos twee, drie of selfs vier aparte kwasars lyk. Die eerste sodanige kwasar wat ontdek is, is die dubbelebeeld-kwasar Q0957+561 (of die Tweelingkwasar) in 1979.

’n Ware groepering van twee of meer kwasars kan die gevolg wees van toevallige oplyning, fisieke nabyheid of werklike fisiese interaksie. Omdat kwasars sulke seldsame voorwerpe is, is die moontlikheid dat drie of meer kwasars in dieselfde omgewing gevind sal word, baie klein. Die eerste ware drievoudige kwasar is in 2007 ontdek by die W.M. Keck-sterrewag. LBQS 1429-008 (of QQQ J1432−0106) is die eerste keer in 1989 waargeneem en daar is gevind dit is ’n dubbelkwasar, op sigself ’n seldsame verskynsel. Toe sterrekundiges die derde lid ontdek, het hulle bevestig dat dit wel drie aparte kwasars is en nie die gevolg van ’n gravitasielens nie. Hierdie drievoudige kwasar het ’n rooiverskuiwing van 2,076, wat gelykstaande is aan ’n afstand van 10,5 miljard ligjare. Die komponente word geskei deur ’n afstand van sowat 98 000 tot 160 000 ligjare, wat tipies is van wisselwerkende sterrestelsels. ’n Voorbeeld van ’n drievoudige kwasar wat deur ’n gravitasielens veroorsaak word, is PG1115 +08.

In 2013 is die tweede ware drievoudige kwasar, QQQ J1519+0627, ontdek met ’n rooiverskuiwing van 1,51 (sowat 9 miljard ligjare) deur ’n internasionale span sterrekundiges onder leiding van Farina van die Universiteit van Insubria.




</doc>
<doc id="78967" url="https://af.wikipedia.org/wiki?curid=78967" title="Bontpiek">
Bontpiek

Die Bontpiek ("Myrmecocichla arnoti") is 'n gelokaliseerde algemene standvoël beperk tot miombo-, mopanie en kiaatbomveld met 'n oop onderstratum. Hulle kom in pare of familiegroepe voor. Die voël is 17 cm groot en weeg 36 - 44 gram. In Engels staan die voël bekend as die "Arnot's Chat".




</doc>
<doc id="78969" url="https://af.wikipedia.org/wiki?curid=78969" title="Schwarzschild-radius">
Schwarzschild-radius

Die Schwarzschild-radius (histories soms die swaartekragradius genoem) is die grensradius van ’n ronde voorwerp waar, as die hele massa van die voorwerp in daardie sfeer saamgepers word, die ontsnappingsnelheid vanaf die oppervlak van die voorwerp gelyk sal wees aan die snelheid van lig. ’n Voorbeeld van so ’n voorwerp is ’n swartkolk. Sodra ’n steroorblyfsel kleiner as sy radius saamgepers word, kan lig nie ontsnap nie en is die voorwerp nie meer sigbaar nie. 

Die Schwarzschild-radius is genoem na die Duitse sterrekundige Karl Schwarzschild, wat dit in 1915 uitgewerk het.


</doc>
<doc id="78970" url="https://af.wikipedia.org/wiki?curid=78970" title="Warren G. Harding">
Warren G. Harding

Warren Gamaliel Harding (* 2 November 1865, † 2 Augustus 1923) was die 29ste President van die Verenigde State. Warren, 'n boorling van Ohio, het ampstermyne as Republikeinse afgevaardigde in die Senaat van Ohio en daarna in die Senaat van die Verenigde State gedien waartydens hy die belange van die drankbedryf beskerm en die saak van vrouestemreg bevorder het. Hy was die eerste Amerikaanse senator (en koerantuitgewer) wat as president van die VSA verkies is.

Harding was 'n kompromie-kandidaat in die verkiesing van 1920 nadat hy die terugkeer na normaliteit aan die Amerikaanse nasie belowe het, met 'n sterk ekonomie wat vry sou wees van buitelandse invloede. Harding en die Republikeinse Party was van voorneme om weg te beweeg van die beleid van progressivisme wat die Amerikaanse politiek in die vroeë 20ste eeu oorheers het. Die oorwinning, wat hy teen die Demokratiese kandidaat James M. Cox, 'n boorling van Ohio soos Harding, behaal het (60,32 teen 34,15 persent van die uitgebragte stemme) was die grootste oorwinning in 'n presidensiële verkiesing.

Harding het nie net hoëprofiel-persoonlikhede soos Herbert Hoover (as minister van handel) en Charles Evans Hughes (as minister van buitelandse sake) as kabinetslede benoem nie, maar ook sy vriende en ondersteuners, na wie as die "Ohio Gang" verwys is, met belangrike politieke ampte beloon. Van hulle is ná 'n reeks voorvalle van korrupsie, waaronder die berugte "Teapot Dome"-skandaal, tot tronkstrawwe gevonnis. As geesdriftige pokerspeler het Harding 'n porselein-servies uit die Withuis, wat uit die regeringstyd van Benjamin Harrison gedateer het, verloor. Maar in instellings soos die "Veterans Bureau" het Harding korrupsie met sukses bestry.

As deel van sy binnelandse beleid het Harding die eerste federale welsynsprogram vir kinders geïmplementeer, met stakende mynbou- en spoorwegwerkers onderhandel en 'n agtuur-werkdag vir hulle ingevoer en werkloosheid gehalveer. Hy het ook die Begrotingskantoor ingestel om die Amerikaanse federale begroting voor te berei. Om swart Amerikaners teen geweldpleging te beskerm, het Harding 'n anti-lynchwet voorgestaan wat egter nie deur die Kongres goedgekeur is nie.

Harding het die Volkebond met minagting bejeën. Nadat die Amerikaanse Kongres die Vredesooreenkoms van Versailles verwerp het, het Harding separate Amerikaanse vredesooreenkomste met die Duitse Ryk en Oostenryk onderteken. Met sy suksesvolle vlootprogram het Harding die Amerikaanse Vloot uitgebou om die land se strategiese belange wêreldwyd te kan beskerm.

In Augustus 1923 het Harding skielik inmekaargesak en gesterf. Weens die talle skandale rondom sy administrasie is Harding se politieke prestasies in die verlede nouliks gewaardeer, maar intussen word hy erken as 'n voorstander van burgerregte vir Afro-Amerikaners en geniet ook erkenning vir sy beleid van fiskale verantwoordelikheid. Hy word onthou as 'n politikus wat in sy tyd baie moderne standpunte ingeneem en nuwe tegnologieë bevorder het, maar ook na die belange van minderhede, vroue en werkers omgesien het.


</doc>
<doc id="78971" url="https://af.wikipedia.org/wiki?curid=78971" title="Hoëveldskaapwagter">
Hoëveldskaapwagter

Die Hoëveldskaapwagter ("Oenanthe pileata") is 'n algemene standvoël in dele van sy gebied en 'n seisoenale besoeker in ander. Die voël verkies kaal, oop plat grond, insluitend grasveld na brande, bewerkte en onlangs geoeste landerye. Hulle kom een-een of in pare voor. Die voël is 17 cm groot en weeg 23 – 32 gram. In Engels staan die voël bekend as die "Capped Wheater".




</doc>
<doc id="78973" url="https://af.wikipedia.org/wiki?curid=78973" title="Bontskaapwagter">
Bontskaapwagter

Die Bontskaapwagter ("Oenanthe pleschanka") is 'n voël en 'n Palearkties-broeiende somerswerwer wat nog slegs eenkeer in Suid-Afrika opgeteken is en wel in Mtunzini, KwaZulu-Natal gedurende 1984. Die voël is 14 cm groot en weeg 14 – 20 gram. In Engels staan die voël bekend as die "Pied Wheater".





</doc>
<doc id="78975" url="https://af.wikipedia.org/wiki?curid=78975" title="Isabellaskaapwagter">
Isabellaskaapwagter

Die Isabellaskaapwagter ("Oenanthe isabellina") is 'n voël en 'n Palearktiese, broeiende somerswerwer wat nog slegs eenkeer in Botswana op geteken is gedurende 1972. Die voël is 16 – 17 cm groot en weeg 21 - 27 gram. In Engels staan die voël bekend as die "Isabelline Wheater".




</doc>
<doc id="78978" url="https://af.wikipedia.org/wiki?curid=78978" title="Spekvreters">
Spekvreters

Spekvreters ("Cercomela") is 'n voormalige genus van voëls in die familie van vlieëvangers ("Muscicapidae") en die orde van sangvoëls ("Passeriformes").

Voëls in die genus is "spekvreters" genoem omdat hulle die gewoonte gehad het om aan die vet wat die Boere op die asse van hul ossewaens gesmeer het te pik.

Spesies in die genus is in 2012 in twee afsonderlike genera verdeel, naamlik: "Emarginata" en "Oenanthe".

Nou in "Oenanthe" (skaapwagters):

Nou in "Emarginata":



</doc>
<doc id="78985" url="https://af.wikipedia.org/wiki?curid=78985" title="Ruimtetyd">
Ruimtetyd

Ruimtetyd of tydruimte is ’n begrip in die teoretiese natuurkunde wat die vier dimensies van ons heelal geïntegreerd in een model beskryf:

Tot met die wisseling van die 20ste eeu is aanvaar die drie ruimtedimensies is onafhanklik van die eendimensionele tyd. In 1905 het Albert Einstein egter sy invloedryke werk oor spesiale relatiwiteit gebaseer op twee veronderstellings: (1) Die wette van fisika is identies in alle inersiestelsels (nieversnellende verwysingsraamwerke); (2) Die spoed van lig in ’n vakuum is dieselfde vir alle waarnemers, ongeag die beweging van die ligbron.

Die logiese gevolg van die samevatting van dié twee veronderstellings is die onskeibare vereniging van die vier dimensies van ruimte en tyd, wat voorheen as onafhanklik beskou is. 


</doc>
<doc id="78989" url="https://af.wikipedia.org/wiki?curid=78989" title="Skaapwagters">
Skaapwagters

Skaapwagters ("Oenanthe") is 'n genus van voëls in die familie van vlieëvangers ("Muscicapidae") en die orde van sangvoëls ("Passeriformes"). Hulle is vroeër onder die familie van lysters ingedeel, maar word tans algemeen onder die vlieëvangers geplaas. Dit is hoofsaaklik 'n ouwêreldse groep, hoewel die Europese skaapwagter ook na Kanada, Groenland en Alaska uitgebrei het.

Die genus omvat die volgende spesies:




</doc>
<doc id="78993" url="https://af.wikipedia.org/wiki?curid=78993" title="Waarnemingshorison">
Waarnemingshorison

’n Waarnemingshorison of gebeurtenishorison of gebeurtenisgrens (Engels="'event horison'") is in natuurkunde ’n grens in ruimtetyd van waaragter inligting (in die vorm van materie of lig) nie meer ’n bepaalde ander punt kan bereik nie.

Dit is 'n grens in ruimtetyd waarbuite gebeure nie 'n buitewaarnemer kan beïnvloed nie. In leketaal, word dit gedefinieer as "die punt van geen terugkeer", dit wil sê, die punt waar die aantrekkingskrag so groot raak dat ontsnapping daarvan onmoontlik word. 'n Gebeurtenisgrens word mees algemeen geassosieer met swartkolke. Lig wat uitgestraal word van oorkant die gebeurtenisgrens kan nooit die buitewaarnemer bereik nie. Soos 'n voorwerp nader aan die waarnemingshorison kom van die waarnemer se kant af, blyk die voorwerp te vertraag en nooit heeltemal daarin slaag om deur die horison te gaan nie. Sy voorkoms word slegs rooier agv rooiverskuiwing soos die tyd verloop. Die voorwerp ondervind egter geen vreemde ervaring nie, in werklikheid gaan dit deur die horison in 'n beperkte hoeveelheid ware tyd.

Nog 'n definisie: 'n Gebeurtenisgrens is 'n teoretiese grens rondom 'n swartkolk waarbuite geen lig of ander straling kan ontsnap nie. Dit veroorsaak dat ruimtetyd in hul nabye omgewing letterlik in 'n gravitasiedraaikolk om hulle gesleep word om 'n gebied om hul gebeurtenisgrens te vorm wat die ergosfeer genoem word. In die ergosfeer sou dit onmoontlik wees om stil te staan.

Nog 'n definisie: Die gebeurtenisgrens van 'n swartholte is die afstand vanaf ’n swartholte waar die benodigde ontsnapspoed kleiner as ligspoed word. Binne die gebeurtenisgrens moet die spoed van 'n voorwerp groter as die spoed van lig wees om uit die gebeurtenisgrens te ontsnap. Indien die voorwerp verder is as die gebeurtenisgrens, kan die voorwerp se spoed stadiger as die spoed van lig wees. (Hoe groter die afstand, hoe kleiner die benodigde ontsnapspoed.)

Om die waarnememingshorison (en tydsrekking) te help verduidelik, het Stephen Hawking dit in sy boek "A Brief History of Time" gedemonstreer met 'n sterrekundige op aarde en 'n ruimtereisiger wat in 'n swartkolk inval (LW, die gravitasiekrag in 'n swartkolk is baie sterk, dus verloop tyd baie stadig) (vry vertaal):

’n Waarnemingshorison is nie altyd staties nie. Vanweë die algemene snelheidsgrens waarvolgens niks vinniger as lig kan beweeg nie, verskil die waarnemingshorison van plek tot plek. ’n Sonuitbarsting sal ná sowat agt minute op die Aarde sigbaar wees. Die waarnemingshorison is hier ’n bolskil wat van die Son af in die rigting van die Aarde beweeg teen die snelheid van lig.

Een van die algemeenste plekke waar ’n waarnemingshorison voorkom, is by ’n swartkolk. Alles wat binne die Schwarzschild-radius voorkom, lê agter die horison en kan dus nie van buite af gesien word nie weens die geweldige swaartekrag, waarvan nie eens lig kan ontsnap nie.

Die heelal wat ons waarneem, het ’n waarnemingshorison van ongeveer 46,5 miljard ligjare. Ons kan dus niks sien wat verder weg van die Aarde af lê nie. Die heelal is wel net 13,8 miljard jaar oud en daar word dikwels gemeen ons kan dus niks sien wat verder as 13,8 miljard ligjare weg lê nie. Daar moet egter in gedagte gehou word dat die heelal voortdurend aan die uitdy is en daarom is die maksimum afstand van waarneembare voorwerpe heelwat verder as 13,8 miljoen ligjare.




</doc>
<doc id="78995" url="https://af.wikipedia.org/wiki?curid=78995" title="Wagters">
Wagters

Wagters ("Myrmecocichla") is 'n genus van voëls in die familie van vlieëvangers ("Muscicapidae") en die orde van sangvoëls ("Passeriformes"). "Thamnolaea" word soms as 'n sinoniem vir die genusnaam gebruik.
Die genus omvat die volgende spesies:




</doc>
<doc id="78998" url="https://af.wikipedia.org/wiki?curid=78998" title="Bennekom">
Bennekom

Bennekom is ’n nedersetting in die munisipaliteit Ede in die provinsie Gelderland in Nederland.


</doc>
<doc id="79001" url="https://af.wikipedia.org/wiki?curid=79001" title="Rotsspringers">
Rotsspringers

Rotsspringers ("Chaetopidae") is 'n monotipiese familie van voëls in die orde van sangvoëls ("Passeriformes"). Hulle is middelgroot insekvretende of omnivoriese voëls wat aan 'n enkele genus, "Chaetops" behoort. Die genus omvat twee spesies wat beide endemies aan Suid-Afrika is. Die Kaapse berglyster kom in die Wes-Kaap en die suidwestelike dele van die Oos-Kaap voor. Die oranjeborsberglyster kom verspreid in die hooglande van Lesotho en omliggende gebiede voor.

Oorspronklik is die voëls onder ander families, soos die lysters ("Turdidea"), Sylviidae of die Timaliidae ingedeel. Molekulêre genetiese navorsing toon egter dat hulle 'n vroeë aftakking van die klade "Passerida" is, net soos die "Picathartidae", 'n familie waartoe hul moontlik self behoort.




</doc>
<doc id="79006" url="https://af.wikipedia.org/wiki?curid=79006" title="Aktiewe sterrestelsel">
Aktiewe sterrestelsel

Aktiewe sterrestelsels is ’n versamelnaam vir verskillende soorte sterrestelsels waar ’n baie klein gebied in die middel ’n groot helderheid vertoon oor minstens ’n deel van of moontlik die hele elektromagnetiese spektrum. Buitengewone stralings is al waargeneem in die radio-, infrarooi-, ultraviolet-, X-straal-, gammastraal- en sigbare spektrum.

Dié gebied is die "aktiewe sterrestelselkern" of "aktiewe galaktiese nukleus" (AGN). Aktiewe sterrestelsels word ook dikwels AGN-sterrestelsels genoem. Die stelsels se helderheid wissel dikwels binne ’n baie kort tyd van ure of dae.

Dit is nie duidelik presies watter prosesse betrokke is nie, maar alles dui op ’n swartkolk in die middel wat gas, stof en sterre uit die omgewing verslind. Die swartkolk self is onsigbaar omdat geen lig daaruit kan ontsnap nie, en al wat gesien kan word, is die straling wat uitgestuur word deur die akkresieskyf van die gas wat deur die swartkolk aangetrek word. In die middel van die Melkweg is min gas oor en die akkresieskyf om ons swartkolk is dus klein en minder aktief as by baie ander sterrestelsels.

Sommige akkresieskywe bring twee strome uitstralings in teenoorgestelde rigtings voort. Die rigting van die strome word óf bepaal deur die hoekmomentum-as van die skyf óf die tollingsas van die swartkolk. Die proses word tans nie duidelik verstaan nie weens die lae resolusie van sterrekunde-instrumente, en daarom is dit moeilik om te kies tussen verskeie teorieë wat bestaan oor strome-uitstralings. Die strome word veral in die radiogolflengte waargeneem, hoewel uitstralings oor alle golflengtes voorkom.

Onder AGN's val ook kwasars, blasars, BL Lac-voorwerpe, radiosterrestelsels, Seyfert-stelsels, steruitbarstingstelsels en LINER's (Low-ionization nuclear emission-line regions).



</doc>
<doc id="79011" url="https://af.wikipedia.org/wiki?curid=79011" title="Akkresieskyf">
Akkresieskyf

’n Akkresieskyf of aangroeiskyf is ’n skyf om ’n swaar hemelliggaam waarin gas en stof uit die omgewing ophoop. Dit word veral waargeneem by swartkolke, neutronsterre en witdwerge.

Omdat dié materie altyd ’n hoekmomentum het, sal dit nie direk op ’n swartkolk of ster val nie, maar eers in ’n plat, draaiende skyf om die hemelliggaam versamel. Die materie in die binneste dele van die skyf word deur swaartekrag en wrywing verhit tot miljoene kelvin en kan ook elektromagnetiese straling soos infrarooi- en X-strale uitstuur.

Akkresieskywe word ook waargeneem by X-straaldubbelsterre, waar gas van die begeleidende ster oorstroom na die kompakte komponent.

Ook wanneer ’n gaswolk saamgepers word tot ’n ster, vorm ’n akkresieskyf, wat ’n protoplanetêre skyf genoem word. Dié skywe is nie so warm as by byvoorbeeld ’n swartkolk nie.

Deur ’n proses wat nog nie heeltemal verstaan word nie, word ’n deel van dié akkresieskyf vervolgens weer na buite gedryf, waarna die temperatuur daal en ’n groot deel van die hoekmomentum van die sametrekkende ster op dié uitgedrewe massa oorgedra word. Wanneer die temperatuur in dele van die skyf voldoende gedaal het, vorm kristalle van nikkelyster, silikate en ys, wat protoplanete vorm.

As die akkresieskyf besonder baie materie bevat, kan ’n dubbelster vorm.



</doc>
<doc id="79012" url="https://af.wikipedia.org/wiki?curid=79012" title="St. Andrew-kollege">
St. Andrew-kollege

St Andrew-kollege is 'n privaat skool vir seuns in Grahamstad, Oos-Kaap, Suid-Afrika. Dit bied klasse aan sowel koshuisinwoners as dagleerders. Dit is 'n prima Anglikaanse losiesskool en het 450 leerders van dwarsoor die wêreld. Die skool is 'n lid van die G20-skolegroep. Die skool staan in noue verhouding tot die St. Andrew's Preparatory School, en sy susterskool, die Diocesan School for Girls (DSG).






</doc>
<doc id="79014" url="https://af.wikipedia.org/wiki?curid=79014" title="Wet van Hubble">
Wet van Hubble

Die Wet van Hubble is ’n wet in die sterrekunde waarvolgens sterrestelsels van mekaar af wegbeweeg teen ’n snelheid wat eweredig is aan hul onderlinge afstand. Eenvoudiger gestel beteken dit dat hoe verder ’n sterrestelsel van die aarde af is, hoe vinniger beweeg dit van ons af weg.

Die Wet van Hubble is een van die bewysstukke wat die meeste aangehaal word ter ondersteuning van die teorie van die oerknal.

Edwin Hubble het die wet in 1929 geformuleer. Hy het die wet ontdek deur die rooiverskuiwing in die ligspektrum van die sterrestelsels te verklaar deur die Doppler-effek.

Hy het die berekende snelheid volgens die Doppler-effek gestel teenoor die afstand van die sterrestelsels en gevind daar is ’n lynregte verband tussen snelheid en afstand. Die konstante wat hierdie verhouding uitdruk, word die Hubble-konstante genoem.

Die wet kan in ’n eenvoudige formule uitgedruk word: "v" = "H""D", met "H" die Hubble-konstante in km/s/Mpk, "D" die afstand van die Aarde af in megaparsek of Mpk (1 Mpk is ongeveer 3,26 miljoen ligjare), en "v" die snelheid waarteen die sterrestelsel van ons af wegbeweeg. Die oorspronklike waarde soos deur Hubble bepaal, was 500 km/s/Mpk. Die nuutste waarde is egter 72 ± 4 km/s/Mpk.

Die bepaling van die Hubble-konstante is moeilik omdat die afstandsbepaling in die heelal gekompliseerd is.

Die Hubble-konstante word meestal aangegee in kilometer per sekonde per megaparsek (km/s/Mpk) en het dus die dimensie 1/tyd. Die omgekeerde van die Hubble-konstante, 1/H, heet die Hubble-tyd: die ouderdom van die heelal indien dit vir altyd sou uitdy teen die snelheid waarteen dit nou uitdy.

As ’n mens uitgaan van die standpunt dat die snelheid "v" van die sterrestelsels dieselfde bly, dan geld: d = "v" * t en as ’n mens hierdie formule in die wet van Hubble invul, is die resultaat:
waarby "t" die Hubble-tyd is, die tyd sedert die oerknal. Dit gee ’n waarde van of 13,8 miljard jaar.

As die uitdying sou versnel, dus "H" > 1/"t" en 1/"H", sou die heelal ouer wees.

Die Hubble-konstante word meestal gebruik vir die bepaling van die afstand na ’n bepaalde sterrestelsel. As dit uit die rooiverskuiwing bekend is hoe vinnig dit van ons wegbeweeg, is dit eenvoudig om te bereken hoe ver dit van ons af is.

Met die toepassing van die Wet van Hubble kan net die snelheid vanweë die uitdying van die heelal gebruik word. Alles in die heelal beweeg nie noodwendig van mekaar af weg nie; die Andromeda-sterrestelsel beweeg byvoorbeeld juis in die rigting van die Melkweg. Ook waar die swaartekrag van sterrestelsels ’n invloed op mekaar uitoefen, moet dit in ag geneem word in die toepassing van die wet.



</doc>
<doc id="79018" url="https://af.wikipedia.org/wiki?curid=79018" title="Digitale Sloan-lugopname">
Digitale Sloan-lugopname

Die Digitale Sloan-lugopname of SDSS is ’n rooiverskuiwingopname en kartering van ’n groot deel van die noordelike lugruim. Sowat 35% van die lugruim en miljoene hemelliggame is gedek met ’n optiese wyehoekteleskoop van 2,5 meter by die Apache Point-sterrewag in Nieu-Mexiko, VSA. Die projek is na die Alfred P. Sloan-stigting genoem.

Die insameling van data het in 2000 begin en die eindresultaat sluit in fotometriese data vir sowat 500 miljoen voorwerpe en die spektra van meer as ’n miljoen voorwerpe. Die sterrestelsels het ’n mediaan-rooiverskuiwing van "z" = 0.1; daar is rooiverskuiwings vir helder rooi sterrestelsels tot so ver as "z" = 0.7, en vir kwasars so ver as "z" = 5. Kwasars met ’n rooiverskuiwing van meer as "z" = 6 is ook waargeneem.

Dataverslag 8 (DR8), wat in Januarie 2011 uitgereik is, sluit in fotometriese waarnemings deur die SDSS-kamera van 14 555 vierkante grade van die hemelruim. Dataverslag 9 (DR9), wat op 31 Julie 2012 uitgereik is, sluit in alle vorige data plus nuwe data van die BOSS spektroskopiese opname, met meer as 800 000 nuwe spektra. Meer as 500 000 van die nuwe spektra is van voorwerpe in die heelal van meer as 7 miljard jaar gelede (rofweg die helfte van die heelal se bestaan).

Data van die opname is op die internet beskikbaar. Die SkyServer gebruik ’n verskeidenheid koppelvlakke. Beide spektra en beelde is beskikbaar en die koppelvlakke is maklik om te gebruik sodat byvoorbeeld ’n volkleurfoto van enige streek in die lugruim wat gedek is, verkry kan word deur slegs die koördinate te verskaf. Die data is slegs beskikbaar vir niekommersiële gebruik, sonder dat toestemming nodig is. Daar is ook handleidings wat gemik is op van skoolkinders tot professionele sterrekundiges. DR9 verskaf foto's, katalogusse, spektra en rooiverskuiwings met behulp van ’n verskeidenheid soekkoppelvlakke.

Google Sky sluit data van die SDSS in vir streke waarvoor dit beskikbaar is. Direkte toegang tot SkyServer-data is ook van binne Google Sky moontlik.

MilkyWay@home gebruik ook SDSS-data vir die skep van ’n baie akkurate 3D-model van die Melkweg.




</doc>
<doc id="79020" url="https://af.wikipedia.org/wiki?curid=79020" title="Europese skaapwagter">
Europese skaapwagter

Die Europese skaapwagter ("Oenanthe oenanthe") is 'n voël en 'n Palearkties-broeiende somerswerwer wat minder as 20 keer in Suid-Afrika opgeteken is. Die voël is 14 – 16 cm groot en weeg 21 - 27 gram. In Engels staan die voël bekend as die "Northern Wheater".




</doc>
<doc id="79022" url="https://af.wikipedia.org/wiki?curid=79022" title="Europese rooistert">
Europese rooistert

Die Europese rooistert ("Phoenicurus phoenicurus)" is 'n voël en 'n Palearkties-broeiende somerswerwer in halfdorre savanne en boomveld en is nog net twee keer opgeteken in Suid-Afrika. Die voël is 13 – 14 cm groot en weeg 11 - 22 gram. In Engels staan die voël bekend as die "Common Redstart".




</doc>
<doc id="79024" url="https://af.wikipedia.org/wiki?curid=79024" title="Hererospekvreter">
Hererospekvreter

Die Hererospekvreter ("Namibornis herero") is 'n amper-endemiese, skaars standvoël in droë, yl beboste, heuwelagtige, klipperige streke van Sentraal- en Noord-Namibië. Hulle kom een-een voor of bly in pare. Die voël is 17 cm groot en weeg 23 - 30 gram. In Engels staan die voël bekend as die "Herero Chat".

Dit is die enigste spesie in die genus "Namibornis", wat aan die familie van vlieëvangers ("Muscicapidae") en die orde van sangvoëls ("Passeriformes") behoort. Die genus is dus 'n Monotipiese takson.




</doc>
<doc id="79025" url="https://af.wikipedia.org/wiki?curid=79025" title="Phoenicurus">
Phoenicurus

Phoenicurus is 'n genus van voëls in die familie van vlieëvangers ("Muscicapidae") en die orde van sangvoëls ("Passeriformes"). Hulle is klein insekvretende voëls wat in Europa, Asië en Afrika voorkom. Die mannetjies is meestal helderkleurig met kombinasies van rooi, blou, wit en swart. Die wyfies is ligbruin met 'n rooi stert.

Die genus omvat die volgende 11 spesies:




</doc>
<doc id="79032" url="https://af.wikipedia.org/wiki?curid=79032" title="Bo">
Bo

Bo is die tweede grootste stad in Sierra Leone ná die hoofstad Freetown met 'n bevolking van 250 266.


</doc>
<doc id="79033" url="https://af.wikipedia.org/wiki?curid=79033" title="Kenema">
Kenema

Kenema is die derde grootste stad in Sierra Leone ná die hoofstad Freetown en Bo met 'n bevolking van 188 463.


</doc>
<doc id="79034" url="https://af.wikipedia.org/wiki?curid=79034" title="Koidu">
Koidu

Koidu (ook "Koidutown-Sefadu" of "Sefadu") is die vyfde grootste stad in Sierra Leone ná die hoofstad Freetown, Bo, Kenema en Makeni met 'n bevolking van 111 800. Die stad is in die ooste van die land aan die grens met Guinee geleë.


</doc>
<doc id="79036" url="https://af.wikipedia.org/wiki?curid=79036" title="Groot kwasargroep">
Groot kwasargroep

’n Groot kwasargroep is ’n groep kwasars (’n soort aktiewe sterrestelselkern om swartkolke) wat moontlik die grootste bekende strukture in die heelal vorm. Daar word geglo hulle is die voorlopers van mure en filamente wat in die relatief nabye heelal aangetref word.

Op 11 Januarie 2013 is die ontdekking van die Huge-LQG deur die Universiteit van Sentraal-Lancashire aangekondig – verreweg die grootste bekende struktuur in die heelal. Dit bestaan uit 73 kwasars en is tussen 1,4 miljard en 4 miljard ligjare breed. Volgens die navorser en skrywer Roger Clowes is voorheen gedink die bestaan van sulke groot strukture is onmoontlik en dat niks groter as sowat 1,2 miljard ligjare kan wees nie.




</doc>
<doc id="79037" url="https://af.wikipedia.org/wiki?curid=79037" title="Sculptor-muur">
Sculptor-muur

Die Sculptor-muur is ’n superstruktuur van sterrestelsels ("muur van sterrestelsels") relatief naby die Melkweg met ’n rooiverskuiwing van sowat z=0,03. Dit word soms die Sculptor-superswerms genoem.

Die struktuur staan ook bekend as die Suidelike Groot Muur na aanleiding van die Noordelike Groot Muur of net Groot Muur, die CfA2 Groot Muur. Dit is 8 000 km/s lank, 5 000 km/s breed en 1 000 km/s diep, in rooiverskuiwingruimte-dimensies.



</doc>
<doc id="79039" url="https://af.wikipedia.org/wiki?curid=79039" title="Hercules-superswerms">
Hercules-superswerms

Die Hercules-superswerms (SCl 160) is twee nabygeleë sterrestelsel-superswerms. Die twee swerms is taamlik groot in vergelyking met ander plaaslike superswerms: sowat 330 miljoen ligjare breed. Die Noordelike Plaaslike Superleemte lê voor hulle en is net so groot soos die swerms self.

Die streek sluit in die sterrestelselswerms Abell 2147, Abell 2151 (Hercules-sterrestelselswerm) en Abell 2152. ’n Uiters lang filament van sterrestelsels is ontdek wat hierdie groep met die paar Abell 2197 en Abell A2199 verbind.

Die Hercules-superswerm is naby die Coma-superswerm en is deel van die CfA2 Groot Muur.




</doc>
<doc id="79040" url="https://af.wikipedia.org/wiki?curid=79040" title="Pavo-Indus-superswerm">
Pavo-Indus-superswerm

Die Pavo-Indus-superswerm is ’n sterrestelsel-superswerm wat naby die Plaaslike Superswerm lê waarvan die Plaaslike Groep en dus die Melkweg deel is. Die superswerm bevat die sterrestelselswerms Abell 3656, Abell 3698 en Abell 3742.

Volgens ’n studie in September 2014 is die Pavo-Indus-superswerm net deel van ’n groter swerm, die Laniakea-superswerm, wat die Groot Aantrekker in sy middel huisves.




</doc>
<doc id="79041" url="https://af.wikipedia.org/wiki?curid=79041" title="Perseus-Pisces-superswerm">
Perseus-Pisces-superswerm

Die Perseus-Pisces-superswerm (SCl 40) is een van die grootste bekende strukture in die waarneembare heelal. Selfs op ’n afstand van 250 miljoen ligjare strek hierdie ketting van sterrestelselswerms oor meer as 40° aan die lugruim. Dit is een van twee dominante konsentrasies sterrestelsels in die nabygeleë heelal (binne 300 miljoen ligjare) wat weerskante van die Plaaslike Superswerm geleë is waarvan ons Melkweg deel is. Dit grens ook aan ’n groot leemte, die Taurus-leemte.

Die belangrikste sterrestelselswerms in die Perseus-Pisces-superswerm is Abell 262, Abell 347 en Abell 426.




</doc>
<doc id="79045" url="https://af.wikipedia.org/wiki?curid=79045" title="Coma-sterrestelselswerm">
Coma-sterrestelselswerm

Die Coma-sterrestelselswerm (Abell 1656) is ’n groot sterrestelselswerm met meer as 1 000 geïdentifiseerde sterrestelsels. Dit en die Leo-sterrestelselswerm (Abell 1367) is die twee grootste swerms wat die Coma-superswerm vorm. Die Coma-swerm is geleë in die sterrebeeld Berenike se Hare (Coma Berenices) en is na dié sterrebeeld genoem.

Die swerm se gemiddelde afstand van die Aarde af is 321 miljoen ligjare (99 miljoen parsek). Sy 10 helderste spiraalsterrestelsels het ’n skynbare magnitude van 12–14 en is sigbaar met amateur-teleskope groter as 20 cm. Die sentrale streek word oorheers deur twee reusagtige elliptiese sterrestelsels: NGC 4874 en NGC 4889.

Die swerm is ’n paar grade van die galaktiese noordpool. Die meeste van die stelsels in die sentrale deel is ellipties. Daar is talle reuse- en dwergstelsels in die Coma-swerm.

Soos gewoonlik in sulke ryk swerms is die meeste van die sterrestelsels elliptiese S0-stelsels, met net ’n paar spiraalstelsels wat jonger en nader aan die rand van die swerm.

Die Coma-sterrestelselswerm is een van die eerste plekke waar swaartekragafwykings op die bestaan van ’n onsigbare massa gedui het. In 1933 het Fritz Zwicky daarop gewys die stelsels van die Coma-swerm beweeg te vinnig dat dit net deur sy sigbare materie saamgebind word.

Hoewel die idee van donker materie eers sowat 50 jaar later aanvaar is, het Zwicky selfs geskryf dat die stelsels saamgebind moet wees deur ’n soort "dunkle Materie". Daar word geglo omtrent 90% van die massa van die Coma-swerm bestaan uit donker materie.

’n Uitgebreide X-straalbron is reeds in Augustus 1966 uit die rigting van die Coma-swerm waargeneem. Die X-straalsterrewag-satelliet Uhuru het ’n sterk X-straalbron naby die middel van die swerm waargeneem wat Coma X-1 genoem is. Aangesien dit ’n uitgebreide bron is wat oor sowat 5º strek, is die moontlikheid uitgesluit dat dit van net een sterrestelsel afkomstig is.




</doc>
<doc id="79047" url="https://af.wikipedia.org/wiki?curid=79047" title="Witkoljanfrederik">
Witkoljanfrederik

Die Witkoljanfrederik ("Pogonocichla stellata") is 'n algemene standvoël van woudonderbos. Die voël is 16 cm groot en weeg 18 - 26 gram. In Engels staan die voël bekend as die "White-starred Robin".

Dit is die enigste spesie in die genus "Pogonocichla" wat aan die familie van vlieëvangers ("Muscicapidae") en orde van sangvoëls ("Passeriformes") behoort. Daar word verder tussen 12 subspesies onderskei, wat almal in Oos- en Suidelike Afrika voorkom:





</doc>
<doc id="79050" url="https://af.wikipedia.org/wiki?curid=79050" title="Bandkeeljanfrederik">
Bandkeeljanfrederik

Die Bandkeeljanfrederik ("Swynnertonia swynnertoni") is 'n skaars standvoël van bergwoudonderbos in Tanzanië, Mosambiek en Zimbabwe. Die voël se status word aangegee as kwesbaar. Die voël is 14 cm groot en weeg 14–20 gram. In Engels staan dit bekend as "Swynnerton's robin".




</doc>
<doc id="79052" url="https://af.wikipedia.org/wiki?curid=79052" title="Palmmôrelyster">
Palmmôrelyster

Die Palmmôrelyster ("Cichladusa arquata") is 'n gelokaliseerde, algemene standvoël in ruigtes in "Hyphaenae"- en "Borassus"-palmsavanne. Die voël is 20 cm groot en weeg 29 - 38 gram. In Engels staan die voël bekend as die "Collared Palm-Thrush".




</doc>
<doc id="79054" url="https://af.wikipedia.org/wiki?curid=79054" title="Nagtegaallyster">
Nagtegaallyster

Die Nagtegaallyster ("Luscinia luscinia") is 'n skaars tot algemene Palearkties-broeiende trekvoël in ruigtes in savanne en boomveld, dikwels langs riviere. Die voël is 16 cm groot en weeg 18 - 33 gram. In Engels staan die voël bekend as die "Thrush Nightingale".




</doc>
<doc id="79057" url="https://af.wikipedia.org/wiki?curid=79057" title="Breëstertgrasvoël">
Breëstertgrasvoël

Die Breëstertgrasvoël ("Melocichla mentalis") is 'n skaars standvoël in welige gras aangrensend aan woude en bosooptes, dikwels naby water. Hulle kom een-een voor of in pare. Die voël is 20 cm groot en weeg 33 – 38 gram. In Engels staan die voël bekend as die "Moustached Grass Warbler".




</doc>
<doc id="79059" url="https://af.wikipedia.org/wiki?curid=79059" title="Grasvoël">
Grasvoël

Die Grasvoël ("Sphenoeacus afer") is 'n endemiese algemene standvoël in fynbos en welige gras en varings. Hulle kom een-een of in pare voor. Die voël is 17 – 19 cm groot en weeg 26 - 34 gram. In Engels staan die voël bekend as die "Cape Grassbird".




</doc>
<doc id="79061" url="https://af.wikipedia.org/wiki?curid=79061" title="SKY-MAP.ORG">
SKY-MAP.ORG

SKY-MAP.ORG (of WikiSky.org) is ’n wiki en interaktiewe ruimtekaart met meer as ’n miljard hemelliggame. Gebruikers kan die hele hemelruim sien en inzoem om streke in detail te sien. WikiSky sluit baie sterre, sterrestelsels en planete in, maar is nog in ’n ontwikkelingstadium. Gebruikers kan ook inligting oor verskillende sterre redigeer deur artikels te skryf, internetskakels by te voeg, foto's te laai of spesiale groepe vir ’n spesifieke taak te skep.

Die gebruiker kan die lug óf in kaartmodus óf in SDSS-modus bestudeer. In albei modusse kan die naam en ’n kort beskrywing van die voorwerp gesien word deur die muis daaroor te beweeg. Dit kan gebruik word om na artikels, foto's en ander inligting te skakel. SKY-MAP.ORG het sy eie API sodat kodes geskryf kan word om toegang te kry tot kaarte, inligting en SDSS-data.

Sommige foto's van WikiSky, soos DSS2- en SDSS-foto's, is vir "niekommersiële gebruik". Die DSS-dataregte behoort aan verskillende instellings. SDSS-data is ook vir niekommersiële gebruik. Foto's van die Hubble-ruimteteleskoop, Spitzer-ruimteteleskoop (infrarooi) of GALEX-ruimteteleskoop (ultraviolet) is in die openbare domein (Nasa, VSA-regering).




</doc>
<doc id="79063" url="https://af.wikipedia.org/wiki?curid=79063" title="Visrivier-kanowedvaart">
Visrivier-kanowedvaart

Die Visrivier-kanowedvaart vind in die Oos-Kaap plaas, begin by die Grassridgedam en eindig by Cradock.

Die kanomaraton word jaarliks in Oktober oor twee dae deur alle top kajakroeiers van ons land uitgespook.

Dit is een van die groot kanowedvaarte in die land saam met die Bergrivier- en Dusi-kanowedvaarte.
Die Visriviermaraton word die eerste keer aangebied in 1982 met 77 deelnemers. Dit was oorspronklik die idee van die Kaapse roeier Dave Alexander en die plaaslike ingenieur van die Departement van Waterwese, Knut Olav "KO" Bang. Inskrywings bereik teen die jaar 2000 'n hoogtepunt met 1 564 deelnemers, wat die maraton onder die wêreld se vyf grootstes plaas. Die algehele wenners in 2011 was Hank McGregor en Grant van der Walt met 'n tyd van 4:40.38 vir die 2-dag byeenkoms.


</doc>
<doc id="79065" url="https://af.wikipedia.org/wiki?curid=79065" title="Rotsvoël">
Rotsvoël

Die Rotsvoël ("Achaetops pycnopygius") is 'n gelokaliseerde, algemene, amper-endemiese standvoël op klipbesaaide, grasryke heuwelhange en die voet van klein heuwels. Hulle kom een-een of in pare voor. Die voël is 20 cm groot en weeg 26 – 34 gram. In Engels staan die voël bekend as die "Rockrunner".




</doc>
<doc id="79068" url="https://af.wikipedia.org/wiki?curid=79068" title="Rooiborsruigtesanger">
Rooiborsruigtesanger

Die Rooiborsruigtesanger ("Cryptillas victorini") is 'n endemiese algemene standvoël in vogtige bergfynbos, tipies in digte ruigtes langs strome en in klowe. Hulle kom een-een of in pare voor. Die voël is 16 cm groot en weeg 20gram. In Engels staan die voël bekend as die "Victorin's Warbler".




</doc>
<doc id="79070" url="https://af.wikipedia.org/wiki?curid=79070" title="Bosveldstompstert">
Bosveldstompstert

Die Bosveldstompstert ("Sylvietta rufescens") of krombek is 'n wydverspreide standvoël in boomveld, savanne en dorre struikveld. Die voël is 11 cm groot en weeg 9 - 14 gram. In Engels staan die voël bekend as die "Long-billed Crombec"




</doc>
<doc id="79073" url="https://af.wikipedia.org/wiki?curid=79073" title="Perseus-sterrestelselswerm">
Perseus-sterrestelselswerm

Die Perseus-sterrestelselswerm (Abell 426) is ’n sterrestelselswerm in die sterrebeeld Perseus. Dit het ’n rooiverskuiwing van 5 366 km/s en ’n deursnee van 863′. Dit is een van die naaste ryk swerms en bevat 500 tot 1 000 sterrestelsels in ’n wolk van gas.

Die swerm bestaan hoofsaaklik uit gelerige elliptiese en lensvormige sterrestelsels en het ’n geskatte gesamentlike massa van .

Die swerm bevat onder meer die sterk radiobron Perseus A (3C 84), wat met die reusagtige sterrestelsel NGC 1275 in die middel van die swerm verbind word. Die plasma in die middel van die swerm om NGC 1275 is ook die bron van sterk X-strale, wat die Perseus-sterrestelselswerm die helderste swerm in die X-straalband maak.

In 2003 het ’n span sterrekundiges onder leiding van dr. Andrew Fabian aan die Universiteit van Cambridge ná 53 uur van waarnemings met Chandra die diepste akoestiese toon nog in die heelal ontdek, ’n B♭. ’n Mens sal nie die toon kan hoor nie, want dit is 57 oktawe laer as die middelste sleutels van ’n klavier. Dit lyk of die radiogolwe uit die aktiewe kern van NGC 1275 kom.




</doc>
<doc id="79077" url="https://af.wikipedia.org/wiki?curid=79077" title="Rooiwangstompstert">
Rooiwangstompstert

Die Rooiwangstompstert ("Sylvietta whytii") is 'n gelokaliseerde algemene voël in miombo- en kiaatboomveld en oewerbos. Hulle soek kos in die blaredak en is effens kleiner as die Bosveldstompstert. Die voël is 9 cm groot en weeg 8 - 11 gram. In Engels staan die voël bekend as die "Red-faced Crombec"




</doc>
<doc id="79079" url="https://af.wikipedia.org/wiki?curid=79079" title="Rooikroonstompstert">
Rooikroonstompstert

Die Rooikroonstompstert ("Sylvietta ruficapilla") is 'n seldsame voël wat slegs eenkeer in Suider-Afrika aangeteken is. Hulle kom in miombo-boomveld in Zambië voor en moontlik in die noorde van Mosambiek. Die voël is 10 cm groot en weeg 10 - 12 gram. In Engels staan die voël bekend as die "Red-capped crombec"




</doc>
<doc id="79081" url="https://af.wikipedia.org/wiki?curid=79081" title="Kaapse kapokvoël">
Kaapse kapokvoël

Die Kaapse kapokvoël ("Anthoscopus minutus") is 'n amper-endemiese en algemene standvoël in fynbos, Karoobossieveld, halfwoestyn en dorre savanne. Hulle kom gewoonlik in groepies voor. Die voël is 8– 10 cm groot en weeg 7 - 9 gram. In Engels staan die voël bekend as die "Cape Tit"




</doc>
<doc id="79083" url="https://af.wikipedia.org/wiki?curid=79083" title="Lys van Abell-sterrestelselswerms">
Lys van Abell-sterrestelselswerms

Hier volg ’n lys van sterrestelselswerms in die Abell-katalogus op die Afrikaanse Wikipedia. Die katalogus is ’n feitlik volledige lys van sowat 4 000 swerms met minstens 30 sterrestelsels elk tot by ’n rooiverskuiwing van z = 0,2. Dit is oorspronklik in 1958 deur George O. Abell saamgestel van swerms in die Noordelike Halfrond, en in 1987 deur Abell, Corwin en Olowin uitgebrei met swerms in die Suidelike Halfrond. 

Die naam "Abell", gevolg deur ’n nommer, word algemeen vir die voorwerpe gebruik (bv. Abell 39). Die verkose benaming is egter "ACO" vir sterrestelselswerms (bv. ACO 39) en "A" vir planetêre newels (bv. A 39). Die swerms in die Suidelike Halfrond kry ’n "S" voor die nommer.





</doc>
<doc id="79089" url="https://af.wikipedia.org/wiki?curid=79089" title="Eben van Renen">
Eben van Renen

Eben van Renen (* 23 Augustus 1976) is 'n Suid-Afrikaanse wetenskapfiksieskrywer.

Eben van Renen is gebore op 23 Augustus 1976 in Sasolburg, Vrystaat, Suid-Afrika. Hy martrikuleer in 1995 aan Hoërskool Table View en verwerf sy Hoër Diploma in Onderwys aan die Onderwyskollege Boland. Later verhuis hy na Kanada met sy vrou Natalie (wat hy in Engeland ontmoet het. Uit die huwelik is 'n dogter gebore. Eben van Renen en sy gesin woon tans in Campbell River, Brits-Columbië, Kanada. Hy is tans druk besig om te studeer aan sy meestersgraad.

Eben van Renen is tans werksaam as onderwyser in Skool Distrik 72 Campbell River op Vancouver-eiland, Brits-Columbië, Kanada.

Eben van Renen skryf al van 'n jong ouderdom af en het ook heelwat artikels geskryf rondom Afrikaanse wetenskapfiksie en het in Oktober 2011, sy eerste volwaardige Afrikaanse wetenskapfiksie roman getiteld "Arwantië 2953" gepubliseer wat deur die bekende skrywer Ilse Steyn (Liefde in die Ruimte; Prinses in die Ruimte)soos volg beskryf is:

"Die meeste van ons verwag van ‘n wetenskapfiksieskrywer om vir ons ‘n ander wêreld met herkenbare karakters en interessante probleme te skep. Eben van Renen het hierdie uitdaging ver oortref want hy het die wêreld en sy mense ‘n uitgebreide geskiedenis gegee, tegnologie wat so verduidelik word dat dit sin maak, ‘n hele skala aan wapens, groot probleme en ‘n onoorwinlike vyand. En hoe daardie vyand uiteindelik aangepak word is ‘n triomf vir hierdie skrywer se verbeelding en my simboliese hoed laat afhaal en ‘n diep buiging maak."

Eben van Renen is tans besig om in sy vrye tyd te werk aan sy tweede roman.


</doc>
<doc id="79091" url="https://af.wikipedia.org/wiki?curid=79091" title="Jeff Bezos">
Jeff Bezos

Jeffrey Preston "Jeff" Bezos [ˈbeɪzəs] (* 12 Januarie 1964) is 'n Amerikaanse internet-entrepreneur en mediamagnaat. As stigter en hoof uitvoerende beampte van "Amazon.com, Inc.", oorspronklik 'n aanlyn-boekwinkel wat intussen 'n wye verskeidenheid produkte en dienste aanbied, het hy 'n beslissende rol in die groei van e-handel gespeel. In Augustus 2013 het hy die gesiene dagblad "The Washington Post" gekoop.


</doc>
<doc id="79093" url="https://af.wikipedia.org/wiki?curid=79093" title="Robert se Kwartet">
Robert se Kwartet

Robert se Kwartet is ’n kompakte sterrestelselgroep sowat 160  miljoen ligjare van die Aarde af in die sterrebeeld Feniks. Dit bestaan uit vier uiteenlopende sterrestelsels wat besig is om te bots en saam te smelt. Die stelsels is NGC 87, NGC 88, NGC 89 en NGC 92, wat in die 1830's deur John Herschel ontdek is.

Die kwartet is een van die beste voorbeelde van kompakte groepe sterrestelsels. Omdat sulke groepe vier tot agt sterrestelsels in ’n baie klein streek bevat, is hulle ideaal vir die bestudering van galaktiese wisselwerkings en die invloed wat dit het, veral op die vorming van nuwe sterre. Die groep het ’n totale skynbare magnitude van amper 13. Die helderste stelsel het ’n skynbare magnitude van sowat 14. Die vier stelsels lê almal in ’n sirkel met ’n radius van 1,6  boogminute (sowat 75  000 ligjare).




</doc>
<doc id="79094" url="https://af.wikipedia.org/wiki?curid=79094" title="Seyfert se Sekstet">
Seyfert se Sekstet

Seyfert se Sekstet is ’n sterrestelselgroep sowat 190 miljoen ligjare van die Aarde af in die sterrebeeld Slang. Dit lyk of die groep uit ses sterrestelsels bestaan, maar een is ’n agtergrondvoorwerp en nog ’n "stelsel" is eintlik deel van een van die ander sterrestelsels. Die swaartekrag-wisselwerking tussen hierdie stelsels behoort nog honderdmiljoene jare voort te duur. Eindelik sal hulle saamsmelt om een, reusagtige elliptiese sterrestelsel te vorm.

Die groep is deur Carl Keenan Seyfert ontdek op fotografiese plate wat by die Barnard-sterrewag van die Vanderbilt-universiteit in Tennessee, VSA, gemaak is. Toe die resultate in 1951 die eerste keer gepubliseer is, was dit die mees kompakte groep sterrestelsels wat nog waargeneem is.




</doc>
<doc id="79095" url="https://af.wikipedia.org/wiki?curid=79095" title="Geelpensbossanger">
Geelpensbossanger

Die Geelpensbossanger ("Eremomela icteropygialis") is 'n algemene standvoël in halfdorre savanne, breëblaarboomveld en ruigtes. Hulle kom gewoonlik een-een of in pare voor. Die voël is 10 cm groot en weeg 6 - 9 gram. In Engels staan die voël bekend as die "Yellow-bellied Eremomela"




</doc>
<doc id="79097" url="https://af.wikipedia.org/wiki?curid=79097" title="Bruinkeelbossanger">
Bruinkeelbossanger

Die Bruinkeelbossanger ("Eremomela usticollis") is 'n algemene standvoël in doringboomsavanne. Hulle kom gewoonlik in pare of familiegroepies voor. Die voël is 10 cm groot en weeg 7 - 10 gram. In Engels staan die voël bekend as die "Burnt-necked Eremomela"




</doc>
<doc id="79099" url="https://af.wikipedia.org/wiki?curid=79099" title="Donkerwangbossanger">
Donkerwangbossanger

Die Donkerwangbossanger ("Eremomela scotops") is 'n redelik algemene standvoël in breëblaarboomveld, veral miombobome; ook by mopanie- en rivierbos. Hulle kom gewoonlik in groepies voor. Die voël is 11 – 12 cm groot en weeg 8 - 11 gram. In Engels staan die voël bekend as die "Green-capped Eremomela"




</doc>
<doc id="79101" url="https://af.wikipedia.org/wiki?curid=79101" title="Groenbossanger">
Groenbossanger

Die Groenbossanger ("Eremomela gregalis") is 'n endemiese, skaars tot gelokaliseerde algemene standvoël in Karoo- en halfwoestynbossieveld. Hulle kom gewoonlik in groepies voor. Die voël is 11 – 12 cm groot en weeg 7 - 9 gram. In Engels staan die voël bekend as die "Karoo Eremomela"




</doc>
<doc id="79103" url="https://af.wikipedia.org/wiki?curid=79103" title="Boomkruiper">
Boomkruiper

Die Boomkruiper ("Salpornis spilonotus") is 'n skaars tot gelokaliseerde algemene standvoël in miombo-boomveld. Hulle sluit dikwels by gemengde voëlgroepe aan. Die voël is 14 – 15 cm groot en weeg 14 - 16 gram. In Engels staan die voël bekend as die "Spotted Creeper".

Die voël is 14 tot 15 cm lank en weeg 16 tot 16 gram. Dit is duidelik herkenbaar; dit het duidelike gespikkelde en dwarsgestreepte verekleed. Die jong voël is valer met 'n witter borskant.




</doc>
<doc id="79105" url="https://af.wikipedia.org/wiki?curid=79105" title="Swartkroonsanger">
Swartkroonsanger

Die Swartkroonsanger ("Sylvia atricapilla") is 'n seldsame voël en Palearkties-broeiende swerwer en nog min opgeteken in Suider-Afrika. Hulle leef in digte struikgewasse. Die voël is 13 cm groot en weeg 14 - 20 gram. In Engels staan die voël bekend as die "Eurasian Blackcap"




</doc>
<doc id="79107" url="https://af.wikipedia.org/wiki?curid=79107" title="Tuinsanger">
Tuinsanger

Die Tuinsanger ("Sylvia borin") is 'n redelik algemene voël en Palearkties-broeiende besoeker. Die voël kom een-een in digte ruigtes in woud-, bos- en rivierhabitats voor. Hulle is sku en word maklik misgekyk. Die voël is 14 cm groot en weeg 16 – 24 gram. In Engels staan die voël bekend as die "Garden Warbler"




</doc>
<doc id="79109" url="https://af.wikipedia.org/wiki?curid=79109" title="Witkeelsanger">
Witkeelsanger

Die Witkeelsanger ("Sylvia communis") is 'n gelokaliseerde algemene voël en Palearkties-broeiende trekvoël. Die voël kom een-een in droë boomveld, veral doringveld in dorre savanne voor. Die voël is 14 cm groot en weeg 12 - 20 gram. In Engels staan die voël bekend as die "Common Whitethroat"




</doc>
<doc id="79111" url="https://af.wikipedia.org/wiki?curid=79111" title="Grystjeriktik">
Grystjeriktik

Die Grystjeriktik ("Parisoma layardi") is 'n endemiese algemene standvoël in Karoobossieveld, dorre savanne, kusruigtes en bergbossieveld in Lesotho. Die voël is 14 cm groot en weeg 14 - 16 gram. In Engels staan die voël bekend as die "Layard's Tit-babbler"




</doc>
<doc id="79113" url="https://af.wikipedia.org/wiki?curid=79113" title="Breëstertsanger">
Breëstertsanger

Die Breëstertsanger ("Schoenicola brevirostris") is 'n gelokaliseerde algemene standvoël en hoogtrekvoël wat in lang, welige gras skuil. Die voël is 15 cm groot en weeg 15 – 17 gram. In Engels staan die voël bekend as die "Broad-tailed Warbler"




</doc>
<doc id="79115" url="https://af.wikipedia.org/wiki?curid=79115" title="Stephan se Kwintet">
Stephan se Kwintet

Stephan se Kwintet in die sterrebeeld Vlieënde Perd is ’n groep wat soos vyf sterrestelsels lyk wat verbind is, waarvan vier die heel eerste kompakte sterrestelselgroep is wat ontdek is. Die groep is in 1877 deur Édouard Stephan ontdek by die Marseille-sterrewag.

Dit is die kompakte groep stelsels wat nog die meeste bestudeer is. Die helderste van die vyf stelsels is die spiraalsterrestelsel NGC 7320, met uitgebreide H II-gebiede, wat soos rooi kolle lyk, waar aktiewe stervorming plaasvind.

’n Belangrike kenmerk van die sterrestelsels in die groep is hul gewelddadige botsings. Vier van die vyf is fisiek verbind en is bekend as die Kompakte Hickson-groep 92. Hulle voer ’n kosmiese dans uit wat waarskynlik tot gevolg sal hê dat hulle eindelik saamsmelt. Radiowaarnemings in die vroeë 1970's het gedui op ’n geheimsinnige filament van emissie in die intergalaktiese ruimte tussen die lede van die groep. Dié streek is ook te sien as ’n dowwe gloed van geïoniseerde atomiese waterstof in die sigbare deel van die spektrum. Twee ruimteteleskope het nuwe insig gebied in die aard van dié vreemde filament: daar word nou geglo dit is ’n reusagtige intergalaktiese skokgolf (soortgelyk aan ’n klankgrensknal, maar in intergalaktiese gas in plaas van lug) wat veroorsaak word die een sterrestelsel, NGC 7318B, wat na die middel van die groep val teen verskeie miljoene kilometers per uur. Die skokgolf is groter as die Melkweg en verhit van die gas tot miljoene grade. Dié stuur X–strale uit wat deur Nasa se Chandra-X-straalsterrewag waargeneem kan word – dit is die blou boog op die foto regs onder.

Dalk meer onverwags is die ontdekking van baie kragtige tekens van molekulêre waterstof vanaf die skokgolf, soos gesien deur Nasa se Spitzer-ruimteteleskoop, wat infrorooi-straling opspoor. Die emissies van molekulêre waterstof is van die sterkste formasies van molekulêre waterstof wat nog gesien is.

Die rede dat dié ontdekking so onverwags is, is dat die waterstofmolekule baie broos is en maklik vernietig kan word in sulke skokgolwe. Een verklaring is dat ’n skokgolf wat deur ’n wolkagtige medium soos in die middel van die groep beweeg, miljoene kleiner skokke laat ontstaan waarin molekulêre waterstof kan oorleef. Hierdie botsing kan sterrekundiges help verstaan wat aan die begin van die heelal byna 14 miljard jaar gelede gebeur het, aangesien molekulêre waterstof in die vroeë heelal in sulke skoktoestande moes bestaan het.

Wat ook belangrik is, is dat NGC 7320 ’n klein rooiverskuiwing van 790 km/s toon, terwyl die ander vier stelsels ’n groter rooiverskuiwing het (byna 6 600 km/s). Aangesien rooiverskuiwing eweredig aan afstand is, is NGC 7320 net ’n voorgrondprojeksie – dit is ~39 miljoen ligjare van die Aarde af in vergelyking met die 210-340 miljoen ligjare van die ander vier stelsels.

Die vyf sterrestelsels wat lyk of dit Stephan se Kwintet vorm, is NGC 7317–7320. Laasgenoemde is egter baie nader aan die Aarde as die ander vier. Die verskil in afstand kan duidelik gesien word op die foto regs heel bo. ’n Sesde sterrestelsel, NGC 7320C, behoort waarskynlik tot die Kompakte Hickson-groep 92: dit het ’n soortgelyke rooiverskuiwing as die ander vier en dit lyk of ’n getystert dit met NGC 7319 verbind.





</doc>
<doc id="79116" url="https://af.wikipedia.org/wiki?curid=79116" title="Knysnaruigtesanger">
Knysnaruigtesanger

Die Knysnaruigtesanger ("Bradypterus sylvaticus") is 'n endemiese, skaars gelokaliseerde voël in digte woudonderbos en varing- en doringruigtes. Die voël is 14 – 15 cm groot en weeg 15 – 20 gram. In Engels staan die voël bekend as die "Knysna Warbler"




</doc>
<doc id="79118" url="https://af.wikipedia.org/wiki?curid=79118" title="Ruigtesanger">
Ruigtesanger

Die Ruigtesanger ("Bradypterus barratti") is 'n endemiese, algemene standvoël en hoogtetrekvoël in braamruigtes en ander lae, digte struikgewas van immergroen woude en plantasies. Die voël is 15 cm groot en weeg 17 - 20 gram. In Engels staan die voël bekend as die "Barrat's Warbler".

Daar is 4 subspesies:




</doc>
<doc id="79120" url="https://af.wikipedia.org/wiki?curid=79120" title="Briefprikker">
Briefprikker

'n Briefprikker, briefpriem of papierpriem is 'n draadpen waardeur papier gesteek kan word. Die pen is sowat 15-20 cm lank en is dikwels aan 'n ronde staander vas. Dit kan gebruik word om kwitansies, briewe of notas in te ryg. Die gat in 'n papier was voorheen dikwels 'n aanduiding dat 'n dokument klaar gelees, nagesien of afgehandel is.

Die briefprikker het verhoed dat papierwerk deur 'n briesie of trek in die kantoor rondgewaai word, nog lank voor lugreëling. Sodra dit vol geraak het, kon die papier deur 'n tou saamgebind word en na die argief geneem word. Baie briefprieme het vandag 'n doppie om beserings te voorkom. Baie vroeë staanders was pragtig versier.


</doc>
<doc id="79121" url="https://af.wikipedia.org/wiki?curid=79121" title="Gerrit van Dijk">
Gerrit van Dijk

Gerrit van Dijk is ’n Suid-Afrikaanse skrywer van wetenskapsfiksie. Sy twee boeke, "Ondulan" en "T!Nax'u", is beide futuristiese verhale met ’n Christelike inslag. Hy woon op Wildernis naby George in die Wes-Kaap.

Gerrit is op 5 Mei 1969 in George in die Suid-Kaap gebore. As die oudste van twee kinders, lei hy ’n onvergeetlike kinderlewe op Bergplaas, 'n bosboustasie naby Wildernis. Hy matrikuleer in 1987 aan die Hoërskool Jan van Riebeeck. Daarna was dit aanmeld vir Nasionale Diensplig. Hy was in die laaste inname wat twee jaar diens moes doen, en het byna op die grens ook beland. Sy droom om sy debuutroman "Ondulan" as vollengte-film te verwesenlik, was die dryfveer agter sy besluit om Filmwetenskap by die Pretoria Technikon te studeer, maar hy staak sy studies na ses maande. Hy werk toe alreeds deeltyds by die Staatsteater, en om sy denke agtermekaar te kry, begin Gerrit in 1991 werk as assistent-beligtingstegnikus, voordat hy daaropvolgend begin met sy Nasionale Diploma in Beeldende Kuns vir Skilder, wat hy verwerf in 1994. 
Desperaat om die Transvaal te verlaat, aanvaar hy 'n pos in 'n skulpwinkel in Gordonsbaai, waar sy loopbaan daaropvolgend in hardeware begin het.
Hy ontmoet sy vrou in 1997 en hulle trou uiteindelik in 2008. Teen die einde van die 1990's het hy 'n onverklaarbare nostalgie begin ontwikkel oor sy kinderjare in die denneplantasies agter Wildernis, en teen 2010 was hy terug op sy kinderdorp Bergplaas, waar hy en sy vrou in relatiewe afsondering woon.

In sy kinderdae al begin Gerrit speel met verhale oor ’n bende jong diere en die avonture wat hulle aan die weskus deurmaak. Dit is egter sy voorliefde vir onverklaarbare gebeurtenisse en vreemde tegnologie wat tot die oorskakeling na wetenskapfiksie gelei het. Dit is dan ook uit hierdie vreemde voorliefde waaruit sy boeke, eers "Ondulan" en nou "T!Nax’u", die lig sien.

Met "Ondulan" en "T!Nax'u" het Gerrit van Dijk al twee wetenskapfiksieboeke op sy kerfstok. "Ondulan" het hom meer as 23 jaar geneem om te voltooi en die opvolgroman T!Nax'u het agt jaar geneem om te voltooi. 

Gerrit van Dijk is tans besig om in sy vrye tyd te werk aan sy derde roman.



Artikels en vermeldings



</doc>
<doc id="79122" url="https://af.wikipedia.org/wiki?curid=79122" title="Quintin Ellis">
Quintin Ellis

Quintin Ellis (8 September 1968 - ) is 'n Suid-Afrikaanse fantasieskrywer. Sy werke het 'n sterk Christelike inslag en val onder die Christelike-fantasie sub-genre van fantasie.

Quintin Ellis is op 8 September 1968 gebore in Springs, Suid-Afrika. Hy is die tweede van drie kinders. Alhoewel hy gediagnoseer is met disleksia en volgens die kundiges nie verby Graad 5 sou vorder nie, het hy op 5 jarige ouderdom begin om romanse te lees. Hy was weens sy studieprobleme oorgeplaas na 'n skool vir Serebraal Gestremdes. Hier het hulle ontdek dat hy 'n baie skrander kind was, met 'n groot passie vir lees. Hy het boeke verslind. daar is bevind dat Ellis minimale breindisfunksies het, en verswakte hand-oog koördinasie, wat hom verhoed om enigsins 'n motorvoertuig te bestuur.

Sy ouers besit ’n volledige stel van Langenhoven se versamelde werke wat hy opgelees het. "Brolloks en Bittergal" is een van sy gunsteling verhale en wat waarskynlik 'n groot invloed het op sy liefde vir die fantasie. Hy het ook begin om verskeie Amerikaanse en Europese skrywers se werke te lees.

Op ouderdom 13 het hy begin prosa en poësie skryf. Sy taal onderwysers het hom aangemoedig om sy skryfkuns te ontwikkel.

In Graad 10 ontvang hy Breyten Breytenbach se digbundel "Yk". Dit het sy het passie vir Afrikaanse literatuur en sy skryfstyl aangewakker. Hy het begin om die boeke van die sestigers te lees en hulle simboliese voorstellings aan te leer. Ten spyte van sy eng Afrikaanse opvoeding het hy altyd alternatiewe tendense in Afrikaans aangehang. Hy het al die Sestigers se werke begin lees en hulle skryfstyl begin naboots.

Na skool het hy rondgeval tussen die nagklubs en onderwêreld van Gauteng tot hy 2001 tot bekering gekom het. Daarna het hy as sendeling en filantroop vrywillige diens gelewer by verskeie organisasies tot in 2012.
Vandat hy probeer selfmoord pleeg het in 1988 het hy 'n voortdurende stryd gevoer met depressie wat hom drie huwelike gekos het. Ten spyte van sy siekte het hy steeds voortgegaan om te skryf.

Die konsep vir sy eerste boek Die Oplossing: Valhalla het reeds in 1996 ontstaan, maar het eers in 2012 tot wording gekom. Daarna het hy die opvolg Die Oplossing Die Pelgrim geskryf.
Hy het saam met 'n vriendin begin om Phantastes deur George MacDonald te vertaal en het dit in November 2013 voltooi.

Sy werk is uniek in die sin dat dit die eerste fantasie verhale vir volwassenes in Afrikaans is. Hy doen ook baanbrekers deur die eerste Afrikaanse skrywer te wees wat 'n plaaslike musiekgroep se werk gebruik het as agtergrond vir sy boeke.

"Dit was moeilik om 'n lied wat geskryf was vir die een en twintigste eeu te gebruik om my verhaal mee oor te vertel. Jack Hammer en Piet Botha is ook baanbrekers in die Afrikaanse Rock-genre. The Pilgrim se lirieke het elkeen 'n verhaal om te vertel. Dit was vir my 'n groot eer om vir hulle my verhaal te vertel met gebruik van hulle musiek." - Ellis wat praat oor die album The Pilgrim wat die agtergrond is vir sy tweede boek Die Oplossing Die Pelgrim.

Tans is hy ook besig met die eerste stoompoen (steam punk) boek in Afrikaans. Hy kombineer verskeie genres in die boek Lhouides. Daar is wetenskapfiksie, sameswerings teorie en natuurlik fantasie. Die verhaal speel af oor amper ses duisend jaar.

Hy het van sy verhale verwerk in 'n musiek blyspel. Tans is hy opsoek na borge om die finansies om die produksie op die planke te bring.
Sy werk word ook onderskryf deur Die Stigting vir die Bevordering van Afrikaans.
Sy voorblaaie word ontwerp deur plaaslike kunstenaars. Vir Ellis is die bevordering van plaaslike kunstenaars van kardinale belang. Die Oplossing Valhalla se voorblad was geskilder deur Braam Coetsee. Die Oplossing Die Pelgrim was geskilder deur Pieter van Tonder.

Ellis is 'n voltydse fantasieskrywer en is tans woonagtig in Saldanha in die Kaapse Weskus.

Ellis se eerste roman getiteld "Die Oplossing: Valhalla" het in Februarie 2013 verskyn en die opvolg daarvan "Die Oplossing: Die Pelgrim" verskyn in dieselfde jaar.Hy werk tans aan die eerste Afrikaanse stoompoen fantasie (steampunk). Verder het hy die lirieke vir die eerste Afrikaanse Simfoniese rock-musiekblyspel geskryf. In 'n poging om 'n goeie fondasie vir Afrikaanse fantasie te skep het hy in medewerking met Louise Eijbers, Phantestes deur George MacDonald ook vertaal in Afrikaans. Phantases word deur die kenners gereken as die eerste Fantasie verhaal vir volwassenes.
Sy eerste digbundel behoort teen 2014 gereed te wees.



</doc>
<doc id="79126" url="https://af.wikipedia.org/wiki?curid=79126" title="Tipiese sangers">
Tipiese sangers

Tipiese sangers ("Sylvia") is 'n genus van voëls in die familie van ouwêreldse sangers ("Sylviidae") in die orde van sangvoëls ("Passeriformes"). Tans word 28 spesies onder die genus ingedeel, insluitende vyf spesies wat vroeër onder die genus "Parisoma" ingedeel is.

Die meeste spesies lewe in bosse en digte struike, sommige spesies kom algemeen in tuine en parke voor. Hulle tjirp meestal luidrugtig, sodat hulle mekaar kan uitken.

Die volgende spesies behoort aan die genus:



</doc>
<doc id="79132" url="https://af.wikipedia.org/wiki?curid=79132" title="Ouwêreldse sangers">
Ouwêreldse sangers

Sangers, Ouwêreldse sangers of Tinktinkies ("Sylviidae") is 'n familie van voëls in die orde van sangvoëls ("Passeriformes"). Die familie omvat 20 genera met sowat 70 spesies. Hulle is klein insekvretende voëltjies met dun snawels van ongeveer 9 tot 20 cm lank. Hul vere is meestal onopvallend, en hulle word daarom eerder volgens habitat en hulle gesang onderskei.
Sangers en verwante spesies is klein, onopvallend gekleurde sangvoëls (orde "Passeriformes") wat in Afrika, Asië en Europa voorkom. In Suid-Afrika is hulle besonder goed verteenwoordig en word oral in die land aangetref. Tinktinkies, sangers, kleinjantjies, stompstertjies en grasvoëls behoort almal tot die groot sangvoëlfamilie "Sylviidae".

Oor die algemeen is dit klein, onopvallende voëls wat bolangs bruinerig of gryserig is en wit of gelerige pense het. Baie van die spesies lyk so baie na mekaar dat hulle net aan hul sang uitgeken kan word. Die meeste spesies is insekte-eters, maar enkeles eet ook vrugte. Die neste is baie netjies en kan komvormig of toe wees. Dit word in bome, struike of tussen riet en gras gebou. Merkwaardig is die neste van die Suid-Asiatiese snyervoëls (genera "Orthotomus" en "Phyllergates") wat uit groot, toegevoude blare bestaan waarvan die rande met plantvesels aanmekaargewerk is.

Sowat die helfte van die 300 spesies leef in Afrika, terwyl sowat 40 spesies in Europa broei en die res in Asië. In Suid-Afrika word meer as 50 spesies aangetref, waaronder enkeles somergaste uit Europa is. Bekende verteenwoordigers wat ook soms in tuine of landerye aangetref word, is onder meer die rooikroontinktinkie of Neddikkie ("Cisticola fulvicapilla"), die gewone tinktinkie ("Cisticola juncidis"), die groottinktinkie ("Cisticola natalensis"), die kleinrietsanger ("Acrocephalus baeticatus"), die hofsanger ("Phylloscopus trochilus") en die tuinsanger ("Sylvia borin").

Die volgende genera behoort aan die familie:


Ook soms in aparte familie Paradoxornithidae (diksnawelmese)





</doc>
<doc id="79136" url="https://af.wikipedia.org/wiki?curid=79136" title="Gouerotsluislang">
Gouerotsluislang

Die gouerotsluislang ("Python kyaiktiyo") is 'n luislangspesie wat waarskynlik geïsoleerd aan die westekant van die Tenghyo-gebergte in Mianmar voorkom. Die slang word in 2011 die eerste keer op grond van 'n wyfie beskryf wat in 2002 in die Mianmese Mon-staat in 'n klein, droë spruitbed gevang is naby 'n klein betelpalmplantasie. Die slangsoort is na die Goue Rots (Birmaans: "kyaiktiyo")-pagode in die stad Kyaikto vernoem, wat een van die heiligste Boeddhistiese plekke in Mianmar is.

Die holotipe, 'n volgroeide wyfie, het 'n totale lengte van 1,52 meter gehad en 3,6 kilogram geweeg. Die kop was 6,8 cm lank en 4 cm breed en die stert 11,8 cm lank. Die slang het 'n ligbruin grondkleur met 'n roesskakering op die agterste tweederdes van die lyf gehad. Die kop is geelbruin, die onderkant van die onderkaak, die keel en die pens is wit- tot roomkleurig. Die bokant van die kop is eenkleurig geel. Die leiselsskilde ("Lorealia") en die aangrensende bolipskilde ("Supralabialia") is vaalbruin, die kante van die kop is donkerbruin en van die bruin snoet deur 'n wit diagonale streep geskei. Die bruin kleur op die kante van die kop loop op die voorste romp aaneenlopend voort en word van die helderwordende pens deur 'n wit streep geskei. Hierdie bruin kleur los verder agtertoe in 'n ry bruin vlekke op wat al hoe groter en toenemend roesbruin word. In die agterste derde van die lyf word die vlekke weer kleiner, is toenemend verder uit mekaar gespasieer en lê al hoe meer gelyk met die pens (ventraal). Op die rug is 'n roesbruin band wat na agter toe al hoe breër word. Die stert is bo en aan die sye eenkleurig donkerbruin en op die onderkant is daar drie bruin vlekke. 

Soos alle luislange plant die gouerotsluislang voort deur die lê van eiers (ovipariteit); die eierleier van die holotipe het ses eiers bevat met afmetings van 6 x 9 cm.

Die gouerotsluislang behoort aan die kortstertluislange ("Python curtus"-spesiegroep) en is daarmee die naaste aan die bloedluislang ("P. brongersmai"), die Borneose ("P. breitensteini") en Soematraanse kortstertluislang ("P. curtus") verwant. Van die drie verwante spesies word die gouerotsluislang onderskei deur die groter getal (180 of meer) van die eenryige agtereenvolgende pensskubbe en deur die aanwesigheid van bruin oogvlekke op die rugmiddellyn. Daarbenewens word die slang ook van die Borneose en Soematraanse kortstertluislang onderskei deur die aanwesigheid van 'n supraokulêre skild (bo-oogse skild) tussen die oog en die bolipskilde.

Die IUBN-rooilys voer aan dat die gouerotsluislang 'n bedreigde dier is, want ten spyte van verskeie ondersoeke in die verspreidingsgebied kon geen ander slang soos die holotipe gevind word nie. Dit dui op 'n baie klein bevolking wat oorbly. Alle luislange word vir hul vleis, vir die vervaardiging van leer en tradisionele medisyne gejag. Weens sy seldsaamheid sal die gouerotsluislang ook van groot belang in die internasionale dierehandel wees.

Soos die meeste luislange word die gouerotsluislang ook deur CITES beskerm. Dit is gelys in Bylae II en derhalwe is invoergoedkeuring nodig. Die uitvoer uit Mianmar word deur nasionale wetgewing verbied.


</doc>
<doc id="79137" url="https://af.wikipedia.org/wiki?curid=79137" title="Sprinkaansanger">
Sprinkaansanger

Die Sprinkaansanger ("Locustella fluviatilis") is 'n skaars Palearkties-broeiende trekvoël in digte ruigtes in boomveld en rivierruigtes. Die voël is sku en word eerder aan sy sang opgespoor. Die voël is 14 cm groot en weeg 14 - 20 gram. In Engels staan die voël bekend as die "River Warbler"




</doc>
<doc id="79138" url="https://af.wikipedia.org/wiki?curid=79138" title="Geelkeelsanger">
Geelkeelsanger

Die Geelkeelsanger ("Phylloscopus ruficapilla") is 'n redelike algemen standvoël met plaaslike seisoenale beweging van hooggeleë gebiede in die winter. Die voël kom een-een of in familiegroepies voor. Die voël is 11 cm groot en weeg 6 - 9 gram. In Engels staan die voël bekend as die "Yellow-throated Woodland Warbler"




</doc>
<doc id="79141" url="https://af.wikipedia.org/wiki?curid=79141" title="Hofsanger">
Hofsanger

Die Hofsanger ("Phylloscopus trochilus") is 'n volop Palearkties-broeiende trekvoël in boomveld en savanne. Hulle soek kos in die digte blaredak. Die voël is 11 cm groot en weeg 7 - 12 gram. In Engels staan die voël bekend as die "Willow Warbler"




</doc>
<doc id="79143" url="https://af.wikipedia.org/wiki?curid=79143" title="Olyfboomsanger">
Olyfboomsanger

Die Olyfboomsanger ("Hippolais olivetorum") is 'n skaars voël en moontlik aan die afneem. Dit is 'n Palearkties-broeiende trekvoël na halfdorre doringveld. Hulle skuil in die bome se kroon. Die voël is 15 – 18 cm groot en weeg 14 - 22 gram. In Engels staan die voël bekend as die "Olive-tree Warbler"




</doc>
<doc id="79145" url="https://af.wikipedia.org/wiki?curid=79145" title="Spotsanger">
Spotsanger

Die spotsanger ("Hippolais icterina") is 'n redelike algemene Palearkties-broeiende trekvoël in ruigtes in savanne, dorre boomveld, droë rivierbeddings, plantasies en tuine. Hulle kom meestal een-een voor. Die voël is 13 – 14 cm groot en weeg 10 – 18 gram. In Engels staan die voël bekend as die "Icterine Warbler".




</doc>
<doc id="79147" url="https://af.wikipedia.org/wiki?curid=79147" title="Geelsanger">
Geelsanger

Die Geelsanger ("Iduna natalensis") is 'n gelokaliseerde algemene standvoël en gedeeltelike trekvoël in varingveld, biesies en struikgewas aan woudrande en langs strome. Die voël is 14 – 15 cm groot en weeg 9 - 14 gram. In Engels staan die voël bekend as die "Dark-capped Yellow Warbler".




</doc>
<doc id="79149" url="https://af.wikipedia.org/wiki?curid=79149" title="Europese vleisanger">
Europese vleisanger

Die Europese vleisanger ("Acrocephalus schoenobaenus") is 'n redelik algemene Palearkties-broeiende trekvoël. Die voël is 12 – 13 cm groot en weeg 9 - 16 gram. In Engels staan die voël bekend as die "Sedge Warbler".




</doc>
<doc id="79150" url="https://af.wikipedia.org/wiki?curid=79150" title="Grootrietsanger">
Grootrietsanger

Die Grootrietsanger ("Acrocephalus arundinaceus") is 'n redelik algemene Palearkties-broeiende trekvoël. Die voël is 18 – 20 cm groot en weeg 20 - 42 gram. In Engels staan die voël bekend as die "Great Reed Warbler"




</doc>
<doc id="79154" url="https://af.wikipedia.org/wiki?curid=79154" title="April-gekkedag">
April-gekkedag

April-gekkedag is 'n tradisie waar mense jaarliks op 1 April poetse bak en met mekaar die gek probeer skeer. Dit is nie 'n openbare vakansiedag nie.

Die doel is om jou niksvermoedende vriende en familielede te probeer uitvang. Die grappe kan mense lekker vir mekaar laat lag. Omsigtigheid moet egter aan die dag gelê word om te keer dat mense hulle nie bloedig vererg of om mense te erg te ontstel nie. 

In sommige lande is gekkedag slegs in die oggend. Mense wat in die namiddag sulke grappe maak word dan self as gekke afgelag.

Die oorsprong van gekkedag is nie presies seker nie. Volgens sommige bronne het dit in 1582 ontstaan toe pous Gregorius XIII die Gregoriaanse kalender as die amptelike jaarkalender in Frankryk ingestel het. Voor dié gebeurtenis het die Franse die dag as die eerste dag van 'n nuwe Europese jaar waargeneem, en gewoonlik tien dae lank feesgevier. Baie mense in Frankryk het nie geweet van die pous se besluit nie en die feesviering voorgesit. Hulle het toe as die April-gekke bekend geraak.



</doc>
<doc id="79158" url="https://af.wikipedia.org/wiki?curid=79158" title="Mira-veranderlike">
Mira-veranderlike

Mira-veranderlikes, wat genoem is na die ster Mira, is ’n klas polsende veranderlike sterre wat tipies baie rooi is, polstydperke van langer as 100 dae het en helderheid van groter as 1 m (skynbare magnitude) in infrarooi en 2,5 m in sigbare lig. Hulle is rooireusesterre in die laat stadium van stellêre evolusie wat hul buitenste lae sal wegwerp as planetêre newels en binne ’n paar miljoen jaar witdwerge sal word.

Mira-veranderlikes se massa is groot genoeg om heliumfusie in hul kern te ondergaan het, maar is kleiner as en het reeds sowat die helfte van hul aanvanklike massa verloor. Hulle kan egter duisende kere helderder as die Son wees vanweë hul uitgestrekte buitenste lae. Hulle pulseer omdat die hele ster uitsit en saamtrek. Dit veroorsaak ’n verandering in temperatuur en radius, wat albei ’n verandering in helderheid meebring. Die polse hang af van die massa en radius van die ster, en daar is ’n groot verband tussen tydperk en helderheid (en kleur).

Vroeër is veronderstel Mira-veranderlikes bly sferies simmetries tydens die proses (hoofsaaklik om die model eenvoudig te hou). ’n Onlangse studie het egter getoon 75% van dié sterre wat met die infrarooi-teleskoop IOTA waargeneem is, is nie simmetries nie; daar is dus nou druk om realistiese 3D-modelle van Mira-sterre te skep.

Die meeste Mira-sterre toon ooreenkomste wat gedrag en struktuur betref, maar hulle is ’n uiteenlopende klas veranderlike sterre vanweë verskille in ouderdom, massa, polsmodus en chemiese samestelling. Baie van hulle, soos R Leporis, het ’n optiese spektrum wat oorheers word deur koolstof, wat daarop dui dat materiaal van die kern van die ster na die oppervlak kon verskuif het. Dié materiaal vorm dikwels stofwolke om die ster, wat ook bydra tot die ster se verflouing en verheldering.

Dit lyk of ’n klein getal Miras se polstydperke mettertyd verander – dit kan aansienlik krimp of rek (tot ’n faktor van drie) oor ’n tydperk van ’n paar dekades tot ’n paar eeue. Daar word geglo dit word veroorsaak deur "termiese polse", wanneer ’n skil van helium naby die kern tydelik warm en dig genoeg word om kernfusie te ondergaan. Dit verander die struktuur van die ster, wat weer die polstydperk verander. Daar word voorspel dat dit met alle Mira-veranderlikes gebeur, maar die relatief kort tydperk van termiese pulse (hoogstens ’n paar duisend jaar) oor die eindfase van die ster (minder as ’n miljoen jaar), beteken ons kan dit net in ’n paar van die duisende bekende Mira-sterre sien, moontlik in R Hydrae.

Mira-veranderlikes is gewilde voorwerpe onder amateurs wat in veranderlike sterre belangstel vanweë die drastiese veranderings in hul helderheid. Sommige van die sterre, insluitende Mira self, word al meer as ’n eeu lank bestudeer.




</doc>
<doc id="79160" url="https://af.wikipedia.org/wiki?curid=79160" title="Suidelike Krap-newel">
Suidelike Krap-newel

Die Suidelike Krap-newel is ’n newel ’n paar duisend ligjare van die Aarde af in die sterrebeeld Sentour. Die middel van die newel is ’n sterpaar wat bestaan uit ’n Mira-veranderlike en ’n witdwerg.

Die naam onderskei die newel van die Krap-newel in die Noordelike Halfrond. Van die Aarde af lyk dit soos die lyf en pote van ’n krap of soos ’n uurglas. Die newel is vantevore al met teleskope van die Aarde af gesien, maar foto's deur die Hubble-ruimteteleskoop (regs) in 1999 wys baie meer detail.

Die Suidelike Krap-newel word ook of Hen2-104 of Herithwock 137-80 genoem.



</doc>
<doc id="79161" url="https://af.wikipedia.org/wiki?curid=79161" title="Samuel Cronwright">
Samuel Cronwright

Samuel Cron Cronwright (distrik Bedford, Kaapland, 26 Januarie 1863 – Rondebosch, 8 of 9 September 1936) was 'n Suid-Afrikaanse openbare figuur, boer, prokureur, sakeman, politikus en 'n biograaf van sy eerste vrou, Olive Schreiner, wie se van hy van hul huwelik in Februarie 1894 tot vier jaar ná haar dood in 1920 deel van syne gemaak het toe hy bekendgestaan het as Samuel Cron Cronwright-Schreiner. Dit was destyds selfs meer ongewoon as vandag, maar hy het dit op haar versoek gedoen omdat hy haar oortuigings oor vroueregte en die bevryding van die vrou gedeel het.

Cronwright het met die jare 'n omstrede figuur geword weens sy biografie oor sy vrou, "The life of Olive Schreiner" (1924), en veral weens die wyse waarop hy haar briewe uitgekies, geredigeer en gesny het voor hy dit gepubliseer het asook die publikasie van sommige van haar werke wat sy uitdruklik in haar testament gevra het nie gepubliseer moet word nie. Hy is ook al daarvan beskuldig dat hy geen begrip vir sy vrou se genialiteit gehad het nie. Hy word beskryf as 'n gevoelsmens, pleks van 'n letterkundige, en hoewel hy intelligent was en heelwat werke uit sy pen verskyn het, word hy selde enigsins as 'n skrywer beskou, veral nie een met meriete nie. Sy benadering tot sy vrou se geskrifte word ook as "fantasieloos" beskryf omdat hy deurentyd feite van versinsels wou skei, iets waarop sy nooit gesteld was nie.

Tog het hy veral in die eerste jare van hul getroude lewe feitlik alles opgeoffer ter bevordering van haar skrywersloopbaan en altyd getrou aan haar gebly. Dit het dan ook 'n tyd lank geblyk dat hy bestendigheid in haar lewe sou kon bring, veral toe die sekerheid van moederskap meer aantreklikheid aan die huwelik verleen het. Tog, toe sy dit ná skaars 'n jaar op sy huurplaas, Krantz Plaats in die distrik Cradock, nie meer kon uithou nie weens haar gedurige asma-aanvalle en omdat sy stilte en afsondering wou hê terwyl die plaas gewemel het van die werkmense, het hy die boerdery prysgegee wat hy eiehandig oor nege jaar opgebou het sodat hulle elders kon gaan woon. Verskeie kritici het met die jare aan die hand gedoen dat haar asma, wat sy aangegee het as die vernaamste rede vir haar rusteloosheid, deur haarself veroorsaak is en die gevolg was van 'n diep gesetelde emosionele onbestendigheid. Niemand twyfel egter daaraan dat die liggaamlike lyding wat sy gevolglik moes verduur, eg was nie.

Toe sy kort ná hul vertrek van die plaas daarop aandring om op Kimberley te gaan woon pleks van op 'n huurplaas waar Cronwright steeds die enigste beroep sou kon beoefen wat hy geken het, moes hy dit laat vaar om aan haar wens gehoor te gee. Enkele jare later, toe hy hom in Johannesburg byna as 'n prokureur bekwaam het, moes hy weereens verhuis weens haar gesondheid. Volgens Schreiner se biograaf Vera Buchanan-Gould was Olive met al haar eienaardighede teen omstreeks 1910 ’n las vir Cronwright en beweer sy dat hy indertyd nie meer veel selfopofferende toewyding getoon het nie en selfs dat hy, wat die eerste man op De Aar was wat ’n motorkar besit het, so suinig was dat hy geweier het om haar te trakteer op ritte in sy motor en dat sy net toegelaat is om dit uit die verte te bewonder. Nog ’n biograaf, Johannes Meintjes, voer egter aan dat hy, hoewel hy hard aan sy onderneming gewerk het, nie ’n probleem met haar talle eksentrisiteite gehad het nie, dat dit hom net nog liewer vir haar gemaak het en hoewel sy kwaai druk op sy senuwees moes geplaas het, hy haar steeds met die grootse geduld versorg het.

Biograwe verskil oor die laaste dekade van hul lewe. Sommige beweer die egpaar het ál meer van mekaar verwyderd geraak totdat hulle van omstreeks 1913 af tot haar dood in 1920 so te sê vervreemd was. Volgens hulle het die twee eers tydens die laaste maand van haar lewe (in Londen) versoen geraak voordat sy na haar vaderland teruggekeer het om daar te sterf. Meintjes skryf egter dat hulle voortdurend liefdesbriewe aan mekaar geskryf het en opreg na mekaar verlang het toe hulle, weens die Eerste Wêreldoorlog, noodgedwonge geskei was.

Samuel Cron Cronwright se moeder, Zipporah Featherstone (3 Januarie 1835, Fort England, Grahamstad – 8 Junie 1912, Muizenberg), se ouers was Lucy Finaughty en Robert Featherstone. Mej. Finaughty, wat deels van Ierse herkoms was, was 'n kind van een van die vroeë Britse Setlaars wat hom gaan vestig het in Laer-Albanie (tussen Grahamstad en die see). Sy het as jong dogter saam met haar ouers na Suid-Afrika gekom en is getroud met Robert Featherstone, die seun van ’n Engelse boer naby Bristol wat ’n soldaat in die Britse Leër was. Robert Featherstone was saam met sy afdeling in Grahamstad gestasioneer. Ná sy huwelik het hy uit die leër getree en gaan boer. Sy ou plaas naby Grahamstad heet vandag nog Featherstone Kloof. Cronwright se moeder is in 1835 in Grahamstad gebore en het haar lewe lank nooit buite die Kaapkolonie gereis nie.

Sy vader se ouers was eerw. John Wright en Margery Cron. Hulle is in Engeland getroud. Mej. Cron was deels van Skotse herkoms en haar familie was afkomstig van Dumfries. Die egpaar was taamlik jonk toe hulle in 1822, kort ná hul huwelik, deur die Londense Sendinggenootskap uitgestuur is om onder die inboorlinge van Suid-Afrika te gaan werk. Hulle het eers twee jaar op Theopolis naby Grahamstad gewoon en is toe verplaas na Griekwastad om onder die Griekwas en die Betsjoeanas te gaan werk. Eindelik is hulle in 1842 na Philippolis in die Suid-Vrystaat verplaas.

Cronwright se vader, Samuel Cron Cronwright (1834–1888), is in Kaapstad gebore terwyl sy ouers daarheen gereis het van Griekwaland-Wes af saam met die Griekwa-hoofman Waterboer om die imperiale owerheid oor die een of ander saak te spreek. Cronwright het later geskryf dit is merkwaardig dat sy oupa en Olive Schreiner se pa, Gottlob, in ’n stadium op dieselfde sendingstasie gewerk het.

Geeneen van Cronwright se grootouers het, nadat hulle hul in Suid-Afrika kom vestig het, ook weer Engeland besoek nie. Al hul kinders is ook in Suid-Afrika gebore. Drie van hulle is in Grahamstad begrawe en die sendeling Wright op Philippolis.
Cronwright se vader, ook Samuel Cron Wright, was 13 jaar oud toe hy Engeland toe gestuur is om daar skool te gaan. Hy was 17 met sy terugkeer in Suid-Afrika en het nooit weer die land verlaat nie. Ná sy skoolopleiding het hy eers ’n sakeman geword en later gaan boer, in welke tyd hy op 15 Mei 1860 in die Anglikaanse katedraal van St. Michael en St. George in Grahamstad getroud is met mej. Featherstone. Hy was later vier jaar agtereenvolgens burgemeester van Grahamstad en het Albanie twee maal van 1866 tot 1884 in die ou Kaapse Wetgewende Vergadering verteenwoordig.

Hoewel die familienaam eintlik Wright was, het Samuel Cronwright in 1857 sy en sy familie se van verander na Cronwright nadat hy sy naam tot in daardie stadium in elk geval geteken het as "Cron wright" met 'n kleinletter "w". Hy het sy twee doopname, Samuel Cron, behou en sodoende het sy seun ook bekendgestaan as Samuel Cron Cronwright, wat die tweede van sy ouers se agt kinders was.

Cronwright is 'n jaar ná die groot droogte van 1862 op sy vader se skaapplaas, Gideonshoek, in die distrik Bedford gebore en sowat twee jaar later het die gesin verhuis na Grahamstad, waar sy vader 'n sakeonderneming begin het en 'n winkelier en handelaar geword het. Later het Samuel Cronwright sr. ook aktief aan die plaaslike politiek deelgeneem.

Cronwright het sy opleiding in Grahamstad, waar hy van 1866 tot 1884 gewoon het, ontvang aan die Anglikaanse seunskool St. Andrew's-kollege, waar hy in verskeie sportsoorte uitgeblink en kaptein was van die eerste rugby- sowel as krieketspan. Dit is op sigself waarskynlik nie so 'n groot prestasie nie omdat die skool se getal leerders in 1882 tot net 17 gedaal het, en dit gevaar geloop het om te sluit. Dit was wel 'n prestasie dat hy in daardie jaar aangewys is as die stad, destyds die naasgrootste nedersetting in die Kaapkolonie, se kampioenatleet. Hy was ook kaptein van die plaaslike rugbyspan, was gek oor gimnastiek en boks en allerlei sportsoorte en oefeninge.

Volgens 'n biograaf van sy vrou, die skilder, skrywer en amateur-geskiedkundige Johannes Meintjes, was Cronwright 'n aantreklike ("attractive, almost handsome") jong man met pikswart hare, sterk gelaatstrekke en mooi oë. Hy was met 'n lengte van 1,8 m nie uitsonderlik lank nie, maar was sterk gebou en het oor groot liggaamskrag beskik. Dié atletiese jong man het 'n buitengewone belangstelling in studie getoon en was besonder intelligent. In die vyfde vorm (deesdae se gr. 11) het hy St. Andrew's se Barry-prys vir die beste opstel, waarvoor die hele skool in aanmerking gekom het, gewen. In dié stadium was hy heeltemal eentalig Engels en sou eers later as boer in die distrik Cradock die "Taal" (Afrikaans-Hollands) leer praat en groter begrip vir die Afrikaners ontwikkel.

Cronwright het die intermediêre B.A. geslaag in die eerste jaar wat dit aangebied is, maar weens die een of ander geldelike terugslag wat sy vader beleef het, waarskynlik 'n sakeonderneming wat misluk het, moes hy sy universiteitsloopbaan, wat beloof het om uitmuntend te wees, prysgee. Hy het St. Andrew's in April 1884 verlaat kort voor sy finale B.A.-eksamen, en toe gaan boer. Al wat hy met hom saamgeneem het, was enkele stukkies klere en byna niks anders nie. Volgens Meintjes kon hy egter staatmaak op sy voortreflike liggaamsbou, sy krag, skerp sig, liefde vir vuurwapens en vir boeke. Hy het reeds op 'n vroeë ouderdom, waarskynlik omstreeks die tyd dat hy sy studie moes laat vaar, sy ortodokse Christelike opvoeding verwerp nadat hy vroeër die kerklike bediening as 'n loopbaan oorweeg het, en 'n Vrydenker geword.

Cronwright het sy eerste tien maande as boer deurgebring op sy oom Robert Featherstone se plaas Weltevreden naby Pearston in die distrik Graaff-Reinet. Dié oom was 'n onverbiddelike man wat die jong student onmenslike handearbeid laat verrig het. Nadat hy by sy oom vort is, het Cronwright gaan boer op John E. Woods se volstruisplaas Krantz Plaats aan die Groot Visrivier in die distrik Cradock. Dit was aan die einde van 1884 en die 21-jarige boer is in beheer van die plaas, wat amper 4 000 ha beslaan het, gestel. Dié plaas het die berg Buffelskop ingesluit wat later beroemd sou word omdat Olive, haar baba en hondjie daar herbegrawe is en Cronwright (in 1936) ook daar ter ruste gelê is. Indertyd was hy ook 'n rubriekskrywer oor landbousake vir die Cradockse nuusblad die "Midland News", hoewel hy nie geskroom het om sy teenkanting teen Cecil John Rhodes se beleid in dié rubriek te laat blyk nie.

Hy was reeds van voor sy ontmoeting met Olive Schreiner aktief in die politiek toe hy en talle ander jong boere die Cradock Farmers’ Association gestig het waarvan hy die sekretaris was. Dit het, volgens hom, kort voor lank die invloedrykste boerevereniging in die Kaapkolonie geword. Destyds was die Afrikanerbond oppermagtig in die politiek van die Kolonie. Dit het Cecil John Rhodes ondersteun en, volgens Cronwright, het al die vooraanstaande politici van die Kolonie na die Bond se pype gedans.

Hoewel die Bond destyds oor slegs ’n derde van die 76 setels in die Kaapse Wetgewende Vergadering beskik het, kon dié derde deur bankvas saam te staan, die Huis oorheers danksy die verdeeldheid onder die ander twee derdes, wat in twee verdeel was en elkeen die Bond se guns probeer werf het om aan hulle ’n meerderheid in die raad te besorg. Cronwright het later geskryf die toestand in die Kolonie het sleg daar uitgesien, meer as gevolg van die gebrek aan morele stamina van die vooraanstaande nie-Bond-politici as weens die konserwatiewe mag van die Bond. Rhodes kon staatmaak op sterk en gedienstige ondersteuning. So kon hy kapitalistiese wetgewing deurdruk wat die lewe vir inboorlinge (swart mense) bemoeilik het.

Cronwright het gemeen dié toedrag van sake was uiters nadelig vir die openbare moraliteit en besluit die oplossing sou wees om die progressiewer elemente van die samelewing, Engels, Hollands en inboorling (swart), saam te snoer in een party. Geen vooraanstaande politikus en geen koerant wou hom ondersteun in dié onderneming teen die magtige Bond nie.

Die Kolonie se boereverenigings was beperk tot die Oostelike Provinsie en die Middelland. Hulle was amper uitsluitlik Engels en gevolglik nie baie invloed- of getalryk nie. Cronwright wou dié verenigings die kern maak van die nuwe party, wat hy die “Progressiewe Party” (volgens ander bronne die "Liberale Party") wou noem. Dié verenigings is jaarliks op ’n kongres verteenwoordig wat bekendgestaan het as die Sentrale Vereniging ("Central Association"). Met die ondersteuning van die Cradockse vereniging wou hy sy voorstel aan die Sentrale Vereniging voorlê en het gehoop dat, namate ál meer verenigings op dorpe en in distrikte gestig kon word, Afrikaners in toenemende getalle hulle by die party sou aansluit terwyl die “minder gevorderde (of progressiewe) Britte” sou oorgaan na die Bond toe. So het hy gehoop sou daar twee mededingende politieke partye op nierassige (die Engelse en Afrikaners is destyds as twee “rasse” beskryf) grondslag ontstaan.

Deur dié idee voor te staan het Cronwright noodwendig hewig gebots met die Afrikanerbond tot hy, na sy mening, hul bekendste teenstander geword het en die een wie hulle die meeste aangeval het. Dit was te wagte aangesien Cronwright sy opponente met mening aangeval het. Hy is ernstig gekap deur koerante soos die "Cape Times" en die "Cape Argus" omdat hy dit durf waag het om die Bond aan te vat. Volgens die pers het Cronwright rassegevoel aangewakker, maar toe die Bond Rhodes in Januarie 1896 uitwerp, het hulle self die Bond met mag en mening aangeval.

Rondom dié tyd is Cronwright die veilige setel Temboeland aangebied, wat grootliks uit inboorlinge (swart mense) bestaan het. Hoewel sy oorwinning feitlik verseker was, het hy geweier om te staan, nietemin het hy aktief in sy veldtog teen Rhodes gebly en toe hy en Olive later op Kimberley gaan woon, steeds gehoop hy sou 'n Progressiewe party op die been kon bring.

Dié plan, het hy later geskryf, sou kon geslaag het en ’n klein maar sterk party tot gevolg gehad het, as dit nie was vir die Jameson-inval nie. Van toe af was dit vir Cronwright onmoontlik om enige verdere stappe te doen ten einde die party te stig. Wat hy beskryf het as die “sogenaamde” Progressiewe Party in die Kaapkolonie, is “in die geheel die mees retrogressiewe organisasie wat tot op hede in Suid-Afrika bestaan het. Dit word grotendeels befonds deur mnr. Rhodes en byeengehou deur geen sement nie buiten dié van rassehaat" (hoofsaaklik die meerderwaardigheid wat Engelse jeens Afrikaners gevoel het). "Op sy beurt het dit die werktuig van die kapitaliste geword en word gelei om rampspoedige werk vir sowel Suid-Afrika as die Ryk te verrig."

Cronwright het omstreeks die middel van 1890, toe hy nog op Krantz Plaats was, op aanbeveling van sy destydse skoolhoof, met wie hy nog altyd op vriendelike voet verkeer het, "Story of an African farm" gelees. Dit was die eerste roman uit Suid-Afrika wat wêreldroem verwerf het en die boek wat Olive Schreiner 'n bekende en gevierde skrywer gemaak het. Hy het later geskryf: "Dié boek het 'n buitengewone uitwerking op my gehad; maar die hoë dunk wat ek toe daarvan gevorm het, neem met die ouderdom en volwasse oordeel steeds toe.” Toe hy dit klaar gelees het, het hy terstond besluit dat hy "Lyndall" (die karakter in die deels outobiografiese roman wat in 'n groot mate op Olive Schreiner gegrond is) moes ontmoet en met haar sou trou. Op besoek aan sy bure die Cawoods van Gannahoek het hy geesdriftig oor sy groot ontdekking gepraat en was verbaas om te hoor dat die Cawoods die skrywer goed geken het.

In dieselfde jaar het hy aan Schreiner geskryf wat hy beskryf as sy eerste, nogal "senuagtige en stywe" ("nervous and stiff") brief. Ondanks dié brief, sou hy haar eers twee en 'n half jaar later, middel Desember 1892, ontmoet. Hy beskryf in "The life of Olive Schreiner" hoe hy destyds daar uitgesien het: "Die son het my vel gebrand tot byna die kleur van mahoniehout; my hare was gitswart, en ek het 'n kort geknipte, swart baard gedra." Volgens wat hy vertel het, het sy onmiddellik op hom 'n indruk gemaak en met die jare (en blykbaar ten spyte van sy toenemende ontnugtering veral met haar eksentrisiteite) het sy bewondering ontwikkel tot iets wat aan verering gegrens het.

In die daaropvolgende maand het hul vriendskap verinnerlik, want dit is voortgesit nadat sy Gannahoek verlaat het, deur ononderbroke briefwisseling wat Cronwright van Krantz Plaats af gevoer het en Olive van Grahamstad (waar sy by haar moeder gaan kuier het wat in 'n klooster gaan woon het), Middelburg (van die begin van Februarie af en waar hy by haar kom kuier het toe sy geskryf het dat hulle passie sterker is as ander mense s'n), Wittebergen (om haar geboorteplek te gaan besoek), Matjiesfontein, Kaapstad en later uit Engeland, wat sy besluit het om te besoek nog voor sy Cronwright ontmoet het. Hoewel sy seksueel sterk tot hom aangetrokke was, het sy in dié tyd uit Middelburg aan hom geskryf: "Ons moenie weer ontmoet nie." Nadat sy 'n paar maande oorsee deurgebring het waar sy probeer het om te besluit om hom nooit weer te sien nie en tot sy uiteindelik in haar dagboek geskryf het: "Ek is syne", het sy teruggekeer Kaapstad toe.

'n Jaar nadat hulle mekaar ontmoet het en ten spyte van Olive se bedenkinge, trou hulle op 24 Februarie 1894 in die landdroskantoor op Middelburg in die Karoo. Hulle het saam besluit om in gewone klere te trou en nie 'n ophef oor die geleentheid te maak nie. Dit was op dié Karoodorp dat hulle mekaar weer ná al die maande ontmoet het by die rivier waar hulle mekaar die laaste keer gesien het. Hulle is uit beginsels in alledaagse klere getroud. 'n Beriggie in die "Queenstown Free Press" van Vrydag 2 Maart 1894 het gelui: "Koloniste oor die algemeen sal belangstel in die stil troue wat Saterdag plaasgevind het op die dorpie Middelburg, toe mnr. S.C. Cronwright, een van die mees vooraanstaande van die jonger geslag koloniste, in die eg verbind is met die dame wat van alle Suid-Afrikaners die bekendste is, mej. Olive Schreiner, die begaafde skryfster. Die seremonie, wat van die privaatste aard was, is gehou in die woning van die burgerlike kommissaris, mnr. C.J. Roux. Die bruid is vergesel van haar broer mnr. Theophilus Schreiner; die bruidegom is bygestaan deur mnr. C.W. Webber, van Avondale, Bedford. Ons verneem die egpaar sal voortaan bekendstaan as mnr. en mev. Cronwright-Schreiner."

Die twee het daarna na die opstal op Krantz Plaats vertrek om hul getroude lewe te begin. Om haar tevrede te stel, het Cronwright sy van verander na Cronwright-Schreiner en so sou dit bly tot hy in 1924 in Engeland in die huwelik getree het met Leonara Gann, gebore Bush.
In "Life" het hy gemeld dat hy haar houding jeens die vryheid van die vrou gedeel het, maar miskien was dit ook sy manier om te wys dat hy trots was daarop dat 'n genie haar liefde met hom gedeel het. Cronwright was heeltemal gemaklik met sy vansverandering, hoewel dit destyds selfs meer ongehoord as in latere jare was, maar hy was so verlief dat hy enigiets sou doen wat sy hom gevra het. Dit was die eerste van talle opofferings wat hy vir haar gemaak het, en een wat nie sonder 'n mate van vernedering gepaard gegaan het nie, want op 'n politieke vergadering enkele jare later het iemand byvoorbeeld uit die gehoor vir Cronwright-Schreiner geskreeu dat hy onder sy nooiensvan moes praat.

Hoewel die twee soms gelukkig was, was hul huwelik in die geheel ongelukkig. Soos 'n biograaf van Schreiner, Heather Parker Lewis, dit opsom: Ná vier jaar het elkeen in sy eie bed geslaap, ná tien jaar elkeen in sy eie slaapkamer en vir die laaste sewe jaar van hul getroude lewe het hulle op afsonderlike vastelande gewoon.

Die paartjie was aanvanklik gelukkig op Krantz Plaats in die Karoo wat hulle albei liefgehad het en het lang wandelinge geneem waartydens hulle ook Buffelshoek besoek het, maar slegs enkele maande nadat hulle getroud is, is die egpaar verplig om Krantz Plaats te verlaat weens Olive se gedurige asma-aanvalle wat telkens vererger het wanneer sy te lank op een plek vertoef het. Dit was 'n baie groot opoffering vir Cronwright om die plaas te verlaat wat hy uit niks uit opgebou het. Volgens sy vertelling in "Life" was Cronwright bereid om alles op te offer wat sy vrou miskien kon weerhou om haar skryfkuns te beoefen, selfs al was "The story of an African farm" (waarvan sy die eerste weergawe reeds in 1880 voltooi het) haar grootste letterkundige werk en sou sy nooit weer soortgelyke letterkundige hoogtes bereik nie. Hy skryf: "Dit sou amper krimineel wees as enige daad van my sou verhoed dat sy skryf." Hulle het alle moontlikhede vir hom bespreek en dit het geblyk dat boerdery die enigste opsie was. Hulle het na 'n plasie met die naam Fonteintjie tussen Philipstown en Colesberg gaan kyk, maar omdat sy middele beperk was, sou hulle 'n plaas iewers moes huur waar Olive vrylik kon asemhaal en waar sy ongestoord sou kon skryf. Met hulle aankoms op Fonteintjie het Cronwright dadelik besef dat die plek ongeskik was en daardie nag het Olive die ergste asma-aanval gehad wat hy tot in daardie stadium beleef het.

Hulle het verder gereis na Kimberley, waar Olive se suster Ettie in The Homestead aan die buitewyke van die dorp gewoon het. Olive het wonderbaarlik herstel en aan Cronwright voorgestel dat hulle daar moes kom woon waar sy geglo het sy twee romans sou kon voltooi en so £30 000 sou kon verdien sodat hulle geldelik onafhanklik kon wees. Cronwright het reeds sy plaas prysgegee en nou moes hy ook die enigste beroep laat vaar wat hy kon beoefen. Sy gesonde verstand het gesê hy moes aanhou boer, maar dit was vir hom onmoontlik om Olive se wense teen te gaan. Ten spyte van sy bedenkinge en sy onsekerheid oor die toekoms het hy toegegee. Hulle het The Homestead by Ettie gekoop.

Dit was op Kimberley, waar die klimaat, afsondering en stilte (omdat die huis ver van die middedorp geleë was) haar gepas het, dat hulle hul enigste kind verloor het, slegs 'n dag nadat sy op 30 April 1895 gebore is. Die kind is gesond gebore, maar is 16 uur later dood aangetref nadat sy blykbaar verstik het toe sy deur die nag sonder toesig gelaat is. Olive sou hierna altesaam ses miskrame hê.

In dié tyd op Kimberley, terwyl Cronwright gewikkel was in die aanvalle op Rhodes se “kapitalistiese party”, dat die De Beers-maatskappy, waarvan Rhodes die hoof was, ’n aanbod van ’n pos met 'n ruim salaris aan Cronwright gemaak het, soos hy beweer het gemaak is aan amper elke man wat hom en sy party met welslae teengestaan het. Cronwright het “dit onmiddellik geweier, want geen mens wat ’n pos aanvaar onder De Beers, behou sy politieke onafhanklikheid nie”.

In 1896 was Cronwright ooggetuie van die laaste groot springboktrek, ’n gebeurtenis wat hy in enige besonderhede opgeteken het. Dié trek is eerste waargeneem by Kaaien Bult naby Prieska waar groot getalle springbokke die jaar vantevore bymekaargekom en gelam het. In 1896 het die bokke die plaas Karreekloof genader in die distrik Hopetown wat aan ’n neef van Cronwright behoort het en waar Cronwright en sy vrou op die vooraand van die Tweede Vryheidsoorlog gaan vertoef het sodat haar gesondheid ná hul verblyf in Johannesburg kon herstel. Cronwright se familie het aan hom op Kimberley geskryf dat hy moes kom kyk omdat hulle gemeen het dat dit ’n besonderse groot trek was.

Cronwright het die uitnodiging aangeneem en per trein uit die Diamantstad geruis tot op die stasie Krankuil op die Oranjerivier. Ná ’n tien uur lange karrit oor Strydenburg het Cronwright Karreekloof teen die aand bereik. Die volgende dag het hy per kapkar uitgery om die migrasie te gaan aanskou. By sy aankoms was die jag op die bokke reeds in volle gang en talle honderde is toe al geslag vir biltong en selfs luiperds en wildehonde is geskiet omdat hulle ook agter die bokke aangekom het op soek na kos. Cronwright het die spoor van die springbokke enkele dae lank deur die veld gevolg waar dit skaars moontlik was “om jou voet neer te sit in die uitgestrekte gebied sonder dat jy op die spoor van ’n springbok trap”, in die hoop om die digte deel van die trek op te spoor.

Nadat hy by honderde boere en jagters se kampe verbygery het wat oortrek was van die biltong wat opgehang is om uit te droog, het Cronwright uiteindelik afgekom op ’n “reuse, onverhinderde, glinsterende vlakte” waarop “oor sy hele oppervlak die voortreflike wildsbokke rustig staan en wei het in die warm namiddag-winterson”, in ’n toneel wat vir hom “ewe mooi as wonderbaarlik” was.
Cronwright en twee van sy metgeselle het van die kar afgeklim, hul wapens eenkant geplaas en gaan sit om die bokke dop te hou en die toneel waar te neem wat hulle besef het hulle nooit weer sou sien nie. “Ons het in stilte gesit en ons verlustig aan dié wonderlike skouspel,” het hy later geskryf.

Omdat hulle gewoond was daaraan om plaasdiere te getalle te skat, het hulle probeer om die springbokke te tel en uitgekom by “nie minder nie as vyfhonderd duisend met een oogopslag”. Die trekbokke wat hulle gesien het, het “drie-en-twintig uur in die een rigting en van twee tot drie in die ander rigting gestrek”.

Dié bokke wat Cronwright in 1896 waargeneem het, word as die laaste groot trek beskou en hy het self gesê: “Dit is hoogs waarskynlik dat die dae van die baie groot migrasies verby is.” Kleiner migrasies is wel nog later aangeteken, byvoorbeeld dié van sowat 15 000 wildsbokke van die Nossobrivier na Upington in 1946, terwyl die skrywer en avonturier sir Laurens van der Post etlike duisende springbokke op sy omswerwinge in Botswana teëgekom het.

Uit eie reg danksy sy jare lange agitasie teen Rhodes en moontlik ook omdat hy getroud was met die uitgesproke skryfster, word verskeie politieke voorstelle in dié donker tyd in die Suid-Afrikaanse geskiedenis op die vooraand van die Anglo-Boereoorlog aan Cronwright gedoen. Hy het geweier om hom, soos sy vader destyds, vir die Kaapse Wetgewende Vergadering verkiesbaar te stel, maar hy en sy vrou het wel 'n Liberale/Progressiewe party in die Kaapkolonie probeer stig om Cecil John Rhodes teen te staan. Cronwright het sy vrou se politieke, humanitêre en feministiese opvattings gedeel. Hy het op moedige wyse op 20 Augustus 1895 'n referaat gelewer oor "The political situation" wat hy saam met sy vrou opgestel het, in Kimberley, die vesting van Cecil Rhodes vir wie Olive toe reeds alle agting verloor het. Die Cronwright-Schreiners was politiek gesproke progressief en volgens hulle was Rhodes retrogressief, hoewel hy die leier was van wat sedert 1896 bekendgestaan het as die Progressiewe Party toe die Jameson-inval 'n breuk veroorsaak het tussen hom die Afrikanerbond, sy eertydse politieke bondgenote. Die Cronwright-Schreiners het ál meer betrokke geraak in die politieke aangeleenthede van Suid-Afrika namate hulle gestry het om die naderende oorlog te voorkom. Hulle standpunt teen Rhodes het tot 'n ernstige botsing met Olive se familie gelei en tot vyandige briewe van Olive se moeder en haar suster Ettie waarin hulle beweer het dat Cronwright haar gedagtes verdraai en haar karakter afgebreek het. Sy het geantwoord dat haar oortuigings reeds gevorm is jare voordat sy Cronwright ontmoet het.

Op 6 Januarie 1897 het Cronwright en Olive Engeland toe gevaar op die Dunvegan Castle om daar haar pasifistiese allegorie "Trooper Halket", wat haar opvatting oor Rhodes baie duidelik gemaak het en waarin sy veral te velde getrek het teen sy wrede behandeling van die inheemse bevolking van wat vandag Zimbabwe is, te laat publiseer. Sy het uiteindelik die boek vir 'n kontantbedrag, blykbaar £1 500, verkoop en dit is in die loop van die jaar uitgegee. Dit was Cronwright se eerste keer oorsee en alles daar het hom geboei. Van Engeland af het hulle na die vasteland gereis en Switserland, Italië en Frankryk besoek terwyl Cronwright sy vrou deurentyd moes verpleeg. Met hul terugkeer in Engeland het hulle spesialiste oor haar gesondheid geraadpleeg wat gesê het dat sy nog 'n goeie twee dekades kon lewe as sy goed versorg word. Hulle het voor die einde van die jaar teruggekeer Kimberley toe met hul geld byna uitgeput. Hul huwelik het nou kwaai spanning verduur en Cronwright het in hierdie tyd besluit om na Johannesburg toe te gaan om hom as prokureur te bekwaam omdat Olive op 'n vorige besoek aan die stad gesond en sonder asma-aanvalle was. Hy vertrek in April 1898 na die Goudstad terwyl sy vrou vir eers by The Homestead agtergebly het.

Gedurende dié moeilike tyd kon Olive nie haar tweede roman voltooi nie, maar Cronwright skryf "The Angora goat" (1898, lang titel: "The Angora goat (published under the auspices of the South African Angora Goat Breeders' Association) and a paper on the ostrich (reprinted from the Zoologist for March, 1897)"), "The migratory springbucks of South Africa" en verskeie korter artikels oor soortgelyke onderwerpe. Hy het hom ingeskryf as leerlingprokureur aan 'n regsfirma in Johannesburg, waar hulle 'n huis op Hospital Hill teen £12 per maand gehuur het. Cronwright se inkomste was slegs £20 per maand; daarom het hulle baie min oorgehad om van te lewe. Olive het darem nog 'n klein inkomste gehad van die verkope van "Story of an African farm" en deur eenvoudig te lewe, kon hulle oorleef. Vir Cronwright was dit interessant om so na aan die kern te lewe van die sameswering teen die Transvaalse regering, waarmee hy en sy vrou simpatie gehad het. Hulle is destyds as wat vandag sou bekendstaan as "glanspersoonlikhede" in Johannesburg behandel danksy die sukses van "Story of an African farm". In dié tyd is Cronwright en sy vrou aan pres. Paul Kruger voorgestel in sy huis in Pretoria. Die ou president is vergesel van F.W. Reitz, 'n oudpresident van die Vrystaat. Die ontmoeting tussen die Cronwright-Schreiners en die leier was 'n groot sukses en Cronwright, wat net so Republikeinsgesind soos sy vrou was, het gedink die president was die mees indrukwekkende mens wat hy al ontmoet het, naas sy vrou.

Hoewel die twee se verhouding verinnig het en veral Cronwright besonder gelukkig in die Noorde was, kon hulle net 'n jaar in die Goudstad vertoef, weereens weens Olive se asma-aanvalle. Cronwright, wat nie sy opleiding kon voltooi nie, kon dit nie verduur om haar so te sien ly nie en nadat hy die beste mediese raad aan die Rand ingewin het, was dit duidelik dat sy weereens weggeneem moes word. Hy het die omstandighede by sy kantoor gaan verduidelik en verlof gekry om haar te vergesel na die plaas Karreekloof, nie ver van die Oranjerivier nie in die Kaapkolonie. Dit het aan 'n neef van hom behoort. Hulle het retoerkaartjies gekoop, min wetende dat hulle dit nooit sou gebruik nie, want kort ná hul aankoms op die plaas, het die Tweede Vryheidsoorlog uitgebreek.

Gedurende die Tweede Vryheidsoorlog haal hulle hulself groot vyandigheid van sommige Engelssprekende Suid-Afrikaners op die hals omdat hulle as kampvegters vir die saak van die Boere optree. In 1900 bring Cronwright, op aandrang van John A. Hobson van die "Manchester Guardian" ('n Liberale dagblad wat teen die oorlog gekant was), ses maande in Engeland en Skotland deur (hy het op 26 Januarie, toevallig sy 37ste verjaardag, daar aangekom) om 'n veldtog te voer teen die Britse militêre optrede nadat hy geweier het om oorlogskorrespondent vir dié koerant te word. Hoewel daar 'n uitgelese groep Britte was wat hewig teen die oorlog gekant was, was die meerderheid ten gunste daarvan en van hulle het Cronwright se besoek allermins aangenaam gemaak; hy het selfs 'n doodsdreigement gekry en moes die weermag en polisie hom meermale red. Cronwright het op 7 Julie 1900 'n skip terug na Suid-Afrika gehaal nadat hy sy reis voortydig moes kortknip.

Teen die einde van die oorlog word hy onder meer 'n eiendoms- en assuransieagent op Hanover in die noordelike Karoo. Die egpaar het van 1899 tot 1907 hier gewoon op wat Olive beskryf het as die mooiste en aangenaamste dorpie wat sy al gesien het. Hulle woonplekke was tipiese Karoohuisies, aanvanklik op die hoek van Grace- en Nuwestraat en toe van 1900 tot 1907 by Gracestraat 11, wat in 1994 tot 'n nasionale gedenkwaardigheid verklaar is. Tydens hul verblyf gedurende die oorlog op Hanover was die Cronwright-Schreiners onder militêre toesig weens hul uitgesproke standpunt teen die Britse oorlogspoging, maar omdat Schreiner 'n beroemde skrywer was en gesukkel het met asma, kon "sy feitlik kom en gaan soos sy wou en is sy selfs toegelaat om saans 'n kers aan te steek". Cronwright het gedurende dié tyd spinnekoppe vir Suid-Afrikaanse museums versamel en selfs enkele nuwe spesies ontdek. Die versameling miere wat hy in 1913 op De Aar bymekaargemaak het, word vandag nog in die Albanie-museum in Grahamstad bewaar.

Ook in Grahamstad bewaar die National English Literary Museum (NELM) enkele boeke uit Cronwright se privaat versameling wat hulle in 2010 aangekoop het. Die museum kon nie die hele versameling aankoop nie weens beperkte middele, maar dié wat wel aangekoop is teen altesaam R90 000, 'n groot deel van hul jaarlikse begroting vir aankope, dra by tot die diens wat die museum kan lewer aan navorsers oor Olive Schreiner. 'n Kleinseun van Cronwright, Peter Cron Haine, maak aanspraak op 'n belangrike versameling Schreiner-dokumente wat in die NELM gehuisves word.

Danksy sy huwelik met dié vermaarde skrywer, het sommige boeke wat aan Cronwright behoort het, in die afgelope jare byna onbekostigbaar geword, byvoorbeeld Mary B. Curry se "A book of thoughts", deur hom geteken, wat op Bidorbuy.co.za teen R9 000 te koop aangebied is. Dit het egter nie verkoop nie.

Oudergewoonte het hulle ook op Hanover nie lank gebly nie en van 1907 tot 1913 (toe sy Engeland toe is, maar hy agtergebly het) gaan woon hulle op De Aar, waar Cronwright-Schreiner onder meer stadsklerk en markmeester was. Dit was die eerste keer in hul getroude lewe dat die voorstel om te verhuis van Cronwright gekom het en nie van Olive nie. Sy loopbaan het gedy op Hanover, maar hy het besef die dorpie het beperkte groeipotensiaal gehad. In De Aar het hy groter toekomsmoontlikhede gesien en aanvanklik 'n takkantoor van sy regspraktyk daar geopen. Terwyl hy op en af tussen Hanover en De Aar gereis het om sy belange op albei dorpe te behartig, het Olive op Hanover agtergebly. Eindelik het Cronwright besluit om heeltyds op De Aar te gaan woon, al was dit toe nog net 'n stowwerige klein dorpie wat uit 'n stasie, hotel en enkele huisies van rooi bakstene of sinkplate bestaan het. Olive was aanvanklik hewig gekant teen die verhuising, maar as 'n proeflopie het Cronwright vir haar 'n eenvertrekwoonplek aan die buitewyke van die dorpie gebou sodat sy kon kyk of sy daar sou aard. Dié proefneming was 'n sukses en Cronwright het daarna vir hulle 'n ruim huis, wat die oorspronklike een vertrek ingesluit het, op De Aar gebou. Sy voorspelling was reg en De Aar het kort voor lank 'n bedrywige sentrum geword waar Cronwright se onderneming verder floreer het. Dié onderneming het bestaan uit 'n regs-, eiendoms-, afslaers en algemene agentskap.

Op De Aar, soos trouens hul hele huwelikslewe lank, het Cronwright en Olive hul geldsake streng geskei gehou veral vanweë Olive se sterk gevoelens oor vroueregte en die belangrikheid van vroue se geldelike onafhanklikheid. Wanneer dit nodig was saam vir iets te betaal, selfs iets onbenulligs, het sy daarop aangedring om haar deel te betaal. Cronwright het self geskryf: “Dit was hoe sy aangedring het op die ‘ekonomiese onafhanklikheid’ van die vrou, ’n groot en fundamentele beginsel vir haar en een van die hoofoplossings vir die ‘Vrouevraagstuk’.” Olive se inkomste was natuurlik hoegenaamd nie groot nie en Cronwright moes sy bydrae verbloem deur vir haar vakansies te betaal en vir haar geskenke te gee. Soms, wanneer sy siek was en geen geld ingekry het nie, het hy vir alles betaal, maar Olive het altyd spaarsaam gelewe en kon dus eenvoudig nie ’n geldlas vir haar man wees nie.

Cronwright is in 1902, hoofsaaklik danksy sy teenkanting teen die Tweede Vryheidsoorlog, verkies as lid van die Kaapse Wetgewende Vergadering vir die kiesafdeling Colesberg en in 1904 vir Beaufort-Wes, wat hy verteenwoordig het tot Uniewording in 1910. (Hy het hom egter nie in die eerste Suid-Afrikaanse algemene verkiesing van 1910 verkiesbaar gestel nie.) In dié tyd het Cronwright en sy vrou ál meer van mekaar vervreemd geraak, dermate dat toe sy van 1913 tot 1920 in Engeland gaan woon, hy op De Aar agtergebly het om na sy sakebelange om te sien. Indertyd het hy heelwat politieke artikels vir verskeie koerante geskryf. Die twee het egter in verbinding gebly deur die briewe wat hulle gereeld aan mekaar geskryf het.

Hy verkoop sy sakeonderneming op dié dorp in 1919 nadat hy besluit het om af te tree (hy was toe 56 jaar oud en het gevoel hy is na aan 'n senu-ineenstorting omdat hy in die voorafgaande jare so hard gewerk het) en hom in Engeland by sy vrou aan te sluit, waarna hy van plan was om Amerika toe te gaan. Hulle was slegs 'n maand bymekaar toe Olive, wat blykbaar aangevoel het haar dood is naby en besluit het dat sy in haar vaderland wou sterf, na Suid-Afrika teruggekeer het. Sy het op 13 Augustus 1920 in Tafelbaai-hawe aangeland. Cronwright wou egter 'n paar maande in die buiteland vertoef sodat hy kon rus voor sy reis Amerika toe, maar sy vrou sterf aan hartversaking in die nag van 10 op 11 Desember 1920 in 'n losieshuis, Oak Hall, op die hoek van Constantia- en Hoofweg, Wynberg. Terwyl briewe Cronwright nog deurentyd van Olive in Suid-Afrika bereik het, het hy op die oggend van 14 Desember die koerant oopgeslaan en die skoknuus gekry dat sy vrou oorlede is.

By sy terugkeer in Suid-Afrika die volgende jaar laat hy haar herbegrawe (sy is aanvanklik in die Woltemade-begraafplaas in Maitland begrawe tydens 'n roerende begrafnis waartydens niemand 'n preek of toespraak gelewer het nie), volgens haar wens, op Buffelskop, saam met die oorskot van hul kind wat Olive sedert 1895 oral met haar saamgeneem het, en dié van haar geliefde foksterriër Neta oftewel Nita. Sy het in Mei 1894 die wens uitgespreek dat hulle albei op Buffelskop begrawe word toe sy en Cronwright dié berg in die weste van die plaas uitgeklim het. Weens haar asma was dit vir haar inspannend, maar bo gekom, was sy oorweldig deur die uitsig. Cronwright het dié oomblik in sy dagboek beskryf: "Voor ons af gegaan het, het sy gesê: 'Ons moet hier begrawe word, ek en jy, Cron." Hoewel sy nooit weer Buffelskop besoek het nie, het sy wel later die omliggende grond gekoop sodat hulle daar begrawe kon word. Eindelik het Cronwright 'n sarkofaag daar laat oprig waar hulle, die kind se oorskot en dié van die hondjie begrawe is. Dié sarkofaag is 'n nasionale gedenkwaardigheid.

Cronwright het ná Olive Schreiner se dood haar eerste biograaf asook redakteur van haar publikasies geword. By geleentheid het hy opgetree as apologeet sowel as beskuldiger, veral in verband met feite wat sy in haar briewe genoem het waarmee hy nie saamgestem het omdat hy uiters gesteld was op korrektheid. Van 1924 tot 1929 het hy hoofsaaklik gewerk aan die persklaarmaak van "The life of Olive Schreiner" (1924), "The letters of Olive Schreiner" (1924), haar "Thoughts on South Africa" (1923), haar "Stories, dreams and allegories" (1923) en twee onhersiene romans, "From man to man" (1926) en "Undine" (1929). Twyfel is intussen uitgespreek oor of dit verstandig van hom was om al die ongepubliseerde werk wat hy in die hande kon kry, te publiseer omdat baie daarvan ongetwyfeld onrype en ongeformuleerde materiaal was. Hy is selfs daarvan verdink, trouens tot vandag toe nog, dat hy munt geslaan het uit haar reputasie, hoewel dit nouliks 'n bewuste motief kon gewees het by dié "onkreukbare man" (soos dr. B.R. Beeton hom noem in die Suid-Afrikaanse Biografiese Woordeboek), al het hy fantasieloos gehandel.

Johannes Meintjes skryf: “Cronwright het verkeerd opgetree deur haar biografie so kort ná haar dood uit te gee. Hy het ongetwyfeld gemeen dat hy genoeg stof gehad het om dit sonder die hulp van die Schreiner-familie te doen. Dit was ook ’n fout. Hy het egter ’n brandende begeerte na roem gehad, selfs in weerkaatste glorie – of as roem ’n te sterk woord is, noem dit erkenning – en in die strewe daarna het mense al eindelose opofferings gedoen, almal uit hul pad gevee en geen hindernisse in die verwesenliking van hul doelwit geduld nie. Daar kan sonder twyfel aangeneem word dat dit sy motivering was, onverstandig soos dit ook in ’n sekere mate was en ons moet hom vergewe selfs al het hy die herinnering aan Olive Schreiner soveel skade berokken.”

In haar biografie van Olive beweer Vera Buchanan-Gould dat Cronwight se ‘’Life’’ en sy bundel ‘’Letters’’ getuig van ’n sameswering tussen Cronwright en Havelock Ellis, ’n Britse skrywersvriend van Olive, om haar swart te smeer of haar nalatenskap te beklad, veral omdat Ellis wou wraak neem nadat Olive jare vantevore sy huweliksaanbod van die hand gewys het en omdat sy later nie genoeg erkenning aan hom as skrywer gegee het nie. Ook dat Cronwright vasbeslote was dat die wêreld moes weet hoeveel hy vir Olive opgeoffer het. Meintjes skryf daar was geen sameswering van dié aard nie omdat albei mans nie tot so iets in staat was nie, maar hy gee wel toe dat albei Olive ’n ondiens bewys het met die biografie, waarmee Ellis Cronwright gehelp het. “Olive Schreiner,” skryf Meintjes, “was, ten spyte van haar talle psigosomatiese ongesteldhede, ’n briljante, dapper en verstandige vrou en die gevolglike wanvoorstelling (in Cronwright se biografie), kan net verklaar word as ’n jammerlike gebrek aan begrip.”

In 1924 laat hy die "Schreiner" weg uit sy van en tree in Engeland in die huwelik met Leonara (Lyn) Gann, gebore Bush. Op 28 Julie 1925 is 'n dogter, Cronlyn Mary Featherstone (later getroud met ene Raine), uit die huwelik gebore. Sy laaste boek het hy in 1930 gepubliseer, naamlik 'n betoog aan sy toe vierjarige dogter oor "Her South Africa ancestors".

Cronwright, 'n songebruinde man met 'n sterk voorkoms en spierwit hare (soos dr. Beeton na hom verwys), het die laaste vyftien jaar van sy lewe in die Kaapse voorstad Rondebosch of digby in die Strand deurgebring. Dit is nie bekend waarmee hy hom in dié tyd besig gehou het nie, maar hy het wel geld uit die verkoop in 1919 van sy sakebelange op De Aar verdien om gemaklik te kon lewe. Ná sy dood in September 1936 in Rondebosch is hy langs Olive op Buffelskop begrawe. Hoewel dit nie bekend is wat van sy vrou en dogter geword het nie, lewe sy nageslag wel voort, want 'n kleinseun, Peter Cron Raine, maak aanspraak op 'n belangrike versameling dokumente wat gehuisves word by die National English Literary Museum in Grahamstad.

Reeds tydens die jaar ná haar dood toe hy in Engeland gewoon het, het Cronwright dokumente en briewe begin versamel en sy beroemde vrou se biograaf en redakteur geword. Dié bedrywighede het gelei tot die publikasie van "The Life of Olive Schreiner" (1924, maar selfs nog in 1973 herdruk) en "The Letters of Olive Schreiner" (1924). Laasgenoemde is kwaai gesny, veral die briewe wat sy geskryf het voor sy hom ontmoet het. Werke van haar wat eers ná haar dood verskyn het en waarvoor Cronwright verantwoordelik was, is "Thoughts on South Africa" (1923, met talle wysigings aan haar oorspronklike teks) en "Stories, dreams and allegories" (1923), asook haar tweede en derde roman, "From man to man", waaraan sy veertig jaar lank sporadies gewerk het en ten tyde van haar dood reeds 500 bladsye geskryf het (1926, toe Cronwright talle moontlike eindes bygevoeg het wat in latere uitgawes verwyder is) en "Undine" (1929). Hy het ook 'n inleiding voorsien vir "Story of an African farm" in Unwin's Cabinet Library (1924). Hy was ook verantwoordelik vir die uitgee van die kortverhaal "The Buddhist Priest's Wife", wat hy saamgestel het uit verskillende weergawes en wat sy aan haar man te kenne gegee het 'n roman moes word.

Cronwright se ander skryfwerk, wat nie regstreeks met sy vrou of haar lewe verband hou nie, sluit in: "The Angora goat" (1898, lang titel: "The Angora goat (published under the auspices of the South African Angora Goat Breeders' Association) and a paper on the ostrich (reprinted from the Zoologist for March, 1897)"), "The land of free speech: Record of a campaign on behalf of peace in England and Scotland in 1900" (1906, herdruk in 2009), die reeds vermelde "The migratory springbucks of South Africa" (1925), "Some arachnids at Hanover" ('n pamflet) en "Little songs for South Africans" (privaat gedruk). Cronwirght was die eerste mens wat die trekbokverskynsel deeglik nagevors het nadat hy getuie was van die laaste groot springboktrekke wat plaasgevind het van 1892 tot 1896.

Die Afrikaanse skrywer en letterkundige Etienne van Heerden skryf ná 'n besoek aan Cradock en die sarkofaag op Buffelskop: "Cronwright-Schreiner – Cron – is onteenseglik ’n interessante man, en hy’s (dalk is ek die eerste en enigste wat dit sê) ook skrywer – en wel van boeiende egodokumente. Hy’t homself as literêre impresario van Olive se lewe, en veral haar dood, deeglik by die Schreiner-teks ingeskryf. Hy skryf soms boeiend – oor treinreise deur die Karoo, of oor ’n swerm skoenlappers wat om ’n rooi aalwynkandelaar saamtros bo-op Buffelskop terwyl ’n jong Olive sy hand vashou en aan hom verklaar: hier wil ek eendag begrawe word. Sy verhaal oor hoe swerms sprinkane treine tot stilstand bring omdat die sappe van hul lywe die wiele laat gly, bly my by. En dan is daar sy fassinasie met foto’s en sy stipte dokumentering van dinge by wyse van die dienste van ene Lidbetter, fotograaf van Cradock, of sy eie getroue “kodak”, soos hy sy primitiewe kameratjie noem. Deesdae is ons hom dankbaar vir hierdie visuele egodokumentasie. Die geskrewe verslae van sy lewe saam met Olive is dikwels onbetroubaar, en tog juis om daardie rede outentiek: ’n doodsdromer, wat die regie van sy voormalige eggenoot se begraafplek en die mitologie wat daaruit sou voortspruit, wonderbaarlik hanteer het: waarlik ’n literêre impresario van formaat."

Die Afrikaanse skrywer Karel Schoeman skryf in "Olive Schreiner, ’n Lewe in Suid-Afrika 1855–1881" oor Cronwright se nagelate dokumente: "Vertekenings, verdraaiings, verswygings en reëlregte foute of waarhede (sic, maar waarskynlik bedoel: onwaarhede), die tendensieuse en eensydige beeld . . . van Schreiner."

'n Onbekende skrywer skryf in 'n aanlyn biografie oor Olive Schreiner: "(Cronwright-Schreiner) het waarskynlik die dubbeldoor-van (en Olive Schreiner se roem) beskou as 'n moontlike hupstoot vir sy loopbaan; hy het om die beurt as boer, grondhandelaar en eiendomsagent gewerk voor hy in 1902 verkies is tot die Kaapse Parlement. (Cronwright het gewis merkbaar geldelik gebaat ná Schreiner se dood toe hy 'n ellendige ("abysmal") biografie geskryf en manuskripte gepubliseer het, was Schreiner uitdruklik gesê het nie uitgegee moes word nie."

Dié skrywer skryf voorts: "Miskien is die mees onvergeeflike daad van Cronwright dat hy die manuskrip "Undine" gepubliseer het, 'n jeugdige werk wat Schreiner in 1884 in Havelock Ellis se sorg gelaat het. Sy het aan Ellis gesê dat sy nie daarna gekyk het vandat sy dit geskryf het nie en "dit lank al moes verbrand het", maar dat sy nie kon nie vanweë die outobiografiese aard daarvan. Sy het uitdruklik gesê dit moenie uitgegee word nie. Kort ná Schreiner se dood het Ellis die bestaan van die manuskrip bekendgemaak toe hy dit in 'n trommel tussen ou dokumente ontdek het; Cronwright het gou aangedring op 'n afskrif. Die manuskrip was onvolledig; glad nie verbasend nie omdat dit so was toe sy Engeland die eerste keer besoek het. Cronwright beweer egter in sy inleiding dat hy die verlore einde gekry het; hy het selfs 'n benaderde weergawe daarvan in "The Letters of Olive Schreiner" gepubliseer ter voorbereiding hierop. Snaaks genoeg het onlangse ondersoeke van die gepubliseerde einde van "Undine" aan die lig gebring dat die teks nie deur Schreiner geskryf is nie – en 'n mens kan maar net raai waar dit vandaan kom."





</doc>
<doc id="79164" url="https://af.wikipedia.org/wiki?curid=79164" title="Barsarietsanger">
Barsarietsanger

Die Barsarietsanger ("Acrocephalus griseldis") is voël wat minder as tien keer in Suid-Afrika opgeteken is en status in die streek is onseker. Hulle kom in rietplate, ruigtes en welige plantegroei naby water voor. Die voël is 15 – 17 cm groot en weeg 16 - 20 gram. In Engels staan die voël bekend as die "Basra Reed Warbler".




</doc>
<doc id="79167" url="https://af.wikipedia.org/wiki?curid=79167" title="Abell 39">
Abell 39

Abell 39 is ’n planetêre newel met ’n lae oppervlakhelderheid in die sterrebeeld Hercules. Dit is die 39ste inskrywing in George Abell se katalogus van planetêre newels van 1966, (en 27ste in sy 1955-katalogus van 86 ou planetêre newels wat óf hy óf Albert Wilson voor Augustus 1955 ontdek het). Dit is sowat 6 800 ligjare van die Aarde af en 4 600 ligjare bo die galaktiese vlak. Dit is feitlik volkome sferies en een van die grootste bekende sfere, met ’n radius van sowat 2,5 ligjare.

Sy sentrale ster is effens wes van die middel by sowat 2″ of 0,1 ligjare. Dit lyk nie of dit deur ’n wisselwerking met die interstellêre medium veroorsaak word nie, maar eerder deur ’n klein asimmetriese ejeksie wat die ster laat beweeg het. Die massa van die ster is sowat , met die materiaal in die planetête newel wat bydra tot ’n bykomende .

Die oostelike deel van die newel is 50% helderder as die westelike deel. Dit kan moontlik wees vanweë die posisie van die sentrale ster.

Die helder rand van die newel het ’n gemiddelde dikte van sowat 10″,1 of 0,34 ligjare. Daar is ’n dowwe halo wat sowat 18″ ver buite die helder rand uitstrek en dit gee ’n algehele deursnee van sowat 190″ met die veronderstelling dat hierdie emissie eweredig is rondom die newel.

Abell 39 is die afgelope sowat 22 100 jaar aan die uitdy. Agtergrondsterrestelsels kan naby die newel gesien word en sommige is sigbaar deur die deursigtige newel.

Dit bevat omtrent net die helfte van die suurstof van ons Son.



</doc>
<doc id="79186" url="https://af.wikipedia.org/wiki?curid=79186" title="Rooibruinrietsanger">
Rooibruinrietsanger

Die Rooibruinrietsanger ("Acrocephalus rufescens") is 'n gelokaliseerde algemene standvoël in papirusmoerasse en bly meestal verskuil. Die voël is 16 – 18 cm groot en weeg 18 - 28 gram. In Engels staan die voël bekend as die "Greater swamp warbler".




</doc>
<doc id="79190" url="https://af.wikipedia.org/wiki?curid=79190" title="Mir-Hossein Mousavi">
Mir-Hossein Mousavi

Mir-Hossein Mousavi Khameneh (Persies: میرحسین موسوی خامنه, [miːɾ hoˈsein muːsæˈviː xɒːmeˈne] "Mīr-Hoseyn Mūsavī Khāmené"; Azerbeidjans: میرحسین موسوی, Mir Hüseyn Musəvi; * 2 Maart 1942) is 'n Irannese hervormingsgesinde politikus, kunstenaar en argitek wat tussen 1981 en 1989 as die 79ste en laaste eerste minister van Iran gedien het. Hy was die hervormingsgesinde kandidaat in die Irannese presidensiële verkiesing van 2009 en het tydens die politieke proteste oor die verkiesingsuitslag as opposisieleier opgetree. Mousavi het tot en met 2009 as voorsitter van die Iranse Akademie van Kunste gefungeer, maar is deur behoudende owerheidslede uit sy amp gelig.

In die vroeë jare van die Irannese Rewolusie was Mousavi hoofredakteur van "Jomhouri-e Eslami", die amptelike dagblad van die Islamitiese Republikeinse Party, en is daarna as minister van buitelandse sake en uiteindelik as premier benoem. Hy was die laaste politikus wat dié amp beklee het voordat dit deur 'n wysiging van die grondwet in 1989 afgeskaf is. In die volgende twintig was hy 'n half-afgetredene. Hy is steeds 'n lid van die Raad van Geskiktheid en Oordeel en die Hoë Raad van die Kulturele Rewolusie, maar het al jare lank nie meer aan dié liggame se vergaderings deelgeneem nie – 'n houding wat deur politieke ontleders en kommentatore as 'n teken van sy ongenoeë beskou word.

Vir die presidensiële verkiesing van 2009 het Mousavi na die politieke toneel teruggekeer en is as een van twee hervormingsgesinde kandidate teen die administrasie van die destydse ampsbekleër, Mahmoud Ahmadinejad, gestel. Mousavi het groen as die simboliese kleur van sy beweging gekies. Volgens die amptelike verkiesingsuitslae het Mousavi die verkiesing nie gewen nie, en ontevrede aanhangers het die regering van manipulasie beskuldig. Proteste teen die verkiesingsuitslag het tot 'n nasionale politieke beweging teen die regering en die Hoogste Leier Ali Khamenei gegroei. Ondanks die owerheid se ferm optrede is Mousavi steeds die leier van die Groen Beweging, al is sy aktiwiteite aan bande gelê. Hy is tans saam met sy vrou en Mehdi Karroubi, 'n ander hervormingsgesinde politikus, onder huisarres.


</doc>
<doc id="79194" url="https://af.wikipedia.org/wiki?curid=79194" title="Nezami">
Nezami

Nezami Ganjavi (Persies: نظامی گنجوی, "Nezāmi-ye Ganjavi"; Koerdies: نیزامی گه‌نجه‌وی, "Nîzamî Gencewî"; Azerbeidjans: نظامی گنجوی, "Nizami Gəncəvi"; * 1141, † 1209; 6de Hejri-eeu), meestal volgens sy digtersnaam kort Nezami genoem (sy geboortenaam was "Jamal ad-Dīn Abū Muḥammad Ilyās ibn-Yūsuf ibn-Zakkī"), was 'n 12de eeuse Persiese digter. Hy word as die grootste romantiese epiese digter in die Persiese literatuur beskou. Een van sy belangrikste literêre prestasies was die oorgang tot 'n realistiese styl en die gebruik van die algemene standaardtaal in sy gedigte. 

Naas literatuur het Nezami ook oor 'n uitgebreide kennis van wiskunde, sterrekunde, geneeskunde, regspraak, geskiedenis, filosofie, musiek en skone kunste beskik. Sy skoliere het die bynaam "Hakīm" ("wyse", "geneeskundige") aan hom verleen.

Nezami het al vroeg 'n weeskind geword en is deur sy oom aan moederskant, Chwadja Umar, grootgemaak. Sy ma Ra'isa was Koerdies, en daar word aangeneem dat sy pa Yusūf in 'n gesin uit Qom (tans Iran) gebore is. Nezami was drie keer getroud. Min is bekend oor Nezami se lewe wat hy, behalwe vir 'n enkele reis, in sy geboortestad Gəncə deurgebring het. Volgens oorlewerings was hy die gunsteling-digter van die Seldjoeke-vorste wat destyds in Azerbeidjan geregeer het. 

Sy literêre werk en erfenis word steeds hoog geskat en gedeel deur Afghanistan, Azerbeidjan, Iran, die streek Koerdistan en Tadjikistan.
Die jaar 1991 is deur Unesco tot Nezami-jaar verklaar.


</doc>
<doc id="79195" url="https://af.wikipedia.org/wiki?curid=79195" title="Arp 273">
Arp 273

Arp 273 is twee interaktiewe sterrestelsels sowat 300 miljoen ligjare van die Aarde af in die sterrebeeld Andromeda. Dit is die eerste keer beskryf in die Atlas of Peculiar Galaxies wat in 1966 deur Halton Arp saamgestel is.

Die grootste een van die twee sterrestelsels, bekend as UGC 1810, is sowat vyf keer swaarder as die tweede stelsel, UGC 1813. Eersgenoemde se skyf is in ’n roosagtige vorm verwring deur die swaartekrag van laasgenoemde.

Die kleinste stelsel toon duidelike tekens van aktiewe stervorming in sy kern en daar word geglo dit het vroeër deur die groter een beweeg.




</doc>
<doc id="79196" url="https://af.wikipedia.org/wiki?curid=79196" title="Arp 271">
Arp 271

Arp 271 is twee ewe groot interaktiewe spiraalsterrestelsels, NGC 5426 en NGC 5427. Dit is nie bekend of hulle eindelik gaan bots of nie. Die wisselwerking tussen die twee stelsels sal nog tienmiljoene jare lank voortduur en nuwe sterre sal ontstaan vanweë die wedersydse swaartekrag-aantrekking – dit kan reeds gesien word in die brug wat die twee stelsels verbind.

Hulle is 126 miljoen ligjare (38,6 miljoen parsek) van die Aarde af en is saam sowat 130 000 ligjare breed. William Herschel het hulle oorspronklik in 1785 ontdek.

Daar word voorspel dat die Melkweg en die Andromeda-sterrestelsel oor sowat 5 miljard jaar ’n soortgelyke botsing sal ondergaan. Andromeda is tans sowat 2,6 miljoen ligjare van ons af.




</doc>
<doc id="79197" url="https://af.wikipedia.org/wiki?curid=79197" title="Praalgraf van die Ajatolla Chomeini">
Praalgraf van die Ajatolla Chomeini

Die Praalgraf van die Ajatolla Chomeini huisves die laaste rusplek van die ontslape ajatolla Roeholla Chomeini en sy tweede oudste seun, Ahmad Chomeini († 1995). Die grafkompleks, wat deur die argitek Mohammad Tehrani ontwerp is, is sowat tien kilometer suid van die Iranse hoofstad Teheran op die Behesht-e Zahra ("Paradys van Zahra")-begraafplaas geleë.
Boubedrywighede vir die kompleks het kort ná Chomeini se afsterwe op 3 Junie 1989 begin. Dele van die kompleks is tans nog in aanbou, en ná sy voltooiing sal dit 'n oppervlakte van meer as 20 km² beslaan, met die praalgraf as sy sentrale gedeelte en bykomende geboue, waaronder 'n kultuur- en toerismesentrum, 'n universiteit vir Islamitiese studies, 'n seminarie, 'n winkelsentrum, en 'n parkeerterrein vir 20 000 motors. Die Iranse regering sal altesaam $2 miljard aan die projek bestee.

Die kompleks is 'n pelgrimsoord vir aanhangers van Chomeini, en meer as tien miljoen mense het sy begrafnis bygewoon. Ook regeringslede en buitelandse persoonlikhede bring besoeke aan die praalgraf wat deur Chomeini se kleinseun, Hassan Chomeini, bestuur word. Die kompleks is toeganklik vir aanhangers van ander gelowe.


</doc>
<doc id="79198" url="https://af.wikipedia.org/wiki?curid=79198" title="Arp 272">
Arp 272

Arp 272 is twee interaktiewe spiraalsterrestelsels, NGC 6050 en IC 1179. Hulle is sowat 400 miljoen ligjare van die Aarde af in die sterrebeeld Hercules. Hulle is deel van die Hercules-sterrestelselswerm, wat weer deel is van die Groot Muur.

Die twee sterrestelsels van Arp 272 is in fisieke kontak met mekaar deur middel van hul spiraalarms.



</doc>
<doc id="79199" url="https://af.wikipedia.org/wiki?curid=79199" title="Kaapse rietsanger">
Kaapse rietsanger

Die Kaapse rietsanger ("Acrocephalus gracilirostris") is 'n algemene standvoël in plate fluitjiesriet en papkuil oor water. Die voël is 14 – 16 cm groot en weeg 12 - 20 gram. In Engels staan die voël bekend as die "Lesser Swamp Warbler".




</doc>
<doc id="79201" url="https://af.wikipedia.org/wiki?curid=79201" title="Arp 116">
Arp 116

Arp 116 is twee interaktiewe sterrestelsels sowat 60 miljoen ligjare van die Aarde af in die sterrebeeld Maagd. Dit bestaan uit die elliptiese sterrestelsel Messier 60 en die spiraalsterrestelsel NGC 4647.

Die wisselwerking tussen die twee stelsels het onlangs eers begin, met die eerste tekens wat in 2012 waargeneem is. Met ’n skeiding van 2',5, oorvleuel die optiese skywe van die stelsels.




</doc>
<doc id="79202" url="https://af.wikipedia.org/wiki?curid=79202" title="Jasmin Tabatabai">
Jasmin Tabatabai

Jasmin Tabatabai (Persies: یاسمین طباطبائی [jɔːsˈmiːn tæbɔːtæbɔːˈiː]; * 8 Junie 1967 in Teheran) is 'n Duits-Irannese aktrise en musikant. Sy het dubbelburgerskap en woon saam met haar lewensmaat Andreas Pietschmann in Berlyn.

Tabatabai se pa was 'n Iraniër, haar ma is Duits. Hulle het in 1956 by die "Oktoberfest" in München kennis met mekaar gemaak. Die gesin het tussen 1958 en 1979 in Teheran gebly waar Jasmin Tabatabai by die Duitse Skool skoolgegaan het. Tydens die Irannese Rewolusie het die gesin Iran verlaat en hulle in Duitsland gevestig. Haar pa het een jaar later na sy geboorteland teruggekeer en is daar in 1986 oorlede.

Nadat Jasmin Tabatabai in 1986 haar "Abitur" (Duitse matriekeksamen) afgelê het, het sy haar akademiese opleiding in musiek en toneelkuns aan die "Hochschule für Musik und Kunst" in Stuttgart ontvang.


</doc>
<doc id="79203" url="https://af.wikipedia.org/wiki?curid=79203" title="Arp 220">
Arp 220

Arp 220 is twee botsende interaktiewe sterrestelsels wat besig is om saam te smelt. Hulle is sowat 250 miljoen ligjare van die Aarde af in die sterrebeeld Slang.

Arp 220 is die naaste ultrahelder infrarooi sterrestelsel (ULIRG) aan die Aarde. Sy energieproduksie word oorheers deur die infrarooideel van die spektrum. Dit word dikwels beskou as die tipiese ULIRG en word as gevolg daarvan baie goed bestudeer.

Die grootste deel van sy energieproduksie is waarskynlik vanweë ’n groot uitbarsting van stervorming wat veroorsaak kan word deur die samesmelting van twee kleiner sterrestelsels.

Waarnemings in 2002 en 1997 deur die Hubble-ruimteteleskoop in die sigbare en die infrarooi-spektrum het meer as 200 groot sterreswerms in die middelste deel van die sterrestelsel onthul. Die grootste swerm is sowat .

X-straalwaarnemings deur die Chandra-sterrewag en XMM-Newton-satelliet het getoon Arp 220 het waarskynlik ’n aktiewe sterrestelselkern in sy middel. Dit laat interessante vrae ontstaan oor die verband tussen samesmeltings en aktiewe kerns, aangesien die samesmelting van sterrestelsels dikwels steruitbarstings veroorsaak en dalk ook supermassiewe swartkolke teweegbring soos die een wat skynbaar die aktiewe kern van Arp 220 van energie voorsien.

In Oktober 2011 het sterrekundiges tegelykertyd ’n rekordgetal van sewe supernovas in Arp 220 ontdek.




</doc>
<doc id="79205" url="https://af.wikipedia.org/wiki?curid=79205" title="Termitomyces schimperi">
Termitomyces schimperi

Termitomyces schimperi is 'n swamspesie, wat algemeen onder sy Hereronaam "ejova" (enkelvoud) bekend staan. Die sampioen word in verband gebring met die termiet-spesie "Macrotermes michaelseni" van Namibië. Die meervoudsvorm is "omajowa" (met die alternatiewe spelling van "omajova" of "omayova"), so genoem deur beide die Herero en Ovambo-mense van Namibië. Duitse Namibiërs verwys na die sampioen as "Termitenpilz". "T. schimperi" is die grootste lid van die genus, waartoe ook "T. umkowaanii" of i’kowa behoort wat in Suid-Afrika voorkom.

Die sporokarp (die swam se paddastoele) het die grootte van 'n man se vuis wanneer dit opkom. Hulle brei vinnig uit na 15-28 cm en kan tot 40 cm in deursnee bereik. Die mus en die dik, sagte vratte is wit. Hulle mag deur die grond van die heuwel geel tot rooibruin gekleur wees, maar die vratte is wit onder hul boonste laag. Die pseudorhiza (wortel) vernou afwaarts na sy oorsprong in die nes, en kan 'n lengte van sowat 90 cm bereik. Die laer, nouer deel van die pseudorhiza het 'n digter konsistensie as die bogrondse deel. Die paddastoele verskyn in groepe van 5-10 rondom die onderste dele van die rysmiernes, en groei tot ongeveer 50 cm bo die grondvlak. Tot 50 sporokarpe is waargeneem rondom 'n enkele heuwel. Omajowa verskyn gewoonlik ná deurdringende reën van 12 mm of meer gedurende die lente, maar die meeste gewasse ontwikkel gedurende Januarie tot Maart wat die hoofreënseisoen is. Die sampioen kan op dieselfde rysmiernes vir baie jare groei, indien 'n deel van die wortel in die heuwel agtergelaat word, as die paddastoel geoes word om te eet. Met rypwording van die swam, word die velare (die vel van die wortel) deur termiete verbruik.

Omajowa verskyn nie op alle termiethope nie. Die sampioen kom net op die lang termiethope van die sentrale en noordelike dele van Namibië voor, waar die gemiddelde reënval 350 mm of meer is. Hierdie heuwels bereik dikwels 4 tot 5 m in hoogte en hul toppunt is altyd rigting noord geneig. Die termiet wat dit bou is die "Termes bellicosus" ook bekend as "Macrotermes michaelseni". In Zambië groei die "Termitomyces schimperi" by die termiethope van die "Odontotermes patruus"-termiet.

In Namibië verskyn die Omajowa by Omaruru, Okahandja, Otjiwarongo, Grootfontein, Tsumkwe, oos van Windhoek en in die suid-oostelike deel van die Etosha Nasionale Park.

Omajowa kan nie kommersieel geboer word nie en kan nie by 'n kruidenierswinkel gekoop word nie. Maar in die seisoen verkoop plaaslike inwoners van die sampioen langs die paaie om bykomende inkomste te genereer. 'n Enkele Ejova verskyn ook op die N $ 5,50 stempel wat uitgereik is deur die NamPost, Namibië se posdiens, in 1999.

Die sampioen word gesien as 'n simbool van groei en welvaart deur Namibiërs en word hoog gewaardeer in die Namibiese kultuur.

Sodra ryp, moet die sampioen vinnig geoes word, want daar is baie klein insekte wat dit vreet. Die Omajowa kan ook goed gevries word en word dikwels op hierdie manier vir toekomstige verbruik bewaar. Daar is verskeie maniere waarop die Omajowa in kos voorberei kan word. Dit kan byvoorbeeld gebraai, in 'n sop, in risotto, souse, toegedraai in pasta of op pizza gebruik word. As gevolg van die aansienlike grootte, word die sampioen soms as 'n steak deur die plaaslike bevolking voorberei. Op die meer eienaardige kant, kan die Omajowa in roomys gebruik word en dit word geglo dat 'n ware lekkerny is.


</doc>
<doc id="79207" url="https://af.wikipedia.org/wiki?curid=79207" title="Acrocephalus (voël)">
Acrocephalus (voël)

Acrocephalus is 'n genus van voëls in die familie Acrocephalidae en die orde van sangvoëls ("Passeriformes").
Die genus omvat 37 spesies.




</doc>
<doc id="79211" url="https://af.wikipedia.org/wiki?curid=79211" title="Acrocephalidae">
Acrocephalidae

Acrocephalidae is 'n familie van voëls in die superfamilie Sylvioidea en die orde van sangvoëls ("Passeriformes").
Hulle is meestal onopvallende voëls wat in struike en rietvelde woon, en dikwels eerder gehoor as gesien word.
Die familie omvat 55 spesies.




</doc>
<doc id="79212" url="https://af.wikipedia.org/wiki?curid=79212" title="Hippolais">
Hippolais

Hippolais is 'n genus van voëls in familie Acrocephalidae en die orde van sangvoëls ("Passeriformes"). Dit word soms saam met die genus "Iduna" gekategoriseer.

Die genus omvat die volgende spesies:




</doc>
<doc id="79215" url="https://af.wikipedia.org/wiki?curid=79215" title="Palearktiese gebied">
Palearktiese gebied

Die Palearktiese gebied is een van agt ekosones waarin die aarde se oppervlak opgedeel word. Dit is by verre die grootse ekosone wat oor die aaneengeslote landmassa (insluitende eilande naby die kus) van Europa, Noord-Afrika, die Midde-Ooste en Noord-, Sentraal- en Oos-Asië strek. 

Die term "Palearkties" word algemeen gebruik om die verspreiding van diere te beskryf. Omdat die gebied nie enige onoorkombare struikelblokke het nie, kom verskeie spesies reg oor die gebied voor (mits die klimatologiese omstandighede en die landskap natuurlik geskik is).


</doc>
<doc id="79218" url="https://af.wikipedia.org/wiki?curid=79218" title="Afrotropiese gebied">
Afrotropiese gebied

Die Afrotropiese gebied is een van agt ekosones waarin die aarde se oppervlak opgedeel word. Die gebied strek oor Afrika suid van die Sahara-woestyn en die suide van die Arabiese Skiereiland.

Madagaskar en verskeie naburige eilande word as 'n substreek van die ekosone gesien. Madagaskar beskik oor verskeie endemiese spesies, soos die lemur. Madagaskar en die Seychelle het in die verlede aan die superkontinent Gondwana behoort, en het tientalle miljoene jare gelede vanaf Afrika weggedryf.

Die term Afrotropies word algemeen gebruik om die verspreiding van diere te beskryf. Die gebied word in die ooste, weste en suide deur oseane afgesper. In die noorde vorm die dorre Sahara 'n natuurlike versperring wat veroorsaak dat daar weinig wisselwerking met spesies in die Palearktiese gebied plaasvind.


</doc>
<doc id="79223" url="https://af.wikipedia.org/wiki?curid=79223" title="Iduna (genus)">
Iduna (genus)

Iduna is 'n genus van voëls in die familie Acrocephalidae en die orde van sangvoëls ("Passeriformes"). Dit word soms saam met die genus "Hippolais" gekategoriseer.

Die genus omvat die volgende spesies:




</doc>
<doc id="79225" url="https://af.wikipedia.org/wiki?curid=79225" title="NGC 4676">
NGC 4676

NGC 4676, ook genoem die Muise-sterrestelsels, is twee interaktiewe spiraalsterrestelsels (NGC 4676A en NGC 4676B) in die sterrebeeld Berenike se Hare. Hulle is sowat 290 miljoen ligjare van die Aarde af en is reeds miljoene jare aan die bots. Die lang getysterte van die stelsels, waar die naam "Muise" vandaan kom, dui daarop dat hulle waarskynlik reeds deur mekaar beweeg het. Hulle sal aanhou bots totdat hulle saamsmelt en een groot sterrestelsel vorm.

Die kleure van die stelsels is buitengewoon. NGC 4676A (regs op die foto) se stert is blou na aan die kern en word dan geler na buite, in teenstelling met feitlik alle ander spiraalstelsels waar die spiraalarms eers geel is en dan blouer na buite word. NGC 4676B se kleure is normaler, met ’n gelerige kern en blouerige oorblyfsels van spiraalarms.

Die stelsels is in 2002 deur die Hubble-ruimteteleskoop afgeneem.



</doc>
<doc id="79226" url="https://af.wikipedia.org/wiki?curid=79226" title="Iran Air-vlug 655">
Iran Air-vlug 655

Iran Air-vlug 655 (IR655) was 'n geskeduleerde vlug tussen Teheran en Doebai, Verenigde Arabiese Emirate, met 'n tussenlanding in die Irannese hawestad Bandar Abbas. Op 3 Julie 1988 is hierdie roete deur 'n Airbus-A300B2-straler met die vlugkode EP-IBU bedien. Die passasiersvliegtuig is op die tweede deel van die roete oor die Persiese Golf naby die Irannese eiland Qeshm deur die Amerikaanse oorlogskip "USS Vincennes (CG-49)" met twee vuurpyle neergeskiet. Alle 274 passasiers, waaronder 66 kinders en 38 buitelanders, en 16 bemanningslede is in die voorval dood.

Volgens 'n verklaring, wat deur die Amerikaanse regering uitgereik is, is die passasierstraler deur die "USS Vincennes" se bemanning valslik as 'n vyandelike "F-14 Tomcat" geïdentifiseer wat besig was om die skip aan te val. Die Irannese Airbus was egter juis besig om op te styg toe dit neergeskiet is. Die Irannese straler is deur die "USS Vincennes" se verkenningstelsels korrek as Airbus geïdentifiseer, en dit was net die skip se foutiewe elektroniese "Aegis"-gevegstelsel wat vals gegewens getoon het. Die bemanning het liewer op die gevegstelsel vertrou.

Die voorval het internasionale proteste uitgelok. Die Irannese regering het dit as 'n "barbaarse handeling" beskryf, en Teheran beweer steeds dat die straler opsetlik neergeskiet is ofskoon dit duidelik 'n siviele vliegtuig was. Tydens 'n toespraak by die Verenigde Nasies het die destydse Amerikaanse adjunkpresident George H.W. Bush die voorval as 'n handeling in oorlogstye verdedig. Volgens hom het die Amerikaanse bemanning in hul omstandighede korrek gereageer, en hy het dus geweier om Iran namens die Verenigde State om verskoning te vra.

Die voorval was besonder traumaties vir die Irannese regering en bevolking aangesien die land in Julie 1988 nog in 'n oorlog met sy buurland Irak gewikkel was. Iraniërs het sodoende onder die indruk gekom dat die VSA bereid was om tot die oorlog toe te tree en die land aan te val – 'n stryd wat vir Iran uitsigloos moes lyk.


</doc>
<doc id="79228" url="https://af.wikipedia.org/wiki?curid=79228" title="Kleinrietsanger">
Kleinrietsanger

Die Kleinrietsanger ("Acrocephalus baeticatus") is 'n algemene broeiende trekvoël in die suide van Suider-Afrika maar 'n standvoël verder noord. Die voël kom in dorre gebiede in struike langs droë waterlope en in tuine voor maar in die ooste waar daar oorvleueling met die Europese rietsanger is, leef die voël gewoonlik net in vleihabitate. Die voël is 12 – 13 cm groot en weeg 8 - 14 gram. In Engels staan die voël bekend as die "African Reed Warbler".




</doc>
<doc id="79231" url="https://af.wikipedia.org/wiki?curid=79231" title="Hermanse rietsanger">
Hermanse rietsanger

Die Hermanse rietsanger ("Acrocephalus scirpaceus") is 'n seldsame Palearkties-broeiende trekvoël en was moontlik misgekyk. Hulle leef in rietplate en welige plantegroei naby water. Die voël is 12 – 13 cm groot en weeg 9 - 18 gram. In Engels staan die voël bekend as die "Eurasion Reed Warbler".




</doc>
<doc id="79233" url="https://af.wikipedia.org/wiki?curid=79233" title="Europese rietsanger">
Europese rietsanger

Die Europese rietsanger ("Acrocephalus palustris") is 'n algemene Palearkties-broeiende trekvoël in welige plantegroei, varing-en-doring woudrande, rivierruigtes en digte tuin. Die voël is 12 – 13 cm groot en weeg 8 - 15 gram. In Engels staan die voël bekend as die "Marsh Warbler".




</doc>
<doc id="79238" url="https://af.wikipedia.org/wiki?curid=79238" title="NGC 2207 en IC 2163">
NGC 2207 en IC 2163

NGC 2207 en IC 2163 is twee interaktiewe spiraalsterrestelsels sowat 80 miljoen ligjare van die Aarde af in the sterrestelsel Groot Hond wat besig is om te bots. Albei is in 1835 deur John Herschel ontdek. Tot dusver is vier supernovas al in NGC 2207 gesien (SN 1975A, SN 1999ec, SN 2003H en SN 2013ai).

NGC 2207 is besig om IC 2163 se materiaal aan te trek, maar anders as die Antenne- en Muise-sterrestelsels is hulle nog twee aparte stelsels omdat hulle in die beginfase van samesmelting is. In sowat ’n miljard jaar sal hulle na verwagting saamsmelt en ’n elliptiese sterrestelsel vorm.



</doc>
<doc id="79239" url="https://af.wikipedia.org/wiki?curid=79239" title="Kleinste klopkloppie">
Kleinste klopkloppie

Die Kleinste klopkloppie ("Cisticola ayresii") is 'n algemene standvoël in vogtige kortgrasveld, soms gaan hulle na laer hoogtes gedurende die winter. Die voël is 9 cm groot en weeg 9 gram. In Engels staan die voël bekend as die "Ayres Cisticola".




</doc>
<doc id="79241" url="https://af.wikipedia.org/wiki?curid=79241" title="Skyngeveg">
Skyngeveg

'n Skyngeveg behels in die gedragskunde 'n geritualiseerde geveg, waar die kans gering is dat opponente beseer sal word. Skyngevegte het 'n vaste stel reëls (en is dus vir die opponente grootliks voorspelbaar) op grond van 'n sekere gedrag wat geopenbaar moet word. Dit is wydverspreid onder die diereryk en hou byvoorbeeld verband met die vasstelling van die rangorde van 'n groep diere (wat onder andere paringsreg insluit).

Skyngevegte kan in bloedige gevegte ('n bietjie "bloed trek") ontaard wanneer die konflik nie met 'n skyngeveg opgelos kan word nie. Dit kan byvoorbeeld die geval wees indien beide opponente omtrent ewe sterk is.

'n Bekende voorbeeld van 'n skyngeveg is die teenoormekaarstelling van twee edelhertmannetjies tydens paartyd. 'n Minder bekende voorbeeld van 'n gespesialiseerde vorm van skyngeveg is die sogenaamde stoeiery by perdebye. Baie slangspesies openbaar ook skyngeveg-gedrag.


</doc>
<doc id="79242" url="https://af.wikipedia.org/wiki?curid=79242" title="NGC 1">
NGC 1

NGC 1 is ’n spiraalsterrestelsel sowat 190 miljoen ligjare van die Aarde af in die sterrebeeld Vlieënde Perd. Dit is 90 000 ligjare breed an dus net kleiner as ons Melkweg.

Dit is die eerste voorwerp in die New General Catalogue omdat dit volgens die epog van die katalogus (Epog 1860) die voorwerp met die laagste regte klimming was. Die katalogus lys voorwerpe volgens hulle regte klimming, van laag na hoog.

Die koördinate het sedertdien effens verskuif en NGC 1 het volgens die huidige epog (Epog J2000) nie meer die laagste regte klimming van alle NGC-voorwerpe nie.



</doc>
<doc id="79246" url="https://af.wikipedia.org/wiki?curid=79246" title="NGC 2">
NGC 2

NGC 2 is ’n spiraalsterrestelsel sowat 303 miljoen ligjare van die Aarde af in die sterrebeeld Vlieënde Perd. Dit lê net suid van NGC 1. Dit is ’n dowwe stelsel met ’n skynbare magnitude van 15.



</doc>
<doc id="79247" url="https://af.wikipedia.org/wiki?curid=79247" title="NGC 3">
NGC 3

NGC 3 is ’n lensvormige sterrestelsel sowat 179,3 miljoen ligjare van die Aarde af in die sterrebeeld Visse. Dit het ’n skynbare magnitude van 13,4 en is in 1864 deur Albert Marth ontdek.



</doc>
<doc id="79248" url="https://af.wikipedia.org/wiki?curid=79248" title="Gevlekte klopkloppie">
Gevlekte klopkloppie

Die Gevlekte klopkloppie ("Cisticola textrix") is 'n amper-endemiese algemene standvoël in kortgrasveld, beweide landerye en laaglandfynbos. Hulle is onopvallend buite die broeiseisoen en vlieg ver wanneer hulle opgejaag word. Die voël is 10 cm groot en weeg 11 gram. In Engels staan die voël bekend as die "Cloud Cisticola".




</doc>
<doc id="79250" url="https://af.wikipedia.org/wiki?curid=79250" title="Landeryklopkloppie">
Landeryklopkloppie

Die Landeryklopkloppie ("Cisticola juncidis") is 'n algemene standvoël in grasveld en landerye, veral in laaggeleë vogtige gebiede met digte graspolle. Die voël is 11 cm groot en weeg 9 gram. In Engels staan die voël bekend as die "Zitting Cisticola".




</doc>
<doc id="79252" url="https://af.wikipedia.org/wiki?curid=79252" title="NGC 4">
NGC 4

NGC 4 is ’n sterrestelsel in die sterrebeeld Visse. Baie min is oor die stelsel bekend. Dit is op 29 November 1864 deur Albert Marth ontdek.



</doc>
<doc id="79253" url="https://af.wikipedia.org/wiki?curid=79253" title="NGC 5">
NGC 5

NGC 5 is ’n elliptiese sterrestelsel in die sterrebeeld Andromeda. Dit is op 21 Oktober 1881 deur die sterrekundige Édouard Stephan ontdek.



</doc>
<doc id="79254" url="https://af.wikipedia.org/wiki?curid=79254" title="Bleekkopklopkloppie">
Bleekkopklopkloppie

Die Bleekkopklopkloppie ("Cisticola cinnamomeus") is 'n gelokaliseerde standvoël in vogtige grasveld en om vleie en laagtes; sommiges trek in die winter na laer hoogtes. Die voël is 10 cm groot en weeg 10 gram. In Engels staan die voël bekend as die "Pale-crowned Cisticola".




</doc>
<doc id="79256" url="https://af.wikipedia.org/wiki?curid=79256" title="Neddikie">
Neddikie

Die Neddikie ("Cisticola fulvicapilla") is 'n algemene standvoël in grasagtige onderbos van boomveld en savanne en kom ook in bergfynbos en plantasies voor. Die voël is 11 cm groot en weeg 9 gram. In Engels staan die voël bekend as die "Neddicky".




</doc>
<doc id="79257" url="https://af.wikipedia.org/wiki?curid=79257" title="NGC 20">
NGC 20

NGC 20 is ’n lensvormige sterrestelsel in die sterrebeeld Andromeda. Dit is op 8 September 1857 deur die Ierse sterrekundige William Parsons ontdek. Lewis Swift het dit op 20 September 1885 waargeneem. Omdat hulle nie besef het dit is dieselfde vorwerp nie, het dit twee nommers in die New General Catalogue gekry: NGC 20 (Parsons) en NGC 6 (Swift).



</doc>
<doc id="79260" url="https://af.wikipedia.org/wiki?curid=79260" title="NGC 7">
NGC 7

NGC 7 is ’n spiraalsterrestelsel in die sterrebeeld Beeldhouer. Dit is in 1843 deur die Britse sterrekundige John Herschel ontdek. Steve Gottlieb het dit beskryf as dof maar groot, en dat dit vanaf die Melkweg van die kant af gesien word.



</doc>
<doc id="79261" url="https://af.wikipedia.org/wiki?curid=79261" title="NGC 8">
NGC 8

NGC 8 is ’n dubbelster in die sterrebeeld Vlieënde Perd. Dit is op 29 September 1865 deur Otto Struve ontdek. Dit is sowat 2,7 boogminute van NGC 9 af geleë.



</doc>
<doc id="79262" url="https://af.wikipedia.org/wiki?curid=79262" title="Kortvlerktinktinkie">
Kortvlerktinktinkie

Die kortvlerktinktinkie ("Cisticola brachypterus") is 'n gelokaliseerde algemene standvoël in welige gras in oop boomveld en savanne. Die voël is 11 cm groot en weeg 9 gram. In Engels staan die voël bekend as die "short-winged cisticola".




</doc>
<doc id="79264" url="https://af.wikipedia.org/wiki?curid=79264" title="NGC 9">
NGC 9

NGC 9 is ’n spiraalsterrestelsel sowat 140 miljoen ligjare van die Aarde af in die sterrebeeld Vlieënde Perd. Dit is op 27 September 1865 deur Otto Struve ontdek. Dit is sowat 2,7 boogminute van NGC 8 af geleë.



</doc>
<doc id="79265" url="https://af.wikipedia.org/wiki?curid=79265" title="Luitinktinkie">
Luitinktinkie

Die Luitinktinkie ("Cisticola aberrans") is 'n gelokaliseerde algemene standvoël teen klipperige heuwelhange in beboste wêreld. Die voël is 14 cm groot en weeg 13 - 15 gram. In Engels staan die voël bekend as die "lazy cisticola".




</doc>
<doc id="79267" url="https://af.wikipedia.org/wiki?curid=79267" title="Rooiwangtinktinkie">
Rooiwangtinktinkie

Die rooiwangtinktinkie ("Cisticola erythrops") is 'n algemene standvoël van welige onkruidagtige en ander lae plantegroei langs rietplate, riviere en strome. Die voël is 14 cm groot en weeg 14 gram. In Engels staan die voël bekend as die "red-faced cisticola".




</doc>
<doc id="79269" url="https://af.wikipedia.org/wiki?curid=79269" title="Singende tinktinkie">
Singende tinktinkie

Die singende tinktinkie ("Cisticola cantans") is 'n algemene standvoël in varingveld en hoë gras met bosse aan woudrand. Die voël is 13 cm groot en weeg 12 gram. In Engels staan die voël bekend as die "singing cisticola".




</doc>
<doc id="79271" url="https://af.wikipedia.org/wiki?curid=79271" title="NGC 17">
NGC 17

NGC 17 is ’n spiraalsterrestelsel in die sterrebeeld Walvis. Dit het ontstaan uit die samesmelting van twee staafstelsels, wat ’n onlangse steruitbarsting in die sentrale dele laat ontstaan het. Stervorming vind steeds plaas. Die sterrestelsel is steeds gasryk en het ’n enkele kern. Dit is sowat 250 miljoen ligjare van die Aarde af.

Die stelsel is in 1886 deur die sterrekundige Frank Muller ontdek en op 21 November 1886 deur Lewis Swift waargeneem. Omdat nie besef is dit is dieselfde voorwerp nie, het dit twee inskrywings in die New General Catalogue gekry: NGC 17 en NGC 34.



</doc>
<doc id="79273" url="https://af.wikipedia.org/wiki?curid=79273" title="Bosveldtinktinkie">
Bosveldtinktinkie

Die Bosveldtinktinkie ("Cisticola chiniana") is 'n algemene standvoël in boomveld, savanne en bossieveld. Die voël is 15 cm groot en die mannetjie weeg 18 gram met die wyfie 14 gram. In Engels staan die voël bekend as die "Rattling cisticola".




</doc>
<doc id="79276" url="https://af.wikipedia.org/wiki?curid=79276" title="Groottinktinkie">
Groottinktinkie

Die Groottinktinkie ("Cisticola natalensis") is 'n algemene standvoël in grasveld en grasryke savanne. Die voël is 15 cm groot en die mannetjie weeg 25 gram en die wyfie 18 gram. In Engels staan die voël bekend as die "Croaking Cisticola".





</doc>
<doc id="79278" url="https://af.wikipedia.org/wiki?curid=79278" title="Vleitinktinkie">
Vleitinktinkie

Die Vleitinktinkie ("Cisticola tinniens") is 'n algemene standvoël in vleierige plantegroei en plekke met lang, welige gras in oop grasveld. Die voël is 13 cm groot en weeg 11 gram. In Engels staan die voël bekend as die "Levaillant's Cisticola".




</doc>
<doc id="79282" url="https://af.wikipedia.org/wiki?curid=79282" title="Piepende tinktinkie">
Piepende tinktinkie

Die piepende tinktinkie ("Cisticola pipiens") is 'n gelokaliseerde algemene standvoël in rietplate en papirusmoerasse. Die voël is 14 cm groot en weeg slegs 13 gram. Die voël kom voor in die Caprivistrook en noordweste van Botswana; die voorkoms area stem baie ooreen met dié van die Luapulatinktinkie. In Engels staan die voël bekend as die "chirping cisticola".




</doc>
<doc id="79284" url="https://af.wikipedia.org/wiki?curid=79284" title="Swartrugtinktinkie">
Swartrugtinktinkie

Die swartrugtinktinkie ("Cisticola galactotes") is 'n amper-endemiese algemene standvoël wat voorkom aan die ooskus van Suid-Afrika van die suide van KwaZulu-Natal tot in Mosambiek. Hier kom hulle voor in vleigebiede en laaglande. Die voël is 13 cm groot en weeg 13 gram. In Engels staan die voël bekend as die "rufous-winged cisticola".

Broeiende voëls word onderskei van die Vleitinktinkie aan die grys stert (nie bruin nie) en effekleurige kruis. Nie-broeiende volwassenes se rugkant is meer rooibruin en die borskant meer dofgeel. Die jong voëltjie se kroon is donkervruin gestreep en die borskant geel getint.

Hierdie spesie is eers onlangs van die Luapulatinktinkie onderskei as 'n afsonderlike spesie.





</doc>
<doc id="79320" url="https://af.wikipedia.org/wiki?curid=79320" title="Satyagraha Huis">
Satyagraha Huis

Die Satyagraha Huis, algemeen bekend as die Gandhi Huis, is 'n museum en gastehuis in Johannesburg. Die huis, waar hy tussen 1908 en 1909 gewoon het, het aan Mahatma Gandhi behoort. Dit word beskou as deel van Johannesburg se kultuurhistoriese erfenis. Satyagraha beteken "volhouding by die waarheid". Die huis is deur argitek Hermann Kallenbach vir homself en Gandhi ontwerp.

Gandhi het 21 jaar in Suid-Afrika gewoon – van 1893 tot 1914, en het daartydens Indië en Groot-Brittanje besoek. Gandhi het volgens seker bronne die eerste keer bewus geword van rasse-diskriminasie in Suid-Afrika toe hy by Pietermaritzburg se spoorwegstasie gearresteer is omdat hy in 'n treinwa gery het wat vir blankes gereserveer was.

In 1904 het Gandhi Hermann Kallenbach, 'n Duitse Joodse argitek, ontmoet, wat in 1896 in die land aangekom het. In 1907 het Kallenbach 'n huis ontwerp, op twee plaaslike rondawels gebaseer, maar gebou volgens Europese boumetodes. Dit word die Kraal genoem.

Die huis het stalle en 'n tennisbaan gehad, maar Gandhi en Kallenbach het 'n lewe van meditasie en onthouding gelei. Gandhi het in 'n solderkamer gebly, wat hy met 'n leer bereik het, maar hy en Kallenbach het 'n kombuis gedeel en hulle gaste in die woonkamer onthaal. Die huise het nie deure tussen hulle gehad nie, sodat dit nodig was om een huis te verlaat om die ander binne te gaan. Kallenbach se lewe is ingrypend verander deur die tyd wat hulle saam deurgebring het, en hy het sy persoonlike uitgawes gesny tot 'n tiende van wat dit was. Nadat hulle die huis in 1909 verlaat het, het dit verskeie eienaars gehad voordat dit in 2009 deur die Franse reismaatskappy Voyageurs du Monde bekom is, ten spyte van die feit dat die Indiese regering dit wou koop om dit as 'n Indiese nasionale monument te bedryf. Die Franse maatskappy het dit gerestoureer, en dit in 2011 as 'n gastehuis aan die publiek oopgestel.

Die museum word deur Lauren Segal bedryf; sy bestuur ook ander museums, insluitende die Apartheidsmuseum.



</doc>
<doc id="79323" url="https://af.wikipedia.org/wiki?curid=79323" title="Homa Hotel Group">
Homa Hotel Group

Homa Hotel Group is 'n dogtermaatskappy van Iran se nasionale lugredery "Iran Air" wat vyfsterhotelle in groot Iranse stede bedryf. Die ketting se hotelle met altesaam 912 kamers is in Teheran, Shiraz, Bandar Abbas en Mashhad (twee hotelle) geleë. Alle hotelle is voor die Irannese Rewolusie in 1979 opgerig, met uitsondering van die tweede hotel in Mashhad wat in die laat 1990's gebou is. Die "Homa Hotel" in Teheran is die groep se bekendste hotel en het vroeër as "Arya-Sheraton Hotel" bekend gestaan.

Voor 1979 was die meeste hotelle in privaatbesit. Hulle is later genasionaliseer toe die nuwe regering die hotelgroep gestig het. Volgens 'n nuusberig van "Press TV", Iran se Engelsmedium-nuuskanaal, is die regering van plan om "Iran Air" saam met sy dogtermaatskappye "Iran Air Tours" en "Homa Hotel Group" te privatiseer.



</doc>
<doc id="79329" url="https://af.wikipedia.org/wiki?curid=79329" title="Luapulatinktinkie">
Luapulatinktinkie

Die Luapulatinktinkie ("Cisticola luapula") is 'n gelokaliseerde algemene standvoël wat voorkom in die noorde van Namibië, Caprivistrook en noordweste van Botswana. Hie kom hulle voor in moerasse en vleie en verkies fluitjiesriet bo digte papirus wat die piepende tinktinkie verkies. Die voël is 14 cm groot en weeg 13 gram. In Engels staan die voël bekend as die "Luapula cisticola".

Hierdie spesie is eers onlangs van die swartrugtinktinkie onderskei as 'n afsonderlike spesie.




</doc>
<doc id="79331" url="https://af.wikipedia.org/wiki?curid=79331" title="Rooitinktinkie">
Rooitinktinkie

Die Rooitinktinkie ("Cisticola rufilatus") is 'n skaars tot gelokaliseerde algemene standvoël in oop breëblaarboomveld of sekondêre bossieveld en savanne in halfdorre gebiede. Die voël is sku en word maklik misgekyk. Die voël is 14 cm groot en weeg 11 gram. In Engels staan die voël bekend as die "tinkling cisticola".




</doc>
<doc id="79333" url="https://af.wikipedia.org/wiki?curid=79333" title="Grysrugtinktinkie">
Grysrugtinktinkie

Die Grysrugtinktinkie ("Cisticola subruficapilla") is 'n amper-endemiese algemene standvoël in laaglandfynbos, Karoobossieveld en dorre, grasryke heuwelhange en verkies droër habitats as die Huiltinktinkie. Die afgesonderde bevolking in Noordwes-Namibië is minder algemeen en kan moontlik 'n afsonderlike spesie wees. Die voël is 12 cm groot en weeg 10 – 12 gram. In Engels staan die voël bekend as die "Grey-backed Cisticola".




</doc>
<doc id="79335" url="https://af.wikipedia.org/wiki?curid=79335" title="Rooivlerksanger">
Rooivlerksanger

Die Rooivlerksanger ("Heliolais erythropterus") is 'n gelokaliseerde algemene standvoël in lang gras in miombo-boomveld en woudrand. Die voël is 14 cm groot en weeg 12 gram. In Engels staan die voël bekend as die "Red-winged Warbler".




</doc>
<doc id="79337" url="https://af.wikipedia.org/wiki?curid=79337" title="Swartbandlangstertjie">
Swartbandlangstertjie

Die Swartbandlangstertjie ("Prinia flavicans") is 'n algemene standvoël in dorre bossieveld, savanne, plantasies en tuine. Die voël is 14 cm groot en weeg 9 gram. In Engels staan die voël bekend as die "Black-chested Prinia".




</doc>
<doc id="79340" url="https://af.wikipedia.org/wiki?curid=79340" title="Bruinsylangstertjie">
Bruinsylangstertjie

Die Bruinsylangstertjie ("Prinia subflava") is 'n algemene, wydverspreide standvoël in boomveld en digte, welige plantegroei. Die voël is 13 cm groot en weeg 9 gram. In Engels staan die voël bekend as die "Tawny-flanked Prinia".




</doc>
<doc id="79342" url="https://af.wikipedia.org/wiki?curid=79342" title="Karoolangstertjie">
Karoolangstertjie

Die Karoolangstertjie ("Prinia maculosa") is 'n endemiese algemene, wydverspreide standvoël in fynbos, ruigtes en hoër Karoostruike. Die voël kom een-een voor of in pare. Die voël is 14 cm groot en weeg 9 gram. In Engels staan die voël bekend as die "Karoo Prinia".




</doc>
<doc id="79344" url="https://af.wikipedia.org/wiki?curid=79344" title="Drakensberglangstertjie">
Drakensberglangstertjie

Die Drakensberglangstertjie ("Prinia hypoxantha") is 'n endemiese algemene standvoël in woudrande, beboste klowe en varingruigtes. Die voël kom een-een voor of in pare. Die voël is 14 cm groot en weeg 10 gram. In Engels staan die voël bekend as die "Drakensberg Prinia".




</doc>
<doc id="79346" url="https://af.wikipedia.org/wiki?curid=79346" title="Namakwalangstertjie">
Namakwalangstertjie

Die Namakwalangstertjie ("Phragmacia substriata") is 'n endemiese algemene standvoël beperk tot afvoerlope in dorre Karoo, veral plate fluitjiesriet, doringboomveld en struikgewas. Hulle soek kos naby of op die grond. Die pare verdedig hulle area heeljaar lank. Die voël is 14 cm groot en weeg 11 gram. In Engels staan die voël bekend as die "Namaqua Warbler".




</doc>
<doc id="79349" url="https://af.wikipedia.org/wiki?curid=79349" title="Atlas of Peculiar Galaxies">
Atlas of Peculiar Galaxies

Die Atlas of Peculiar Galaxies is ’n sterrekundekatalogus van ongewone sterrestelsels wat deur die Amerikaanse sterrekundige Halton Arp opgestel is. Daar is altesaam 338 stelsels in die katalogus, wat oorspronklik in 1966 deur die Kaliforniese Instituut vir Tegnologie gepubliseer is.

Die hoefdoel daarvan was om foto's van die verskillende soorte nabygeleë, ongewone sterrestelsels te verskaf. Arp het besef die rede hoekom sterrestelsels spiraal- of elliptiese stelsels word, is nie baie duidelik nie. Hy het ongewone stelsels beskou as klein "eksperimente" wat sterrekundiges kon bestudeer om die fisiese prosesse te verstaan wat spiraal- of elliptiese stelsels verwring. Die atlas is nie ’n algehele oorsig oor al die ongewone stelsels in die ruimte nie, maar verskaf eerder voorbeelde van die verskillende verskynsels soos wat hulle in nabygeleë stelsels gesien kan word.

Omdat min destyds bekend was oor die fisiese prosesse wat die verskillende vorms veroorsaak, word die sterrestelsels gerangskik volgens hul voorkoms. Voorwerpe 1-101 is individuele spiraalstelsels wat ongewoon is of oënskynlik klein metgeselle het. Voorwerpe 102-145 is elliptiese en elliptiesagtige stelsels. Individuele of groepe stelsels wat nie spiraal- of elliptiese vorms het nie, is voorwerpe 146-268. Voorwerpe 269-327 is dubbele stelsels. Voorwerpe wat nie in een van bogenoemde kategorieë pas nie, is genommer van 332-338. Die meeste voorwerpe is beter bekend onder ander name, maar vir ’n paar word meestal die Arp-nommer gebruik, soos Arp 220.

Vandag word die fisiese prosesse wat die verskillende vorms in die Arp-atlas veroorsaak goed verstaan. Baie van die stelsels is interaktiewe sterrestelsels, soos M51 (Arp 85), Arp 220 en die Antenne-sterrestelsels (NGC 4038/NGC 4039 of Arp 244). ’n Paar van die stelsels is bloot dwergsterrestelsels met te min massa om die nodige swaartekrag voort te bring om dit in enige samehangende struktuur te verander. NGC 1569 (Arp 210) is so ’n voorbeeld. ’n Paar ander stelsels is radiosterrestelsels. Hulle het aktiewe sterrestelselkerns wat kragtige gasstrome meebring. Voorbeelde hiervan in die atlas is M87 (Arp 152) en Centaurus A (Arp 153).

Dit is hoofsaaklik dwergstelsels of dowwe, swak gedefinieerde spiraalstelsels (Sm). Dowwe stelsels is eintlik heel algemeen. Die uitsondering in die atlas is NGC 2857 (Arp 1), wat ’n Sc-spiraalstelsels is (wat beteken dit het ’n definitiewe struktuur met los spiraalarms en ’n dowwe maar goed gedefinieerde kern).

Dié kategorie bevat spiraalstelsels met arms wat verdeel is.

Dié kategorie bevat spiraalstelsels met arms wat lyk of hulle gesegmenteerd is. Sommige spiraalarms lyk so omdat stofbane die sterlig in die arms versper, en ander vanweë die teenwoordigheid van helder sterreswerms in die arm.

Die meeste spiraalsterrestelsels het twee duidelik gedefinieerde arms, of die arms is net dynserige filamente. Stelsels met drie goed gedefinieerde arms is skaars.

Stelsels met net een spiraalarm is ook skaars. In sommige gevalle kan die arm gevorm word vanweë ’n swaartekrag-interaksie met ’n ander stelsel.

Die spiraalarms in sulke stelsels is asimmetries. Dit kan lyk of die een arm heelwat helderder is as die ander een. In die fotografiese plate wat Arp gemaak het, lyk die helder arm donker en "swaar". Terwyl die meeste stelsels (soos die Vuurwiel-sterrestelsel (M101) en NGC 6946 bloot asimmetriese spiraalsterrestelsels is, is NGC 6365 twee interaktiewe stelsels met die een stelsel wat van die kant af gesien word en presies lê waar die spiraalarm van die ander stelsel, wat van voor af gesien word, behoort te lê.

Dié stelsels het ’n uitgestrekte S-vorm, of soos die integraalteken in wiskunde ( ∫ ). Sommige voorwerpe, soos IC 167, is bloot gewone spiraalstelsels wat uit ’n ongewone hoek gesien word. Ander voorwerpe, soos UGC 10770, is interaktiewe stelsels met getysterte wat soos spiraalarms lyk.

Baie van dié stelsels is waarskynlik spiraalstelsels in ’n wisselwerking met ’n dowwe metgesel wat voor hom lê. Dit is egter soms moeilik om te bepaal of die metgesel fisiek naby die spiraalstelsel is en of die metgesel ’n bron op die voorgrond/agtergrond of ’n bron aan die kant van die spiraalstelsel is.

Weer eens kan die stelsels óf interaktiewe stelsels wees óf die metgesel is ’n voorgrond/agtergrond-bron of selfs helder sterreswerms in die onderskeie stelsels.

Stelsels in dié kategorie is feitlik altyd duidelik interaktiewe stelsels. Die bekendste een is die Draaikolk-sterrestelsel (M51; Arp 85), wat bestaan uit ’n spiraalstelsel NGC 5194 wat in ’n wisselwerking is met ’n kleiner, elliptiese stelsel NGC 5195. Die interaksie het albei stelsels se vorm verwring; die spiraalarm-patroon in die groter spiraalstelsel is versterk en ’n brug van sterre en gas het gevorm tussen die twee stelsels. Baie ander interaktiewe stelsels word deur sulke brûe verbind.

Nes in die vorige kategorie, is dié stelsels meestal interaktief. Getysterte en brûe is in baie van hulle te sien.

Hierdie voorwerpe is soortgelyk aan die spiraalstelsels met elliptiese metgeselle. Al dié stelsels het kenmerke soos getysterte en brûe wat deur ’n swaartekrag-interaksie veroorsaak word.

Uit die naam lyk dit of Arp oorspronklik gedink het die elliptiese stelsels stoot spiraalarms in metgeselle weg. Die spiraalarms kan egter verwronge lyk vanweë die wisselwerking. Van dié "weggestote" spiraalarms is aan die teenoorgestelde kant van die spiraalstelsel as die elliptiese stelsel. Simulasies het bewys sulke eienskappe word net deur swaartekrag-interaksie veroorsaak; daar is geen wegstotende kragte by betrokke nie.

Die meeste stelsels in dié kategorie is weer eens interaktief. Die spiraalstelsels lyk versteur.

Arp het gedink die elliptiese stelsels in dié kategorie stoot materiaal weg vanaf hul kerns. Op baie foto's lyk dit so, maar dit word deur ’n verskeidenheid verskynsels veroorsaak. NGC 2914 (Arp 137) is byvoorbeeld bloot ’n spiraalstelsel met dowwe spiraalarms, en NGC 4015 (Arp 138) is twee interaktiewe stelsels met die een wat van die kant af gesien word. Sommige voorwerpe, soos NGC 2444 en NGC 2445 (Arp 143), is stelsels met "ringsterrestelsels" – dit kom voor wanneer die een stelsel (die elliptiese stelsel in hierdie voorbeelde) deur die skyf van die ander een beweeg. Dit veroorsaak ’n swaartekraggolf waarin gas eers na binne val en dan na buite versprei om die ringstruktuur te vorm.

Arp definieer hierdie stelsels as nóg spiraal- nóg elliptiese stelsels. Hoewel hy nie die term "vormloos" gebruik nie, is dit die beste beskrywing daarvoor.

Baie van die stelsels is óf interaktiewe stelsels óf oorblyfsels van twee kleiner stelsels wat saamgesmelt het. Verskeie eienskappe soos getysterte en brûe sal vorm wat voortbestaan lank ná die samesmelting.

Soos reeds genoem, kan dié ringstelsels gevorm word wanneer een metgesel deur die ander beweeg. Die golfeffek veroorsaak dat die gas eers na binne val en dan na buite versprei om die ringstruktuur te vorm.

Hierdie stelsels lyk of hulle materiaal uitwerp vanaf hul kern. In die geval van IC 803 (Arp 149) en NGC 7609 (Arp 150), is die strome bloot deel van die vormlose struktuur wat veroorsaak word deur die interaktiewe stelsels. In Arp 151 en Messier 87 (Arp 152) se geval is die strome geïoniseerde gas wat uitgewerp word vanuit die omgewing om supermassiewe swartkolke in die stelsels se aktiewe sterrestelselkern.

Stelsels in hierdie kategorie het donker stofbane wat ’n deel van die stelsel se skyf verberg. Al dié stelsels is produkte van twee samesmeltende stelsels. NGC 520 (Arp 157) is een van die beste voorbeelde van die middelfase van ’n samesmelting, waar die twee stelsels se skywe saamgesmelt het, maar die kerns nog nie. Centaurus A (Arp 153) en NGC 1316 (Arp 154) is albei effektief elliptiese stelsels met ongewone stofbane; hul strukture dui daarop dat hulle onlangs ’n samesmelting ondergaan het. NGC 4747 (Arp 159) is dalk niks anders as ’n spiraalstelsel met beduidende stofbane wat van die kant af gesien word nie.

Dié filamente kan getysterte van interaktiewe of saamgesmelte stelsels wees. NGC 3414 (Arp 162) lyk egter of dit bloot ’n ongewone S0-stelsel is met ’n relatief klein skyf in vergelyking met sy galaktiese bol. NGC 4670 (Arp 163) is ’n blou kompakte dwergstelsel met buitengewone stervorming; dit is te klein om twee stelsels te wees wat saamgesmelt het soos die ander in dié kategorie, hoewel dit in ’n baie kleiner wisselwerking betrokke kon gewees het.

Al dié voorwerpe is betrokke in swaartekrag-interaksies. Dié sterte is gety-eienskappe. Messier 32 (Arp 168), ’n dwergstelsel wat in ’n wisselwerking met die Andromeda-sterrestelsel is, is in dié kategorie (hoewel die stert baie moeilik is om te sien op Arp se foto).

Dit word weer eens deur swaartekrag-interaksies veroorsaak. Dié sterte is smaller en beter gedefinieer as in die vorige kategorie.

Hierdie kategorie bevat ’n verskeidenheid verskillende voorwerpe. Nes die stelsels met verspreide filamente of kontra-sterte, was sommige van hierdie stelsels in wisselwerking betrokke wat die filamente veroorsaak het. Ander voorwerpe is bloot individuele spiraalstelsels met dowwe spiraalarms wat deur Arp as "filamente" beskryf is.

Dit lyk of baie van dié uitwerpsels die gevolg is van swaartekrag-interaksies. In sommige gevalle, soos NGC 5544 en NGC 5545 in Arp 199, is die "uitgeworpe materiaal" duidelik ’n spiraalstelsel wat van die kant af gesien word en toevallig oplyn met ’n ander stelsel se kern.

Feitlik al die stelsels in hierdie kategorie was onlangs in wisselwerkings betrokke. NGC 3712 (Arp 203) is ’n uitsondering; dit is bloot ’n dowwe spiraalstelsel.

Stelsels in hierdie kategorie het óf onreëlmatige vorms (onreëlmatighede) óf besondere stofbane (absorpsie) óf hulle lyk grinterig (resolusie). Dit is ’n mengsel van interaktiewe stelsels wat deur gety-interaksie verwring word, nabygelë onreëlmatige dwergstelsels en stelsels met ’n buitengewone hoeveelheid gas.

Dié aangrensende lusse is nog ’n gevolg van swaartekrag-interaksies. Sommige stelsels het amper klaar saamgesmelt en die "lusse" is bloot oorblyfsels van die wisselwerking. Onder die voorwerpe in hierdie kategorie is Arp 220, een van die bes bestudeerde ultrahelder infrarooi sterrestelsels in die ruimte.

Baie van dié stelsels is oorblyfsels van samesmeltings. Die "vormlose spiraalarms" is gety-afval wat ná die botsings oorgebly het.

Dit is stelsels met skulpagtige vorms, dikwels vanweë samesmeltings. Soms is dit die buitenste skyf van ’n S0-stelsel. In sommige ingewikkelde gevalle is die ringe ’n S0-stelsel wat in ’n wisselwerking met ’n ander stelsel betrokke is; dit is moeilik om die oorsprong van die ringe vas te stel.

Hoewel die beskrywing daarop dui dat die stelsels besig is om te verdeel, is die meeste eintlik besig om saam te smelt. Baie van die voorwerpe het goed gedefinieerde getysterte en brûe wat deur die wisselwerking gevorm word. Die meeste stelsels is in die beginstadium van die samesmeltingsproses, met duidelik aparte kerns en aparte (dog verwronge) skywe. Van die interessantste stelsels in hierdie kategorie is die Antenne-sterrestelsels (NGC 4038 en NGC 4039, Arp 244) en die Muise-sterrestelsels (NGC 4676, Arp 242).

Al die voorwerpe is egter nie interaktiewe stelsels nie. ’n Paar is bloot nabygeleë dwergstelsels met ’n onreëlmatige struktuur.

Hierdie voorwerpe lyk of hulle ’n reeks onreëlmatige klonte sonder ’n sinvolle struktuur het. Baie van dié voorwerpe is bloot nabygeleë dwergstelsels. Ander is interaktiewe stelsels en nog ander is klein sterrestelselgroepe. In albei laasgenoemde gevalle is die komponente onreëlmatige sterrestelsels. Die superponering van twee of meer sulke onreëlmatige stelsels kan maklik lyk soos ’n enkele, groter onreëlmatige stelsel – dit is hoekom die Atlas of Peculiar Galaxies (en ander katalogusse) dikwels sulke pare en groepe stelsels as ’n enkele voorwerp lys.

Arp het oorspronklik na hierdie stelsels verwys as "dubbele sterrestelsels", maar baie van hulle bestaan uit meer as twee stelsels. Sommige voorwerpe is interaktiewe stelsels, terwyl ander eintlik groepe sterrestelsels is. Die verskil is dat interaktiewe stelsels verwring sal wees, terwyl groepe stelsels swaartekraggebonde is maar nie noodwendig naby genoeg aan mekaar om ’n invloed op mekaar se struktuur te hê nie.

Al hierdie voorwerpe is twee interaktiewe stelsels, behalwe NGC 5679 (Arp 274), wat drie interaktiewe stelsels kan wees. Die "arms" hier is brûe wat vroeg in die samesmeltingsproses tussen die stelsels vorm.

Anders as die voorwerpe in die "vormlose stelsels"-kategorie, kan hierdie stelsels nog van mekaar onderskei word.

Hierdie kategorie bevat ’n vreemde verskeidenheid voorwerpe. Twee is stelsels wat van die kant af gesien word met kleiner, nabygeleë metgeselle. Nog twee word deur getybrûe verbind. Die laaste twee is dalk bloot oor ’n verre afstand in ’n wisselwerking betrokke.

Hoewel hierdie voorwerpe in die "dubbele sterrestelsels"-kategorie voorkom, is baie van hulle individuele stelsels. Die "windeffekte" verwys na die voorkoms, nie die werklike waarneming van hoësnelheidsgas (soos in M82) nie. In sommige gevalle is die voorkoms vanweë ’n wisselwerking. In ander gevalle, spesifiek NGC 3981 (Arp 289), kan die dowwe, verspreide emissie verband hou met die innerlike aard van die stelsel self en nie met ’n wisselwerking met ’n ander stelsel nie.

Die "lang filamente" is waarskynlik getysterte of brûe vanweë ’n swaartekrag-interaksie.

Arp het nie die voorwerpe 298-310 in sy atlas geklassifiseer nie. Hulle is meestal interaktiewe stelsels.

Maynard Pittendreigh, ’n amateursterrekundige en soms skrywer, het ’n lys van die helderste Arp-voorwerpe saamgestel wat die maklikste deur amateurs bestudeer kan word. Die stelsels kan visueel waargeneem word en geen spesiale fotografiese instrumente is daarvoor nodig nie. Hulle sluit in:







</doc>
<doc id="79350" url="https://af.wikipedia.org/wiki?curid=79350" title="Quetta">
Quetta

Quetta (Oerdoe: کوئٹہ‎, Pasjtoe: کوټه‎, Beloetsji: کویته), vroeër "Sjalkot" (کوئٹہ), is 'n stad in die weste van Pakistan en is die hoofstad van die provinsie Beloetsjistan. Die stad het 'n bevolking van 896 090 in 2010 gehad en is die sesde grootste stad van die land ná Karatsji, Lahore, Faisalabad, Rawalpindi en Multan.

Quetta is geleë net suidoos van die grens tot Afghanistan. Die stad word as die Pasjtoene se derde belangrikste kulturele sentrum ná Kandahar en Pesjawar beskou. In Quetta word 'n mengsel van verskeie tale soos Pasjtoe, Beloetsji, Brahui, Sindhi, Pandjabi, Oerdoe en Persies gepraat.


</doc>
<doc id="79351" url="https://af.wikipedia.org/wiki?curid=79351" title="Rooioorlangstertjie">
Rooioorlangstertjie

Die Rooioorlangstertjie ("Malcorus pectoralis") is 'n endemiese algemene standvoël en plaaslike nomade in dorre bossieveld. Die voël is rusteloos en hou in lae struike, sit vir 'n kort rukkie op die toppe van bosse voordat dit dan op die grond sit. Hulle kom een-een of in pare voor. Die voël is 15 cm groot en weeg 10 gram. In Engels staan die voël bekend as die "Rufous-eared Warbler".




</doc>
<doc id="79353" url="https://af.wikipedia.org/wiki?curid=79353" title="Gebande sanger">
Gebande sanger

Die Gebande sanger ("Calamonastes fasciolatus") is 'n amper-endemiese standvoël in droë doringboomsavanne. Die voël is 14 cm groot en weeg 13 gram. In Engels staan die voël bekend as die "Barred Wren-Warbler".




</doc>
<doc id="79355" url="https://af.wikipedia.org/wiki?curid=79355" title="Céret">
Céret

Céret is ’n dorp in die Franse département Pyrénées-Orientales en die gewes Languedoc-Roussillon met ’n oppervlakte van 37,86 vierkante kilometer en 7663 inwoners (2013). Sy inwoners word in Frans "Cérétans" genoem.


Die belangrikste sportvereniging is Céret Sportif, wat veral vir sy rugbyspan bekend staan.



</doc>
<doc id="79359" url="https://af.wikipedia.org/wiki?curid=79359" title="Arp 81">
Arp 81

Arp 81, ook bekend as VV 247, is twee interaktiewe sterrestelsels in die sterrebeeld Draak. Dit is sowat 300 miljoen ligjare van die Aarde af en bestaan uit NGC 6621 en NGC 6622. Die stelsels is in Junie 1885 ontdek.




</doc>
<doc id="79360" url="https://af.wikipedia.org/wiki?curid=79360" title="Arp 193">
Arp 193

Arp 193, ook bekend as IC 883, is ’n onreëlmatige sterrestelsel sowat 300 miljoen ligjare van die Aarde af in die sterrebeeld Jaghonde.
Aangesien die stelsel twee verspreide arms het, word aangeneem dit is die resultaat van twee stelsels wat saamgesmelt het.

Daar is ’n groot mate van stervorming en dit is een van die helderste steruitbarsting-sterrestelsels bekend. Dit is ook baie helder in die infrarooi-golflengte.



</doc>
<doc id="79361" url="https://af.wikipedia.org/wiki?curid=79361" title="Arp 147">
Arp 147

Arp 147 of IC 298 is twee interaktiewe sterrestelsels sowat 430 miljoen tot 440 miljoen ligjare van die Aarde af in die sterrebeeld Walvis. Dit lyk nie of hulle deel van ’n noemenswaardige sterrestelselswerm is nie. ’n Deel van Arp 147 is ’n ringsterrestelsel, ’n skaars formasie wat veroorsaak word deur die botsing van twee stelsels.

Die twee stelsels is op 29 Desember 1893 deur die Franse sterrekundige Stephane Javelle] ontdek en kom in die Atlas of Peculiar Galaxies (ARP) voor.

Die stelsel is gevorm nadat ’n spiraalsterrestelsel (regs op die foto) teen ’n elliptiese sterrestelsel (links) gebots het. Die botsing het ’n golf stervorming (in helderblou) veroorsaak wat sowat 40 miljoen jaar gelede teen ’n effektiewe snelheid van ≳100 km s begin uitkring het. Die tydperk van die grootste stervorming het na raming 15 miljoen jaar gelede geëindig. Namate die jong, superwarm sterre aan hul einde gekom het (as ontploffende supernovas), het hulle neutronsterre en swartkolke agtergelaat.

Die regterkantse sterrestelsel het ’n deursnee van 30 000 ligjare en is 21 000 ligjare van die ander een af geleë. Die hele stelsel het ’n deursnee van sowat 115 000 ligjare.

Die hoofring bevat nege helder X-straalbronne wat swartkolke is, elk met ’n massa van 10 tot 20 sonmassas. Die ring brei van kant tot kant uit teen 225 ± 8 km/s en daar is nie veel van ’n rotasie nie (47 ± 8 km/s). Stervorming in die ring geskied teen ’n tempo van sowat 4,68 sonmassas per jaar. 

Die rooierige bult in die hoofring is vermoedelik die kern van die primêre sterrestelsel en beslaan 30% tot 50% van die totale massa van die sterrestelsel.

Die kleiner stelsel bevat ook ’n X-straalbron, wat ’n swartkolk kan wees.




</doc>
<doc id="79362" url="https://af.wikipedia.org/wiki?curid=79362" title="UGC 4881">
UGC 4881

UGC 4881 of Arp 55 is twee interaktiewe sterrestelsels sowat 500 miljoen ligjare van die Aarde af in die sterrebeeld Rooikat. Die stelsels is waarskynlik halfpad deur hul samesmeltingsproses – hul kerns is steeds geskei, maar hul skywe oorvleuel.

’n Supernova is in 1999 in die stelsel ontdek en sterrekundiges glo ’n groot mate van stervorming het pas begin. Die stelsel het ’n gekrulde stert met talle sterreswerms.



</doc>
<doc id="79366" url="https://af.wikipedia.org/wiki?curid=79366" title="Uppsala General Catalogue of Galaxies">
Uppsala General Catalogue of Galaxies

Die Uppsala General Catalogue of Galaxies (UGC) is ’n katalogus van 12 921 sterrestelsels wat van die Noordelike Halfrond af sigbaar is. Dit is in 1973 die eerste keer gepubliseer.

Die katalogus sluit alle stelsels noord van deklinasie in met ’n deursnee van groter as 1 boogminuut. Die primêre bron van die data is die Palomar-sterrewag se lugopname (POSS). Dit sluit ook sterrestelsels van die Catalogue of Galaxies and of Clusters of Galaxies (CGCG) in wat kleiner as 1 boogminuut is, maar ’n skynbare magnitude van helderder as 14,5 het.

Beskrywings van die stelsels word in die katalogus aangegee, asook die gebied wat hulle omring en konvensionele stelselklassifikasies en posisiehoek vir sekere stelsels. Die stelsels se deursnee word ook aangegee, en die klassifikasie en beskrywings gee so ’n akkuraat as moontlike beeld van die stelsels op die foto's. Die akkuraatheid van die koördinate is net genoeg om identifikasie moontlik te maak.

Die stelsels in die katalogus word vanaf "UGC 1" genommer en word gerangskik volgens hul regte klimming.

Daar is ook ’n bylae, die Uppsala General Catalogue Addendum, wat afgekort word as UGCA.



</doc>
<doc id="79367" url="https://af.wikipedia.org/wiki?curid=79367" title="Catalogue of Galaxies and of Clusters of Galaxies">
Catalogue of Galaxies and of Clusters of Galaxies

Die Catalogue of Galaxies and of Clusters of Galaxies, ook kortweg die Zwicky-katalogus genoem, is ’n katalogus wat deur die Switserse sterrekundige Fritz Zwicky en kollegas saamgestel is van sterrestelsels en sterrestelselswerms. Die afkorting "CGCG" en "ZWG" word in die katalogus vir die voorwerpe gebruik.

Tussen 1961 en 1968 het Zwicky ses volumes van die katalogus by die Kaliforniese Instituut vir Tegnologie gepubliseer. Dit is gebaseer op foto's van die lugruim en bevat sowat 30 000 sterrestelsels en sowat 10 000 swerms. Die doel was om alle sterrestelses helderder as 15,5 mag noord van 30° suidelike breedtegraad te lys, asook alle helder, sterrestelselryke swerms in dié gebied. Die posisies en helderheid van die sterrestelsels word aangegee en die swerms word geklassifiseer volgens soort. Die ledetal, posisie, grootte en geskatte afstand word ook aangegee.




</doc>
<doc id="79369" url="https://af.wikipedia.org/wiki?curid=79369" title="Ebi">
Ebi

Ebrahim Hamedi (* 19 Junie 1949 in Teheran, Iran), beter bekend onder sy verhoognaam Ebi, is een van die bekendste en invloedrykste Irannese sangers en musikante van sy tyd. Danksy sy ekspressiewe stem word hy as een van die beste sangers van sy generasie beskou.

Ebi bly sedert die Irannese Rewolusie in 1979 in Marbella, Spanje en Los Angeles en gaan dikwels op wêreldtoere. In sy repertoire verbind hy invloede van tradisionele Persiese musiek met westerse pop en soms ook Latino-ritmes. 

As balling neem Ebi standpunt in teen die huidige Irannese bewind. Een van sy liedjies, "Tasmim", behandel die omstrede presidensiële verkiesing in 2009. Met sy nasionalistiese liedjie "Persian Gulf" kies hy die kant van Iran in die Persiese Golf-naamstryd.

Media


</doc>
<doc id="79371" url="https://af.wikipedia.org/wiki?curid=79371" title="Stierlingse sanger">
Stierlingse sanger

Die Stierlingse sanger ("Calamonastes stierlingi") is 'n redelik algemene standvoël in breëblaarboomveld, veral miombo, en kom een-een of in pare voor. Hulle leef in die onderste blaredak en onderbos. Die voël is 14 cm groot en weeg 13 gram. In Engels staan die spesie bekend as "Stieling's wren-warbler".




</doc>
<doc id="79373" url="https://af.wikipedia.org/wiki?curid=79373" title="Woudlangstertjie">
Woudlangstertjie

Die Woudlangstertjie ("Oreophilais robertsi") is 'n endemiese algemene standvoël van woudrande en varingveld aan bergwoudrand in die hoogland van Oos-Zimbabwe. Hulle kom in pare of groepies voor en is luidrigtige voëls. Die voël is 14 cm groot en weeg 10 gram. In Engels staan die voël bekend as die "Roberts's Warbler".




</doc>
<doc id="79375" url="https://af.wikipedia.org/wiki?curid=79375" title="Kaneelborssanger">
Kaneelborssanger

Die Kaneelborssanger ("Euryptila subcinnamomea") is 'n endemiese, skaars en gelokaliseerde standvoël wat leef in struik bedekte, klipperige heuwelhange en klowe. Hulle is sku en kruip tussen groot klippe rond en verdwyn dikwels in skeure. Die voël is 12 cm groot en weeg 10 – 13 gram. In Engels staan die voël bekend as die "Cinnamon-breasted Warbler".




</doc>
<doc id="79378" url="https://af.wikipedia.org/wiki?curid=79378" title="NGC 4435 en NGC 4438">
NGC 4435 en NGC 4438

NGC 4435 en NGC 4438, ook bekend as Arp 120, is twee interaktiewe sterrestelsels sowat 52 miljoen ligjare van die Aarde af in die sterrebeeld Maagd.

NGC 4435 is ’n lensvormige staafsterrestelsel met relatief jong sterre van sowat 190 miljoen jaar in sy sentrale streke wat deur die Spitzer-ruimteteleskoop ontdek is en wat kon ontstaan het vanweë die wisselwerking met NGC 4438. Die wisselwerking het waarskynlik ook die stelsel se lang getystert veroorsaak, hoewel ander studies daarop dui dat dit ook ’n wolk in die Melkweg kan wees wat nie met NGC 4435 verband hou nie.

NGC 4438 is die vreemdste interaktiewe sterrestelsel in die Virgo-sterrestelselswerm vanweë die onsekerheid oor die energiemeganisme wat die kernbron verhit; dit kan ’n steruitbarstingstreek wees of ’n aktiewe sterrestelselkern wat sy energie kry van ’n swartkolk.

Dié stelsel het ’n hoogs verwronge skyf met lang getysterte vanweë wisselwerkings met ander stelsels. Dit verduidelik hoekom sommige bronne dit as ’n lensvormige stelsel en ander bronne dit as ’n spiraalsterrestelsel aandui. Daar is ook tekens van ’n uitgebreide maar middelmatige steruitbarsting in die verlede, asook ’n aansienlike gebrek aan neutrale waterstof en ’n verplasing van sy interstellêre medium (atomiese en molokulêre waterstof, stof en warm gas) in die rigting van NGC 4435, wat dui op ’n getywisselwerking met laasgenoemde. NGC 4438 beweeg deur Virgo se intergalaktiese medium teen ’n hoë snelheid, wat verhoog word deur die wisselwerking tussen die twee stelsels.

Buiten dié bewyse dat die skade aan NGC 4438 deur ’n botsing miljoene jare gelede met NGC 4435 aangerig is, verbind die ontdekking van verskeie filamente geïoniseerde gas NGC 4438 aan die groot naburige sterrestelsel Messier 86. Gas en stof is ook op laasgenoemde gevind wat van eersgenoemde afkomstig kan wees en dit dui op ’n wisselwerking in die verlede tussen dié twee stelsels. As die digtheid van sterrestelsels in die middel van swerms in ag geneem word, is dit moontlik dat daar ’n wisselwerking tussen die drie stelsels (NGC 4435, NGC 4438 en M86) was.




</doc>
<doc id="79383" url="https://af.wikipedia.org/wiki?curid=79383" title="Ruddse kleinjantjie">
Ruddse kleinjantjie

Die Ruddse kleinjantjie ("Apalis ruddi") is 'n amper-endemiese, gelokaliseerde algemene standvoël wat leef in laagliggende doringveld en sandwoudruigtes op die ooskus kusvlakte. Die voël is 13 cm groot en weeg 10 gram. In Engels staan die voël bekend as die "Rudd's Apalis".




</doc>
<doc id="79385" url="https://af.wikipedia.org/wiki?curid=79385" title="Hugh Abercrombie">
Hugh Abercrombie

Hugh Romilly Abercrombie (Cardiff, 7 Mei 1872 – Nelspruit, 12 Julie 1955) was 'n sakeman, verslaggewer, skrywer en boer.

Hy het sy opvoeding ontvang aan die St. Mary's College in Dulwich en na Suid-Afrika gekom in 1887 as 'n stenograaf en boekhouer. Hy het hom in Pretoria gaan vestig en kort voor lank aktief begin deelneem aan die plaaslike sakewêreld, politiek, sport en landbou-organisasies. Later jare het hy gaan boer by Nelspruit.

Abercrombie het in 1894 'n uitval met pres. Paul Kruger gehad oor die stemregvraagstuk en kommandodiens. Toe die party Het Volk egter opgerig word, het hy hom daarby aangesluit en in die verkiesing van 1907 hom in die kiesafdeling Troyeville verkiesbaar gestel nadat hy hom aan die veilige kiesafdeling Wakkerstroom onttrek het ten gunste van genl. Jan Smuts.

Abercrombie het oor verskeie onderwerpe geskryf wat op Suid-Afrika betrekking het, was 'n ruk lank die eienaar van twee pennie-koerante, wat albei "Chronicle" geheet het, een in Pretoria en daarna een in Johannesburg. Heelwat later was hy stigter, eienaar en redakteur van die onafhanklike politieke maandblad "White Africa", wat van 1948 tot 1955 uitgegee is. Hy het ook gedien as president van die Transvaalse Landbou-unie en die Pretoriase Sakekamer.

Sy skryfwerk sluit in: "The rise and fall of Krugerism" in samewerking met John Scoble (1900), "Africa's peril; the colour problem" (1938), "Afrika se gevaar; die kleurprobleem" (1938), "The world to come, the seven pillars of federation" (1942), "The secret history of South Africa or: Sixty-five years in the Transvaal" (1951).



</doc>
<doc id="79387" url="https://af.wikipedia.org/wiki?curid=79387" title="Alfred Ackerman">
Alfred Ackerman

Alfred Seabold Eli Ackerman (Suid-Afrika, 1867 - Londen, 13 April 1951) was 'n Suid-Afrikaanse ingenieur en uitvinder.

Ackerman het sy skoolopleiding aan die Suid-Afrikaanse Kollege in Kaapstad ontvang en daarna aan die pas gestigte "City and Guilds of London Institute" gaan studeer waar hy die dubbele kwalifikasie in siviele en meganiese ingenieurswese verwerf het. Hy is gevolglik verkies as genoot van die Instituut en was jare lank sekretaris van die Vereniging van Ingenieurs in Engeland. 

In 1902 het meganiese houtskool-snyers sy aandag geboei en het hy belangrike werke oor die onderwerp gepubliseer. Hy het 'n reeks geslaagde proefnemings uitgevoer wat die fisiese eienskappe van klei gedemonstreer het. Ackerman was 'n baanbreker in sonkragmasjiene en in 1907 is sy sonkrag-aanleg in Egipte opgerig en ook in die Verenigde State van Amerika beproef. Hy was 'n aktiewe radiowerker in die baanbrekersdae van die uitsaaiwese en was 'n raadgewende ingenieur vir die Britse Uitsaaimaatskappy, soos die Britse Uitsaaikorporasie destyds bekendgestaan het.

Hy is die skrywer van die boek "Popular fallacies" (1907), wat destyds wyd gelees is.



</doc>
<doc id="79388" url="https://af.wikipedia.org/wiki?curid=79388" title="John Adamson">
John Adamson

Sir John Ernest Adamson (Wakefield, 11 Januarie 1867 - Muizenberg, 24 April 1950) was 'n Suid-Afrikaanse opvoedkundige.

Adamson het sy universiteitsopleiding aan die Londense Universiteit ontvang, waar hy die graad D.Litt. verwerf het. Daarna was hy lektor in opvoeding aan die South Wales Training College, Carmarthen, van 1891 tot 1902. 

In daardie jaar het hy na Suid-Afrika gegaan en hoof van die Normaalkollege in Pretoria geword. Sy vermoëns is gou raakgesien en in 1905 word hy aangestel aan direkteur van onderwys in die Transvaal. Hy het dié gesiene amp beklee tot en met sy aftrede in 1924 toe hy tot ridder geslaan is. HIerna was hy "master" van die Rhodes-universiteitskollege in Grahamstad van 1925 tot 1930.

Adamson het enkele boeke en talryke artikels oor onderwysaangeleenthede geskryf. In 1915 het hy 'n klein bundel gedigte uitgegee, "Songs from the south", waarvan die beste mooi geskrewe beskrywings is van Suid-Afrikaanse tonele in die Georgiaanse styl.



</doc>
<doc id="79389" url="https://af.wikipedia.org/wiki?curid=79389" title="Samson Rickard Stuttaford">
Samson Rickard Stuttaford

Samson Rickard Stuttaford (Engeland, Julie 1833–1915) was 'n Suid-Afrikaanse afdelingswinkeleienaar en 'n stigter van die afdelingswinkels Stuttafords.

Hy het na die Kaap toe geëmigreer nadat hy sy opleiding in die handel in Londen gekry het. In die onderneming van A.W. Fletcher ontmoet hy sy lewenslange vennoot, sir William Thorne, en stig in 1857 Plymouth House, wat kort daarna Thorne, Stuttaford & Co. geword het. Die onderneming verhuis in 1871 na Adderleystraat (waar dit meer as 120 jaar sou bly) en rig later takke op in Johannesburg (1892) en Durban (1924). Teen 2011 het Stuttafords 15 winkels gehad: Sandown, Roodepoort, Eastgate, Rosebank (Johannesburg), Cresta, Menlyn Park (Pretoria), Brooklyn (Pretoria), Canal Walk, Claremont, Tygervallei, Umhlanga Rocks, La Lucia, Westville (Durban), Windhoek en Gaborone, maar in Junie 2017 is die winkelgroep gelikwideer.

Stuttaford se seun, Richard, het twee jaar ná sy pa se dood hoof van die maatskappy geword. Hy was ook minister sonder portefeulje van 1933 tot 1936, van 1936 tot 1939 minister van volkswelsyn en van 1939 tot 1942 van handel en nywerhede in genl. Jan Smuts se oorlogskabinet.



</doc>
<doc id="79393" url="https://af.wikipedia.org/wiki?curid=79393" title="Adderleystraat">
Adderleystraat

Adderleystraat is die hoofstraat van Kaapstad. Dit begin by die herwonne strandgebied by Roggebaai en eindig aan die voet van Goewermentlaan. Dit het eers as Amsterdamkanaal en daarna Heerengracht bekendgestaan en langs 'n varswaterkanaal geloop wat lank gelede reeds toegegooi is. Dié water, wat van Tafelberg af kom, loop vandag onder die straat in 'n groot pyp af see toe.

Adderleystraat het sy huidige naam in 1850 gekry ter ere van Charles Bowyer Adderley, 'n Britse parlementslid wat die Kaapse koloniste se geslaagde poging gesteun het om te verhoed dat die Kaap omskep word in 'n strafkolonie. Van die bekende bakens aan Adderleystraat is die Groote Kerk, die Kultuurhistoriese Museum, Standard Bank se eertydse hoofkantoor en die Goue Akker.

Die voortsetting van Adderleystraat, wat oor die herwonne strandgebied loop tot teen aan die hawe, staan bekend as Heerengracht.

Daar is ook 'n Adderleystraat in Port Elizabeth en talle plattelandse dorpe, onder meer Worcester, Robertson en Stanford.


</doc>
<doc id="79408" url="https://af.wikipedia.org/wiki?curid=79408" title="Dariush Eghbali">
Dariush Eghbali

Dariush Eghbali (Persies: داریوش اقبالی , "Dāryūš Eqbālī"), beter bekend onder sy verhoognaam Dariush, word naas Ebi as een van die belangrikste Iranse sangers van sy generasie beskou. Hy staan bekend vir sy warm basstem wat 'n unieke bekoring aan sy ballades en sosio-politieke liedjies gee. As sosiale aktivis lewer Dariush 'n belangrike bydrae om die publiek bewus te maak van sosiale misstande soos menseregskendings, dwelmmisbruik, Vigs en die lot van straatkinders en vlugtelinge.

Dariush Eghbali is in Karadj, 'n stad sowat 40 km wes van Teheran, grootgemaak. In die ouderdom van nege het hy die eerste keer op die verhoog van sy skool verskyn. Elf jaar later, in 1971, het die akteur Hassan Khayatbashi hom tydens 'n televisie-aanbieding aan 'n groter gehoor bekend gestel, en sy liedjie "Don't Tell Me You Love Me" het binnekort 'n groot treffer geword. Tot op datum het hy meer as 200 liedjies opgeneem en 26 langspelers vrygestel. Hy het voor gehore dwarsoor die wêreld opgetree en daarnaas rolle in twee Iranse rolprente vertolk. Sedert die Iranse Rewolusie in 1979 bly Dariush Eghbali in Los Angeles.

As 'n lid van "Amnesty International" en sosiale aktivis ondersteun Dariush Eghbali die "Iran Recovery Center" en die Ayeneh-stigting, net soos die stryd teen dwelmmisbruik.


Media


</doc>
<doc id="79417" url="https://af.wikipedia.org/wiki?curid=79417" title="Vlag van die Noordelike Mariana-eilande">
Vlag van die Noordelike Mariana-eilande

Die vlag van die Noordelike Mariana-eilande is op 4 Julie 1976 in gebruik geneem. Die vlag vertoon ’n ligblou baan met ’n lei, ’n latteklip en ’n wit vyfpuntige ster in die middel.

In ooreenstemming met ander nasies in die Stille Oseaan soos die Marshall-eilande en Nauru, het die vlag van die Noordelike Mariana-eilande ’n blou baan met ’n wit ster.



</doc>
<doc id="79419" url="https://af.wikipedia.org/wiki?curid=79419" title="Vlag van Hawaii">
Vlag van Hawaii

Die vlag van Hawaii is op 20 Mei 1845 in gebruik geneem. Die vlag vertoon agt horisontale bane in wit, rooi en blou afwisselend met ’n Union Jack in die skildhoek.

Die skildhoek van die vlag van Hawaii bevat die Union Jack van die Verenigde Koninkryk. Die res van die vlag bevat agt horisontale bane wat die agt grootste eilande voorstel, nl. Hawaii, Oahu, Kauai, Kahoolawe, Lanai, Maui, Molokai en Niihau. ’n Negende baan is op ’n tyd bygevoeg om die eiland Nihoa voor te stel. Ander weergawes van die vlag het slegs sewe bane wat al die eilande met die uitsondering van Kahoolawe of Niihau voorstel. Die kleure van die bane. van bo na onder is in die volgorde wit-rooi-blou-wit-rooi-blou-wit-rooi. Die kleure is in 1843 gestandaardiseer maar ander kombinasies is gebruik in die verlede en word vandag soms nog gebruik.

Daar is verskeie vertellings van die vroeë geskiedenis van die vlag van Hawaii. Een vertel hoe koning Kamehameha I ’n Britse vlag, waarskynlik ’n Rooi vaandel, gehys het wat aan hom deur die Britse ontdekkingsreisiger George Vancouver gegee is as teken vriendskap met koning George III. Besoekers aan die eilande het die vlag gesien wapper by eerbiebwaardige plekke. ’n Raadgewer van Kamehameha het opgemerk dat die Union Jack daarvoor verantwoordelik kan wees dat Hawaii betrokke kan raak by internasionale konflik omdat die koninkryk gesien kan word as bondgenoot van die Verenigde Koninkryk. Kamehameha het gevolglik die vlag oor sy huis by Kamakahonu gestryk. Hoewel die historiese akkuraatheid van die verhaal in twyfel getrek word, word ook vertel dat ’n Amerikaanse vlag by Kamehameha se huis gesien is om Amerikaanse belange te paai gedurende die oorlog van 1812, maar dat dit verwyder is toe Britse offisiere ernstig daarteen kapsie gemaak het. Dit verduidelik waarom die gevolglike vlag van Hawaii ’n doelbewuste versmelting van die twee lande se vlae was.

In 1816 het Kamehameha opdrag gegee vir die ontwerp van ’n eie vlag om konflik te vermy. Hierdie vlag het die basis gevorm vir die huidige ontwerp. Dit vlag is waarskynlik ontwerp deur een va die kommandeurs van die Koninklike Hawaiise Vloot. Hulle was voormalige offisiere van die Britse Koninklike Vloot wat Kamehameha van raad voorsien het en die vlag is gebaseer op ’n vorm van die Britse vlootvlag. Daar is onenigheid oor die werklike ontwerper: dit kon òf Alexander Adams òf George Beckley gewees het. Die ontwerp was soortgelyk aan die vlag van die Britse Oos-Indiese Kompanjie wat in dié tyd gebruik is maar wat net rooi en wit bane gehad het. Kaptein Adams het hierdie vlag vir die eerste keer gebruik op ’n Hawaiise handelsending na China in 1817.

Die oorspronklike vlag is ontwerp om afwisselende bane in rooi-wit-blou te hê en die kleure kan toegeskryf word aan die vlag van die Verenigde Koninkryk. Die vlag wat gedurende die eerste amptelike vlaghysing gebruik is het verkeerdelik die kombinasie in wit-rooi-blou gehad, maar dit blyk of ontdekkingsreisigers wat die eilande besoek het tot die 1840’s verskillende weergawes het van die presiese volgorde van die kleure en die aantale bane. Daar was moontlik verskillende weergawes van die vlag met verskillende kleurvolgordes en aantal bane. Die aantal bane het ook verander: aanvanklik is die vlag ontwerp met òf sewe òf nege horisontale bane en in 1845 is dit amptelik na agt bane verander. Dit is vandag nog in gebruik.

In 1990 het John D. Waihee III, goewerneur van Hawaii, 31 Julie as "Ka Hae Hawaii"-dag oftewel Hawaiiaanse Vlagdag verklaar. Sedertdien is dit elke jaar gevier.

Die vlag wat deur die goewerneur van Hawaii gebruik word is ’n tweekleur in blou en rooi. Daar is agt wit vyfpuntige sterre in ’n sirkelvorm om die naam van die deelstaat (in hoofletters). Gedurende die tyd wat Hawaii ’n deelgebied van die VSA was, was die letters “TH” (vir “Territory of Hawaii”) in die middel van die vlag.

Daar word soms aanspraak gemaak dat die "Kanaka Maoli" (“ware mense” in Hawaiiaans) se vlag die oorspronklike vlag van die koninkryk van Hawai’i is. Vir sommiges simboliseer hierdie vlag die inheemse Hawaiianers omdat die huidige Hawaiiaanse vlag, ’n kombinasie van Britse en Amerikaanse simboliek, beelde van kolonialisme oproep. Die kleure is rooi, groen en geel en was volgens oorlewering Kamehameha se persoonlike vlag en is weer deur Kamehameha III ingevoer. Die sentrale ontwerp is ook teenwoordig in die amptelike wapenskild van die koninkryk van Hawaii.

Gene Simeona van Honolulu beweer dat hy die “oorspronklike” Hawaiiaanse groen, rooi en geel gestreepte vlag wat deur kaptein Lord George Paulet van die Britse vloot vernietig is toe hy in 1843 Hawaii vir vyf maande beset het, herskep het. Simeona sê dat ’n afstammeling van Paulet wat hy in 1999 op die gronde van Iolani-paleis ontmoet het, aan hom genoem het dat die huidige Hawaiiaanse vlag nie die oorspronklike is nie. Simeona sê hy het die ontwerp in die Hawaiiaanse Staatsargief opgespoor. Tot op datum is daar egter geen bewyse in Hawaiiaanse koerante, historiese optekenings of enige regeringsdokumentasie van daardie era vir Simeona se bewerings bevind nie. Daar is beweer dat die Jamaikaanse gewilde reggae-musiekbeweging die ooglopende invloed vir die vlag is.

In die middel van die vlag is ’n skild waarop ’n wapenskild van die "kanaka maoli" is en dit bestaan uit die koninklike "kahili", die oorspronklike Hawaiiaanse koninklike standaard. Twee spane is gekruis oor hierdie "kahili" wat die reisende tradisies van die Hawaiiane en Kamehameha se Kānāwai Māmalahoe voorstel. Daar is nege bane, anders as die agt van die huidige staatsvlag van Hawaii, en elk stel ’n eiland van Hawaii voor. Dit is Hawaii, Maui, Kahoolawe, Lanai, Molokai, Oahu, Kauai, Niihau en Nihoa. Hoewel die laaste hiervan onbewoon was, was dit amptelik deel van die koninkryk van Hawaii gedurende die heerskappy van Kamehameha IV. Volgens die voorstaanders van hierdie vlag stel die groen die "maka ’ainana" (gewone burgers), die grond en goedheid voor; die rooi stel die "konohiki" (middelklas), genealogie en krag voor; en die geel stel die alii, geestelikheid en paraatheid op gevaar voor. Ander vlae en kleure is voorgestel maar selfs leiers van die Hawaiiaanse Soeweteiniteitsbeweging gebruik dikwels die huidige staatsvlag.



</doc>
<doc id="79429" url="https://af.wikipedia.org/wiki?curid=79429" title="Geelborskleinjantjie">
Geelborskleinjantjie

Die Geelborskleinjantjie ("Apalis flavida") is 'n algemene standvoël wat leef in vogtige boomveld en rivierbos maar kom nie voor in bergwoude nie. Die voël is 12 cm groot en weeg 8 gram. In Engels staan die voël bekend as die "Yellow-breasted Apalis".




</doc>
<doc id="79431" url="https://af.wikipedia.org/wiki?curid=79431" title="Ulysses S. Grant">
Ulysses S. Grant

Ulysses S. Grant, gebore as Hiram Ulysses Grant, (27 April 1822 – 23 Julie 1885) was die 18de President van die Verenigde State (1869–1877). Hy het homself onderskei as generaal tydens die Amerikaanse Burgeroorlog. Tydens sy ampstermyn het Colorado op 1 Augustus 1876 die 38ste deelstaat van die Verenigde State geword.


</doc>
<doc id="79432" url="https://af.wikipedia.org/wiki?curid=79432" title="Woodrow Wilson">
Woodrow Wilson

Thomas Woodrow Wilson (28 Desember 1856 – 3 Februarie 1924) was die 28ste President van die Verenigde State (1913–1921). Thomas Woodrow Wilson het in 1919 die Nobelprys vir Vrede ontvang.


</doc>
<doc id="79434" url="https://af.wikipedia.org/wiki?curid=79434" title="James Buchanan">
James Buchanan

James Buchanan (23 April 1791 – 1 Junie 1868) was die 15de President van die Verenigde State, van 1857 tot 1861. Hy was die enigste president wat 'n vrygesel was. Tydens sy ampstermyn het Minnesota (11 Mei 1858) die 32ste, Oregon (14 Februarie 1859) die 33ste en Kansas (29 Januarie 1861) die 34ste deelstaat van die Verenigde State geword.

Hy was van 1845 tot 1849 die minister van Buitelandse Sake in die kabinet van president James Knox Polk. Hy onderhandel met Engeland oor Oregon en probeer Kuba van Spanje koop. Hy is gekritiseer vir sy gebrek aan positiewe optrede wat kon keer dat die land teen 'n afwaartse spiraal afgly. Dit het uiteindelik tot die Amerikaanse Burgeroorlog aanleiding gegee.

Buchanan is in 1868 op 77-jarige leeftyd oorlede.


</doc>
<doc id="79440" url="https://af.wikipedia.org/wiki?curid=79440" title="Grover Cleveland">
Grover Cleveland

Stephen Grover Cleveland (18 Maart 1837 – 24 Junie 1908) was die 22ste en 24ste President van die Verenigde State. Hy is die enigste persoon wat twee nie-agtereensvolgende termyne as president gedien het (van 1885–1889 en 1893–1897) en is gevolglik die enigste persoon wat twee keer getel moet word wanneer die aantal presidente bepaal word. Tydens sy tweede ampstermyn het Utah op 4 Januarie 1896 die 45ste deelstaat van die Verenigde State geword.


</doc>
<doc id="79449" url="https://af.wikipedia.org/wiki?curid=79449" title="Hafiz">
Hafiz

Die term Hafiz (Arabies: حافظ, ḥāfiẓ; afgelei van حفظ ḥafiẓa "behoed"; meervoud حفاظ ḥuffāẓ; vroulike vorm: "Hafiza") verwys in Arabies na 'n Islamitiese gelowige wat die hele Koran gememoriseer het en by besondere geleenthede dele daarvan kan voordra. Koran-voordragte volg bepalde reëls wat uitspraak en intonasie betref en is sodoende spreeksange.

'n Hafiz word in Moslemgemeenskappe hoog gewaardeer omdat hy volgens hulle beskouing die Woord van God verinnerlik het. Blindes en ander liggaamlik gestremdes word tradisioneel dikwels "Hafiz" en geniet sodoende hoë aansien.

Die Koran kan in verhouding tot sy lengte vanweë sy ryme en metriek relatief maklik gememoriseer word. Baie Arabiese biografieë gee die ouderdom van geleerdes waarin hulle "Hafiz" (en later "Imam" of voorbidder) geword het. So het die geskiedkundige At-Tabari die Koran reeds in die ouderdom van sewe jaar gememoriseer en was een jaar later voorbidder. Die Persiese digter Hafez het sy erenaam gekry nadat hy as agtjarige seun die Koran gememoriseer het.


</doc>
<doc id="79450" url="https://af.wikipedia.org/wiki?curid=79450" title="Swart op Wit">
Swart op Wit

Swart op wit is die Afrikaanse skrywer, Annelie Botes se twaalfde titel.

“My dinkgoed het deurmekaar geraak,” sê sy.

’n Aantal jaar gelede het ’n mediastorm om dié Kammanassiekind se kop losgebars. Dit was ’n donker tyd in haar lewe, maar sy is terug op die enigste manier wat sy kén, swart-op-wit loop sy haar spore van vyf-en-vyftig jaar na en deel met die leser dinge wat sy nie verstaan nie, wat haar bang maak en wat haar bly maak. Sy doen dit vir haar kinders en hulle kinders se kinders. “Want niemand op aarde wil spoorloos die langleer klim nie,” sê sy.

Tussenin lees ons ook hoe die tóé al rebelse Annelie as tiener verlief raak op die man wat steeds die wyse, gryse engel Gabriël aan haar sy is. Oor al die berge en dale heen vlieg dié twee saam.

Moeiteloos glip sy tussen kontrasterende stories: jongliefde, oumensliefde, tye toe die liefde ontbreek het. Soms lag sy uit haar agterkeel oor Basjan-kat wat sy gebied op haar skoot gemerk het, ander kere sak sy gebroke op haar knieë neer oor Jabu se rooi baadjie ...

“Ek sukkel met die lewe,” sê sy, “niks kom ooit vir my maklik nie. Maar ek hou nooit op om te probeer nie. Die jimmele weet...”

Die boek word deur Naledi uitgegee en is ook in e-formaat beskikbaar (ISBN 978-0-9921764-6-4).



</doc>
<doc id="79451" url="https://af.wikipedia.org/wiki?curid=79451" title="John Quincy Adams">
John Quincy Adams

John Quincy Adams (11 Julie 1767 – 23 Februarie 1848) was die sesde President van die Verenigde State (1825–1829). Sy vader was John Adams, die tweede President van die Verenigde State. Hy was die eerste Amerikaanse president wat die seun van 'n president was. Verskeie stede in na hom vernoem, onder andere Quincy in Illinois.

Adams is op 23 Februarie 1848, op 80-jarige ouderdom, aan breinbloeding oorlede.


</doc>
<doc id="79452" url="https://af.wikipedia.org/wiki?curid=79452" title="Andrew Jackson">
Andrew Jackson

Andrew Jackson (15 Maart 1767 – 8 Junie 1845) was die sewende President van die Verenigde State (1829 – 1837). Hy was 'n bevelvoerder in die Amerikaanse Weermag tydens die Anglo-Amerikaanse Oorlog van 1812. Tydens sy ampstermyn het Arkansas (15 Junie 1836) en Michigan (26 Januarie 1837) die 25ste en 26ste deelstate van die Verenigde State van Amerika geword.

Jackson was die seun van Ulster-Skotse immigrante uit Carrickfergus en die eerste Amerikaanse president wat uit Ulster afkomstig was. Hy het reeds bekendheid verwerf as militaris voordat hy sy politieke loopbaan begin het.


</doc>
<doc id="79453" url="https://af.wikipedia.org/wiki?curid=79453" title="Mohammad Reza Pahlavi">
Mohammad Reza Pahlavi

Mohammad Rezā Shāh Pahlavī (Persies: محمد رضا شاه پهلوی, [mohæmˈmæd reˈzɒː ˈʃɒːhe pæhlæˈviː]; * 26 Oktober 1919; † 27 Julie 1980) was die Sjah (koning) van Iran vanaf 16 September 1941 totdat sy bewind deur die Irannese Rewolusie op 11 Februarie 1979 omvergewerp is. Hy was die tweede en laaste Irannese heerser uit die Huis van Pahlavi.

Mohammad Reza Sjah Pahlavi het verskeie amptelike titels gedra: Sy Keiserlike Majesteit, "Shahanshah" ("Koning van die Konings" of "Keiser"), "Aryamehr" ("Lig van die Ariërs") en "Bozorg Arteshdārān" ("Hoof van die Krygers").

Mohammad Reza Pahlavi het die Irannese troon bestyg nadat sy pa, Reza Shah, ná 'n Anglo-Sowjet-Russiese inval gedurende die Tweede Wêreldoorlog geabdikeer het. Tydens Mohammad Reza se bewind is die Irannese oliebedryf tydelik deur die demokraties verkose regering van premier Mohammad Mossadegh genasionaliseer. In 1953 is die Mossadegh-regering deur 'n staatsgreep, wat deur die Britse en Amerikaanse regerings gesteun is, omvergewerp, en buitelandse oliemaatskappye het na Iran teruggekeer.

As heerser het Mohammad Reza Pahlavi die oorgang van 'n konstitusionele monargie na 'n outoritêre bewind bestuur. Sy Wit Rewolusie, 'n reeks ekonomiese, sosiale en politieke hervormings, was daarop gemik om van Iran 'n streeksmoondheid van globale betekenis te maak en die land deur die nasionalisering van sekere bedrywe en die invoering van vrouestemreg te moderniseer.

As wêreldlike Moslem het hy gaandeweg die steun van Iran se geestelikheid, maar ook die werkersklas verloor, veral weens sy beleid van modernisering, sekularisering, die weerstand van Iran se invloedryke klas van bazaarhandelaars (bazaaris), die erkenning van Israel en 'n reeks korrupsieskandale, waarin hy en sy familie net soos die heersende elites betrokke was.

Ander omstrede beleide was die verbod op die kommunistiese Tudeh-party en die algemene onderdrukking van politieke teenstanders deur die berugte veiligheidsdiens SAVAK. Die getal politieke gevangenes, wat in 1978 volgens amptelike statistieke op 2 200 gestaan het, het ná die Rewolusie vinnig gestyg. Die noue politieke bande met die Verenigde State en die Verenigde Koninkryk het eweneens sterk kritiek by sekere belangegroepe uitgelok en tot aktiewe kommunistiese weerstand gelei.

In 1979 het politieke onluste uitgebrei tot 'n rewolusie, en op 17 Januarie was die sjah genoodsaak om Iran te verlaat. Die monargiese regeringstelsel is kort daarna afgeskaf en deur 'n Islamities-republikeinse regeringstelsel onder leiding van Ajatolla Khomeini vervang. Mohammad Reza Pahlavi het reeds voor die rewolusie aan kanker gely, 'n siekte waaraan hy in 1980 beswyk het nadat hy asiel in Egipte ontvang het.

Dikwels word na Mohammad Reza Pahlavi as "die laaste Sjah van Iran" of net "die Sjah" verwys.


</doc>
<doc id="79457" url="https://af.wikipedia.org/wiki?curid=79457" title="Hantam-Karoo">
Hantam-Karoo

Die Hantam is ‘n streek op ‘n hoë plato rondom die dorp Calvinia. Aan die westekant grens dit aan Namakwaland en die Bokkeveldberge, noordwaarts aan Boesmanland, suidwaarts loop dit tot by die Roggeveldberge. Die Hantamberge verdeel die plato in die Voor- en Agter-Hantam. Calvinia lê aan die suidelike voet van die berge. Boerdery is hoofsaaklik beperk tot merinoskape. Die Hantam Plaaslike Munisipaliteit beslaan 'n baie wyer gebied as die werklike Hantam.



</doc>
<doc id="79458" url="https://af.wikipedia.org/wiki?curid=79458" title="William Henry Harrison">
William Henry Harrison

William Henry Harrison (9 Februarie 1773 – 4 April 1841) was die negende President van die Verenigde State. Hy was 'n offisier in die Amerikaanse Weermag en is die eerste President wat gedurende sy ampstermyn gesterf het.


</doc>
<doc id="79459" url="https://af.wikipedia.org/wiki?curid=79459" title="Ronél Gill">
Ronél Gill

Ronél Gill is 'n Suid-Afrikaanse fantasieskrywer. Sy skryf onder die pennaam Petronel.

Ronél Gill is op 9 Oktober 1969 gebore as die oudste van drie kinders in Krugersdorp, waar George Pratley die enigste Suid-Afrikaanse produk wat al op die maan was vervaardig. Toevallig ook in dieselfde jaar wat George se Pratley Putty saam met die Apollo 11 op die maan land, 1969.

Sy was twee jaar oud toe haar ouers, Ernest en Ronel Combrink, Johannesburg toe verplaas is waar Ernest verbonde was aan die SAP se blitspatrollie-eenheid in Hillbrow. Dit is in Johannesburg waar haar broer Ernest jr. en haar suster Rina gebore word.

Op vyfjarige ouderdom stuur haar ouers Ronél na haar ouma toe nadat haar suster met 'n niersiekte gediagnoseer word wat haar meer in die hospitaal as by die huis het. Dit is by ouma Nellie waar Ronél haar skoolloopbaan afskop aan die Laerskool Cluver in Witbank en dit is ook hier waar haar hartseer en verlange haar die eerste keer na 'n pen en skryfblok laat gryp het.

Met haar hoërskoolloopbaan trek Ronél terug na haar ouers wat intussen Pretoria toe verhuis het. Sy voltooi standerd agt aan die Hoërskool Pretoria-Wes. Die volgende jaar sterf haar pa skielik en moet Ronél haar skoolloopbaan noodgedwonge kortknip.

Op negentienjarige ouderdom trou sy met Francois. Die huwelik hou egter net 'n jaar. Kort daarna word haar pragtige bruin-oog dogter Shené gebore. Drie jaar na Shené se geboorte ontmoet Ronél vir Cyril Gill. Hulle trou in dieselfde jaar. Twee jaar later gee sy geboorte aan Cyril jr.

Die Gill-gesin verhuis na Port Elizabeth en vir die volgende twaalf jaar raak Ronél baie nou betrokke by Port Elizabeth se gemeenskap. Sy lewer onder andere vrywillige diens aan die Afrikaanse Christelike Vrouevereniging en gee ook lewensvaardigheidsklasse aan straatkinders by die Marhanatha-gemeenskapsentrum.

In 2008 verloor Ronél se suster Rina uiteindelik haar lange stryd teen haar niersiekte en kort daarna verhuis die Gill-gesin na Bronkhorstspruit sodat Ronél naby haar broer kan wees. Ná drie jaar in Bronkhorstspruit word Cyril verplaas na Nelspruit wat tans die tuiste van die Gill-gesin is.

Ronél Gill is 'n voltydse Afrikaanse fantasieskrywer.

Ronél Gill het drie fantasieboeke vir volwassenes geskryf: Man...of die Monster?, Wanneer die middernagson weer skyn en Jou lewe...vir my liefde.

In 2014 tree Ronél op as beoordelaar vir Thompson Boeke se jaarlikse kortverhaalwedstryd, in die afdeling Fantasie.

Ronél Gill is in 2013 deur die bekende Afrikaanse skrywer François Bloemhof as die wenner van die Afrikaanse wetenskapfiksie- en fantasiekortverhaalskryfkompetisie se Volwasse Fantasie-afdeling aangewys met haar kortverhaal getiteld: "Die ánder noodlot".

François Bloemhof het die volgende oor haar verhaal geskryf:

""Die skrywer trek die leser se aandag met ’n ek-verteller wat jou persoonlik aanspreek, soos iemand wat ’n geheim deel. Natuurlik is dit ’n tegniek wat nie dikwels gebruik kan word nie, maar hier is dit besonder effektief. Nog beter is dat dit eers na ’n paar paragrawe duidelik word dat die verteller ’n “ek” is én dat, nadat hy op die onderskeid tussen gewone dagmense en die sinistere nagmense gewys het, hy aandui dat hy deel is van die tweede groep. Tot op daardie punt het die aanslag te verduidelikend gevoel, maar uit die mond van ’n betrokkene maak so ’n aanbiedingswyse sin. Dit voel vars en oorspronklik. Die stukkie met al die vrae na aan die einde kan korter wees, want die punt is gemaak en dit voel na variasies op ’n tema. Beletseltekens is ook net ’n goeie idee as dit spaarsamig voorkom. Die skryfstyl is glad. Die titel nooi die leser om te wonder watter noodlot dit kan wees, dan is die verhaal ’n grieselrige, maar informeel vertelde antwoord wat boonop stof tot nadenke bied.""






</doc>
<doc id="79460" url="https://af.wikipedia.org/wiki?curid=79460" title="Hafez">
Hafez

Khwāja Shamsu d-Dīn Muhammad Hāfez-e Shīrāzī (Persies: خواجه شمس‌ دین محمد حافظ شیرازی), beter bekend onder sy pennaam Hāfez (1325/26–1389/1390), was 'n Irannese digter. Die meeste Iraniërs, Afghane en Tadjikiërs besit sy versamelde werke en memoriseer sy gedigte om hulle as spreekwoorde en gesegdes te gebruik.

Hafez se lewe en gedigte is baie kere ontleed, en daar is talle kommentare en interpretasies. Die digter het meer invloed op die Persiese literatuur sedert die 14de eeu uitgeoefen as enige ander skrywer. 

Geliefdes, geloof en die ontmaskering van huigelary staan sentraal in sy "ghazals" of liriese gedigte. Hafez laat sy invloed steeds op die lewens van Iraniërs geld. So word dikwels lesings van sy werke ("fāl-e hāfez", Persies: فال حافظ) gehou, sy gedigte as liedtekste in tradisionele Persiese musiek gebruik, of hulle dien as inspirasie vir visuele kuns en kalligrafie. Baie Iraniërs bring 'n besoek aan sy graf. Daar is bewerkings, imitasies en vertalings van Hafez se gedigte in die meeste belangrike tale.

Media


</doc>
<doc id="79466" url="https://af.wikipedia.org/wiki?curid=79466" title="John Tyler">
John Tyler

John Tyler (29 Maart 1790 – 18 Januarie 1862) was die tiende President van die Verenigde State (1841–1845). Tydens sy ampstermyn het Florida op 3 Maart 1845 die 27ste deelstaat van die Verenigde State geword.


</doc>
<doc id="79467" url="https://af.wikipedia.org/wiki?curid=79467" title="James K. Polk">
James K. Polk

James Knox Polk (2 November 1795 – 15 Junie 1849) was die elfde President van die Verenigde State (1845–1849). Tydens sy ampstermyn het Texas (29 Desember 1845) die 28ste, Iowa (28 Desember 1846) die 29ste en Wisconsin (29 Mei 1848) die 30ste deelstaat van die Verenigde State geword.


</doc>
<doc id="79468" url="https://af.wikipedia.org/wiki?curid=79468" title="Zachary Taylor">
Zachary Taylor

Zachary Taylor (24 November 1784 – 9 Julie 1850) was die twaalfde President van die Verenigde State. Hy was ook 'n militêre leier en het sy militêre loopbaan afgesluit met verreikende oorwinnings in die Meksikaans-Amerikaanse Oorlog.


</doc>
<doc id="79470" url="https://af.wikipedia.org/wiki?curid=79470" title="Millard Fillmore">
Millard Fillmore

Millard Fillmore (7 Januarie 1800 – 8 Maart 1874) was die 13de President van die Verenigde State (1850–1853). Hy het president geword na die afsterwe van Zachary Taylor omrede hy die Vise-President op daardie stadium was. Tydens sy ampstermyn het Kalifornië op 9 September 1850 die 31ste deelstaat van die Verenigde State geword.


</doc>
<doc id="79471" url="https://af.wikipedia.org/wiki?curid=79471" title="Brits-Kaffrarië">
Brits-Kaffrarië

Brits-Kaffrarië was 'n Britse kolonie tussen die Keiskammarivier en die Groot-Keirivier. Na die Sewende Grensoorlog het sir Harry Smith grotendeels teruggekeer na sir Benjamin D'Urban se grensreëlings van 1835. Dit het egter ook nie 'n einde aan die Kaapse grensoorloë gebring nie. Daarvoor was sir George Grey se beskawingsbeleid deels verantwoordelik, omdat dit die Xhosa-kultuur geïgnoreer het.

Die suidelike deel van die Provinsie van Koningin Adelaide is tot die gebied Brits-Kaffrarië verklaar en op 23 Desember 1847 geannekseer as deel van die Kaapkolonie met King William's Town as hoofstad. Aan die einde 1856 en begin 1857 het 'n 3 000 Duitse setlaars hulle in die gebied gevestig. In die eerste helfte van 1857 was dit die toneel van die Nasionale Selfmoord van die Xhosa. Op 7 Maart 1860 is die gebied as 'n aparte kroonkolonie onder luitenant-goewerneur John Maclean verklaar. Weens die groot uitgawes verbonde aan die Kaapse grensoorloë is die Kaapse regering deur sir Philip Wodehouse, die Kaapse goewerneur, en die Britse regering in 1866 verplig om die gebied weer by die Kaapkolonie in te lyf. Toe word dit bekend as die Ciskei en het bestaan uit die distrikte Oos-Londen en King William's Town.



</doc>
<doc id="79475" url="https://af.wikipedia.org/wiki?curid=79475" title="Franklin Pierce">
Franklin Pierce

Franklin Pierce (23 November 1804 – 8 Oktober 1869) was die 14de President van die Verenigde State (1853–1857) en is die engiste president afkomstig vanaf die deelstaat New Hampshire.


</doc>
<doc id="79476" url="https://af.wikipedia.org/wiki?curid=79476" title="Kaffrarië">
Kaffrarië

Kaffrarië is die historiese naam vir die gebied noord van Brits-Kaffrarië, tussen die Groot-Keirivier en die Umzimkulurivier, tussen die Drakensberge en die see. Tussen 1879 en 1894 is die gebied stuk vir stuk by die Kaapkolonie ingelyf: Griekwaland-Oos en Fingoland in 1879, Port St. Johns in September 1884, Tembuland, Galekaland en Bomvanaland in 1885, Mount Ayliff in Oktober 1886 en Pondoland in September 1894. Die grootste deel van die landstreek sou die latere Transkei vorm.


</doc>
<doc id="79477" url="https://af.wikipedia.org/wiki?curid=79477" title="Rutherford B. Hayes">
Rutherford B. Hayes

Rutherford Birchard Hayes (4 Oktober 1822 – 17 Januarie 1893) was die 19de President van die Verenigde State.


</doc>
<doc id="79478" url="https://af.wikipedia.org/wiki?curid=79478" title="Victoria-Oos">
Victoria-Oos

Victoria-Oos is 'n streek in die Nkonkobe Plaaslike Munisipaliteit in die Oos-Kaap. Dit lê tussen die Katrivier, ('n sytak van die Groot-Visrivier), in die weste, die Tyhumerivier ('n tak van die Keiskammarivier) in die ooste en die Amatholeberge in die noorde. Die gebied beslaan 319 km en het ± 6 000 inwoners. Alice, Hogsback, Universiteit van Fort Hare en Lovedale Kollege is die enigste bevolkingskonsentrasies. Boerdery en toerisme is die vernaamste inkomstebronne. Die R345-pad loop van noord na suid en die R63-pad van wes na oos deur die gebied. 

Ná die Sewende Grensoorlog (1847) het die goewerneur, sir Harry Smith, die vorige neutrale gebied tussen die Groot-Visrivier en die Keiskammarivier tot 'n provinsie van die Kaapkolonie verklaar met die naam Victoria-Oos. Die destydse grense was die Katrivier, die Groot-Visrivier, die Keiskammariver, die Amatolaberge, die see en die noordelike deel is begrens deur die Swart-Keirivier en die Klipplaatrivier. Fort Peddie, Fort Beaufort en Fort Willshire was binne die gebied geleë.


</doc>
<doc id="79480" url="https://af.wikipedia.org/wiki?curid=79480" title="Vlae van Asië">
Vlae van Asië

Die artikel gee ’n oorsig van internasionale en nasionale vlae in Asië.


</doc>
<doc id="79483" url="https://af.wikipedia.org/wiki?curid=79483" title="NG gemeente De Hoop">
NG gemeente De Hoop

Die NG gemeente De Hoop was 'n gemeente van die Nederduitse Gereformeerde Kerk met sy middelpunt op die landbougemeenskap De Hoop, sowat 14 km wes van Oudtshoorn. Omdat die gemeenskap mettertyd gekwyn het en daarmee saam die gemeente, is dit later by die gemeente Oudtshoorn-Park ingelyf.

'n Sterk gemeenskap het van omstreeks 1850 af opgebloei in die omgewing rondom Oudtshoorn, waar die moedergemeente eers op 11 Oktober 1853 as die 53ste gemeente in die NG Kerk gestig is. In 1908 het die kerkraad van die moedergemeente besluit om op ’n plaas sowat 15 km wes van die dorp erwe te verkoop en ’n kerk te bou (van dié erwe het blykbaar teen 2013, toe die Park-gemeente die kerkgebou in die mark gesit het, steeds aan die kerk behoort). Op 5 Mei 1909 is daar op die nuwe aanleg, wat die naam De Hoop gekry het, deur ds. George Murray van Oudtshoorn die hoeksteen van ’n kerkgebou gelê. Die argitek was Watson Hall (1876–1941). Intussen is ook ’n ruim pastorie gebou waarin ds. Murray, as die vader van 16, as medeleraar van Oudtshoorn sy intrek geneem het.

Die sierlike klipsteenkerkgebou met sitplek vir 700 kerkgangers, toring en uurwerk het slegs £4 810 gekos en is op 30 April 1910 ingewy. In dieselfde jaar is die stigting van ’n selfstandige gemeente deur die Ring van George goedgekeur en op 5 April 1911 voer die Ringskommissie die besluit deur. Die jong gemeente ontvang van Oudtshoorn, sonder skuld, die pastorie en kerk, asook die predikant, want op 17 Junie 1911 is die godsalige ds. Murray (toe reeds 66 jaar oud) hier bevestig deur sy gryse broer, dr. Andrew Murray, wat weens sy hoë ouderdom (83 jaar) ingelei moes word.

De Hoop was gelukkig om die waardige ds. George Murray, met sy rype ervaring en diepe godsvrug, as eerste leraar in sy deurslaggewende beginjare te kon hê. Veral in die donker dae van die Eerste Wêreldoorlog en die gevolglike rampspoedige ineenstorting van die volstruisveerprys, was hy en sy minsame gade ’n ware vader en moeder vir die beproefde gemeente. In dié rustige, landelike omgewing het daar uit sy pen verskeie belangwekkende werke gevloei, onder meer die insigryke "Oom Willem Smit" en "Een Beker Zonder Oor". In 1916 het ds. Murray afgetree en op 18 Mei 1921 is hy in die ouderdom van 75 jaar oorlede.

Ná ds. Murray is die herderstaf agtereenvolgens gedra deur di. F.J. de Kock (1916-’21), J.C. Lamprecht (1927-’33), H.L. Pepler (1933-’45) en A.Z.A. van Jaarsveld (1946–?).

Die gemeente is telkens gestrem deur water en watersnood: die teisterende droogte van 1927 en die dekade ná 1940 asook die oorstromings van 1916 en 1932 het diep spore nagelaat. Te midde van persoonlike skommelinge was daar egter, veral in die beginjare, bestendige ontwikkeling en finansieel is die hoogtepunt in 1948 bereik. Verbeteringe is gaandeweg aangebring: die kerksaal is in 1914 al opgerig, net soos die kerk en die pastorie van die pragtige plaaslike klipgebou; elektriese ligte vir die kerk, saal en pastorie is in 1939 aangebring en die nuwe orrel is op 5 Desember 1948 ingewy. In die middel van die dekade ná 1950 is die kerksaal vergroot.

Jare nadat die gemeente ingelyf is by Oudtshoorn-Park, is die kerkgebou in 2013 in die mark geplaas vir R1 995 000.





</doc>
<doc id="79484" url="https://af.wikipedia.org/wiki?curid=79484" title="Vlag van Afghanistan">
Vlag van Afghanistan

Die nasionale vlag van Afghanistan (Pasjtoe: د افغانستان رپی; Dari-Persies: پرچم افغانستان) is op 19 Augustus 2013 amptelik in gebruik geneem. Die vlag vertoon ’n vertikale driekleur van drie gelyke vertikale bane van swart, rooi en groen met die nasionale embleem in die middel van die vlag.

In die tydperk van die Hotaki-dinastie is ’n eenvoudige swart vlag gebruik. Daarna is ’n tweekleur in groen, wit en groen gebruik onder die regering van Ahmad Shah Durrani. Gedurende die Barakzai-dinastie is geen vlag gebruik nie en dit is in dié tydperk dat Afghanistan ’n emiraat geword het. Onder die regering van Abdoer Rahman Khan is weer, soos in die tyd van die Hotaki-dinastie, ’n eenvoudige swart vlag gebruik.

Aan die begin van die twintigste eeu, onder die regering van Habiboellah Khan, is ’n swart vlag met ’n seël gebruik wat die voorloper is van die huidige embleem van Afghanistan. Hahibullah Khan se opvolger, Amanoellah, het uitgebrei op sy vader se vlag deur uitgaande strale in die vorm van ’n oktagram om die seël te sit. Hierdie styl was algemeen in die Ottomaanse Ryk. In 1926 het Afghanistan ’n koninkryk geword en daarmee ook ’n verandering aan die vlag. Die seël is effens gewysig en ’n lourierkrans is om die seël is gesit. Die derde vlag wat onder Amanullah gebruik is, was ’n horisontale driekleur in swart, rooi en groen, weer met die oktagram-seël in die middel. Die swart het die voorafgaande vlae voorgetel, die rooi het die bloedvergieting vir onafhanklikheid (tydens die Derde Anglo-Afghaanse Oorlog) voorgestel en die groen het die hoop op ’n beter toekoms voorgestel. Die laaste vlag wat onder Amanullah gebruik is, was ’n vertikale driekleur in die kleure van die derde vlag met ’n seël in die middel waarop ’n son oor sneeubedekte berge opkom. Dit simboliseer ’n nuwe begin vir die koninkryk.

In 1929, onder regering van Habiboellah Kalakani of Bacha-i-Saqao is ’n vertikale driekleur in rooi, swart en wit gebruik. Dit was dieselfde vlag wat gebruik is toe die hedendaagse Afghanistan in die 13de eeu onder Mongoolse besetting was. Later daardie jaar het die vlag weer verander, onder regering van Nader Sjah. Die vorige vertikale vlag is weer ingestel maar die seël is verander na die oktagram van Amanullah. ’n Jaar later is die vlag weer verander. Nader se opvolger, sy seun Zahir Sjah, het die oktagram-seël gewysig deur die uitgaande strale te verwyder en die seël te vergroot. Onder die moskee en die krans is die jaartal ١٣٤٨ (1348 van die Islamitiese maankalender of 1929 van die Gregoriaanse kalender) toegevoeg om die begin van Mohammed Nadir Shah se dinastie aan te dui.

In 1973 het Afghanistan ’n republiek geword, waarmee ’n verandering in die vlag gepaard gegaan het. In hierdie wysiging is die ١٣٤٨ uit die vlag verwyder. In 1974 is die vlag weer verander. Die vlag is weer na ’n horisontale driekleur verander. Die kleure het gebly maar die betekenisse daarvan het verander: swart het die obskure verlede voorgestel, rooi het die bloedvergieting vir onafhanklikheid voorgestel en groen het die voorspoed van landbou voorgestel. ’n Nuwe seël is in die skildhoek ingevoeg met ’n arend met gespreide vlerke, ’n preekstoel ("minbar") op die arend se bors (vir ’n moskee), koringgerwe om die arend en sonstrale bo die arend om die nuwe republiek voor te stel.

Toe die leier van die republiek in 1978 vermoor is, is ’n nuwe regime met die bystand van die Sowjetunie as ’n sekulêre sosialistiese staat ingestel. Vir ’n kort tyd gedurende die oorgang is die vlag behou met die wapen in die skildhoek verwyder. Later daardie jaar is ’n nuwe vlag vir die demokratiese republiek ingestel. Dit was ’n rooi vlag met ’n geel seël in die skildhoek (dit was ’n algemene ontwerp vir sosialistiese state in die 20ste eeu. Die koringgerf het gebly maar ’n ster is bo-aan bygesit (om die vyf etniese groepe van Afghanistan voor te stel) en die woord ‘Khalq’ (wat ‘mense’ in Arabies beteken) in die middel. Die vlag is ook gebruik as die vlag van die Demokratiese Volksparty van Afghanistan se Khalq-faksie onder president Nur Muhammad Taraki tot sy moord in 1979.

Na die omverwerping van die Khalq-faksie deur die Parcham-faksie is die vlag weer verander. Die omverwerping het in Desember 1979 plaasgevind. Die nuwe leierskap het die swart, rooi en groen driekleur heringestel om die verlede, bloedvergieting vir onafhanklikheid en die Islamitiese geloof onderskeidelik voor te stel. ’n Nuwe seël is ontwerp met ’n opkomende son (’n verwysing na die vorige naam, Khorasan, wat “Land van die Opkomende Son” beteken), ’n kansel en ’n boek (waarskynlik die Kommunistiese Manifes of Das Kapital van Karl Marx), linte in die nasionale kleure, ’n rat vir die industrie en ’n rooi ster vir kommunisme.

In 1992 het die vlag weer verander deurdat die rat in die seël geskuif is, die rooi ster en die boek verwyder is en die groen agtergrond gebuig is om die horison voor te stel. Vir ’n kort wyle in 1992 was die land bekend as die Islamitiese Staat Afghanistan. Hierdie staat het ’n groen, wit en swart horisontale driekleur gebruik met die Takbir “Allahoe Akhbar” (in Arabies) in die boonste groen baan en die Sjahada in die middelste wit baan. Hierdie vlag was die eerste wat nie die rooi kleur van nasionalisme en stamgebondenheid bevat het nie sedert 1928. Na die ontbinding van die tussentydse regering het die vlag wéér verander. Die Afghaanse seël is weer teruggebring, hierdie keer in goud en met die woorde “دا افغانستان اسلامی دولت” ("Islamitiese Staat Afghanistan") in die onderste deel van die seël.

Tussen 1996 en 1997 het die Taliban die Islamitiese Emiraat Afghanistan gevestig en ’n eenvoudige wit vlag gebruik. Tussen 1997 en 2001 het hulle die wit vlag behou maar die Sjahada daartoe bygevoeg. ’n Tussentydse Administrasie het tussen 2001 en 2002 ’n vlag soortgelyk aan die vorige een van die Islamitiese Staat Afghanistan met blou Arabiese skrif aan weerskante van die seël. In 2002 is ’n Tradisionele Afghaanse Administrasie saamgestel en het hulle ’n vertikale driekleur in swart, rooi en groen gebruik met die seël in die middel, soortgelyk aan die vlae van 1930 tot 1974. Hierdie seël het egter die jaartal ١۲۹٨ (1928) van die Islamitiese sonkalender daarop. Dit is die jaar waarin onafhanklikheid van die Verenigde Koninkryk verkry is. In 2004 is die vlag weer verander. Hierdie keer is die verhouding gewysig en is “دا افغانستان اسلامی دولت” ("Islamitiese Staat Afghanistan) vervang met “ افغانستان” ("Afghanistan"). In 2013 is die nasionale wapen vergroot sodat dit nou ook oor die swart en groen bane streek.

Die kleurskema vir die vlae van 1928 tot 1978 en sedert 1980 word hieronder gelys:

Op 22 Februarie 1928 het koning Amanullah Khan van Afghanistan vir vyf dae na Duitsland gereis en Berlyn en München besoek. Duitsland het sedert 1919 die Afghaanse regering en mense finansieel, polities en kultureel in feitlik alle gebiede van infrastruktuur, tegnologie en onderwys ondersteun. Amanullah Khan is glo deur die vorm en kleur van Duitsland se swart-rooi-goue vlag geïnspireer, want in dieselfde jaar is vir die eerste keer in Afghanistan ’n drie-kleurige vlag met horisontale strepe in swart-rooi-groen bekendgestel. Die landswapen was in wit in die vlag van Afghanistan se sentrum.



</doc>
<doc id="79493" url="https://af.wikipedia.org/wiki?curid=79493" title="Mohammad Khatami">
Mohammad Khatami

Mohammad Khatami (Persies: سید محمد خاتمی, [sejˈjed mohæmˈmæde xɒːtæˈmiː]; * 29 September 1943) is 'n Irannese geleerde, Sjiïtiese teoloog en hervormingsgesinde politikus. Hy het tussen 2 Augustus 1997 en 3 Augustus 2005 as die vyfde President van Iran gedien. In die 1980's en 1990's het hy ook die amp van Minister van Kultuur beklee. Hy is tans een van die leiers van die Irannese Groen Beweging.

Khatami was aanvanklik min bekend buite Teheran, maar het die aandag van baie kiesers met sy landwye verkiesingsveldtog en sy politieke program van liberalisering en hervorming getrek. Hy is uiteindelik met 70% van die uitgebragte stemme as president verkies. Gedurende sy twee ampstermyne het hy vrye meningsuiting, verdraagsaamheid en konstruktiewe diplomatieke betrekkinge met ander lande voorgestaan, terwyl in sy ekonomiese beleid beginsels soos 'n vrye mark en buitelandse beleggings sentraal gestaan het.


</doc>
<doc id="79495" url="https://af.wikipedia.org/wiki?curid=79495" title="Vyfde Grensoorlog">
Vyfde Grensoorlog

Die Vyfde Grensoorlog van 1818–1819 (ook bekend as die Oorlog van Nxele), die vyfde in die ry van nege Kaapse grensoorloë, was 'n direkte gevolg van die spoorstelsel.

Lord Charles Somerset, die Kaapse goewerneur, het met Ngqika (Gaika) van die Rarabe-stam 'n verdrag gesluit waarvolgens die kraal waarheen die spore van gesteelde vee lei die beeste teruggee. So kies Somerset kant vir Gaika bo Ndlmabe (Slambie) in hul stryd om die opperhoofskap. Dit lei tot 'n gevoel van inmenging, weerwraak en 'n protesbeweging onder die westelike Xhosa onder die leiding van die kaptein en profeet Makana (Maqana / Nxele / Lynx / Links). Hierdie inmenging in die huishoudelike sake van die Xhosa was 'n diplomatieke fout en lei tot die Vyfde Grensoorlog.

In Junie 1818 vlam die burgeroorlog tussen Gaika en Slambie weer op. Gaika word by Debenek verslaan en nader Somerset op grond van hul verdrag om hulp. In Desember 1818 val koloniale magte die Xhosa-gebiede binne en verslaan Slambie. 23 000 beeste word teruggekry. Toe die Kaapse magte onttrek, hergroepeer Slambie en sit sy veldtog van roof, moord en verwoesting voort. Net na dagbreek op 22 April 1819 val Makana met 'n mag van 10 000 krygers die dorp Grahamstad aan. 'n Garnisoen van 350 man onder lt.kol. Tiger Tom Willshire bygestaan deur 'n Khoikhoi-mag onder Jan Boesak kry weens hul beter wapens en taktiek die oorhand. 'n Duisend Xhosa-krygers is gewond of sneuwel. Willshire met 'n mag van 4 000 soldate en burgers verdryf die Xhosamag oor die Groot-Keirivier, Slambie se militêre mag is gebreek en hy vlug na Hintsa van die Galekas. Hierdie aksie staan bekend as die Slag van Grahamstad. Makana gee in Augustus 1819 oor en duisende stuks vee word teruggekry. Die Xhosas is uit die gebied tussen die Groot-Visrivier en die Keiskammarivier (die latere Victoria-Oos) verdryf. Dit het 'n neutrale en onbewoonde buffergebied geword om skeiding tussen die koloniste en die Xhosa te handhaaf. Grenswagte in verskeie forte, waarvan Fort Willshire langs die Keiskammarivier die grootste was, moes die nuwe grensreëling handhaaf. Dus het die Keiskammarivier in die praktyk die oosgrens van die Kaapkolonie geword.




</doc>
<doc id="79496" url="https://af.wikipedia.org/wiki?curid=79496" title="Willem Alberts">
Willem Alberts

Willem Alberts (gebore op 11 Mei 1984 in Pretoria) is 'n rugbyspeler wat vir die Natalse Haaie in die Curriebeker en die Sharks in Superrugby speel. Hy was ook deel van Suid-Afrika se span tydens die Rugbywêreldbeker 2015.

Hy het sy toetsdebuut vir die Springbokke op 13 November 2010 teen Wallis in Cardiff gemaak op ouderdom 26. Hy druk ook sy eerste drie vir die span in hierdie wedstryd nadat hy as plaasvervanger opkom.



</doc>
<doc id="79497" url="https://af.wikipedia.org/wiki?curid=79497" title="Roeholla Chomeini">
Roeholla Chomeini

Roeholla Mostafawi Moesawi Chomeini (Persies: سید روح‌اللّه مصطفوی موسوی خمینی, [ruːholˈlɑːhe muːsæˈviːje xomeiˈniː]; * 24 September 1902; † 3 Junie 1989), in westerse lande bekend as die ajatolla Chomeini, was 'n Irannese godsdienstige leier en politikus. As leier van die Irannese Rewolusie het hy in 1979 die westers-georiënteerde wêreldlike bewind van Mohammad Reza Pahlavi, die laaste sjah uit die Pahlavi-dinastie, omvergewerp en deur 'n teokraties-republikeinse regeringstelsel vervang.

Ná die rewolusie het hy as die nuutgestigte Islamitiese Republiek van Iran se Opperleier gefungeer, 'n politieke amp wat aan hom volgens die bepalings van die nuwe Irannese grondwet die hoogste politieke en godsdienstige gesag in die land verleen het en wat hy tot en met sy afsterwe in 1989 beklee het.

In die Twaalfer-Sjiïsme, die Islamitiese staatsgodsdiens van Iran, was Chomeini 'n "marja" of "bron van hoogste godsdienstige gesag" en skrywer van meer as veertig religieuse boeke, alhoewel hy veral danksy sy politieke aktiwiteite en weerstand teen die sjah-bewind bekendheid verwerf het. As politieke opponent het Chomeini meer as vyftien jaar as banneling in die buiteland deurgebring, aanvanklik in Irak en daarna vir 'n kort tyd in Frankryk.

In die Usuli-teorie van Sjiïtiese Islam word 'n besondere rol aan Islamitiese regsgeleerdes toegeken, die "velayat-e faqih" of politieke, morele en godsdienstige wagtersrol waarvolgens geestelikes geraadpleeg moet word voordat belangrike besluite geneem kan word. Chomeini het hierdie beginsel en instelling in sy werke en preke verder ontwikkel om 'n Islamitiese regeringstelsel met godsdienstige persoonlikhede as politieke leiers in te sluit. Hierdie konsep, wat eers ná die Irannese Rewolusie aan die wye publiek bekend gestel is, is in die Irannese grondwet veranker nadat dit deur kiesers in 'n nasionale referendum goedgekeur is. Dié stemming was egter nie geheim nie, en daar was geen alternatief tot 'n Islamitiese republik op die stembrief nie.

In die weste, maar ook in Irannese opposisiekringe het Chomeini 'n omstrede persoonlikheid gebly, onder meer vanweë sy optrede teen opposisiegroepe, duisende teregstellings en sy aanvanklike weiering om, ná jare van bloedige gevegte sonder militêre vordering, 'n wapenstilstand in die oorlog teen Irak te verklaar. Sy internasionale invloed en sy ongekende gewildheid as charismatiese leierfiguur van Iran was egter merkwaardig genoeg om deur die Amerikaanse nuustydskrif Time in 1979 as "Man van die Jaar" benoem te word.

Chomeini het die titel die "Groot Ajatolla" gehad en amptelik sowel in Iran as by aanhangers in die buiteland as "imam" bekend gestaan.

Hy het op die streng uitvoering van Islamitiese wette aangedring en die Islamitiese regering tot sy dood in 1989 gelei. Hy is in die Praalgraf van die Ajatolla Chomeini begrawe.


</doc>
<doc id="79498" url="https://af.wikipedia.org/wiki?curid=79498" title="Siya Kolisi">
Siya Kolisi

Siya Kolisi (gebore op 16 Junie 1991 in Zwide, Port Elizabeth) is 'n rugbyspeler wat vir die Westelike Provinsie in die Curriebeker en die in Superrugby speel. Hy is ook die kaptein van die span. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.

Kolisi het sy debuut vir die Springbokke op 16 Junie 2013 teen Skotland, in die Mbombela-stadion te Nelspruit gemaak. Op 28 Mei 2018 word Kolisi as die Springbokkaptein aangewys vir die inkomende toetse in Junie teen Engeland, in Johannesburg, Bloemfontein en Kaapstad. Hierdeur word hy die span se eerste swart kaptein in hul 126-jarige bestaan.



</doc>
<doc id="79499" url="https://af.wikipedia.org/wiki?curid=79499" title="Juandré Kruger">
Juandré Kruger

Juandré Kruger (gebore op 6 September 1985 te Kaapstad) is 'n Springbokrugbyspeler wat vir die Blou Bulle in die Curriebeker en vir Racing Metro oorsee speel.



</doc>
<doc id="79507" url="https://af.wikipedia.org/wiki?curid=79507" title="Franco van der Merwe">
Franco van der Merwe

Franco van der Merwe (gebore op 15 Maart 1983 in die Paarl) is 'n rugbyspeler wat vir die Goue Leeus in die Curriebeker en vir die Lions of die Sharks in Superrugby speel.

Van der Merwe is sedert 2012 reeds vier keer opgeroep vir die Springbok-oefengroep, maar het heelaas nog nie in 'n toetswedstryd gespeel nie. 



</doc>
<doc id="79515" url="https://af.wikipedia.org/wiki?curid=79515" title="James Garfield">
James Garfield

James Abram Garfield (19 November 1831 – 19 September 1881) was die 20ste President van die Verenigde State. Sy tyd in die Presidentse kantoor was 200 dae; hy is op 2 Julie 1881 deur 'n sluipmoordenaar geskiet en het eers op 19 September gesterf. Ná Abraham Lincoln (1865) is hy die tweede Amerikaanse president, wat vermoor is.


</doc>
<doc id="79518" url="https://af.wikipedia.org/wiki?curid=79518" title="Chester A. Arthur">
Chester A. Arthur

Chester Alan Arthur (5 Oktober 1829 – 18 November 1886) was die 21ste President van die Verenigde State. Arthur het president geword nadat James Garfield vermoor is deur 'n sluipmoordenaar.


</doc>
<doc id="79519" url="https://af.wikipedia.org/wiki?curid=79519" title="Omoseye Bolaji">
Omoseye Bolaji

Omoseye Bolaji (geb. 1968) is 'n Suid-Afrikaanse skrywer wat in Engels skryf. Bolaji het heelwat toekennings ontvang vir sy bydrae tot die swart letterkunde in Suid-Afrika. 




</doc>
<doc id="79520" url="https://af.wikipedia.org/wiki?curid=79520" title="Wilhelmina van Nederland">
Wilhelmina van Nederland

Wilhelmina Helena Pauline Maria (Den Haag, 31 Augustus 1880 – Apeldoorn, 28 November 1962), Prinses der Nederlanden (1880-1890, 1948-1962), prinses van Oranje-Nassau en hertogin van Mecklenburg-Schwerin (1901-1962), was van 1890 tot 1948 koningin van Nederland en het regeer onder die naam Wilhelmina. In werklikheid het sy eers vanaf 1898 regeer; gedurende die eerste agt jaar was Emma van Waldeck en Pyrmont - haar moeder - die koningin omdat Wilhelmina nog te jong was.


</doc>
<doc id="79521" url="https://af.wikipedia.org/wiki?curid=79521" title="Benjamin Harrison">
Benjamin Harrison

Benjamin Harrison (20 Augustus 1833 – 13 Maart 1901) was die 23ste President van die Verenigde State. Hy was 'n kleinseun van die president William Henry Harrison. Tydens sy ampstermyn het Noord- en Suid-Dakota (2 November 1889) die 39ste en 40ste, Montana (8 November 1889) die 41ste, Washington (11 November 1889) die 42ste, Idaho (3 Julie 1890) die 43ste en Wyoming (10 Julie 1890) die 44ste deelstaat van die Verenigde State geword. Net onder die presidentskap van George Washington is meer deelstate tot die unie toegelaat.


</doc>
<doc id="79524" url="https://af.wikipedia.org/wiki?curid=79524" title="Erica Green">
Erica Green

Erica Lynn Green (25 September 1970, Somerset-Wes) is 'n Suid-Afrikaanse fietsryer wat Suid-Afrika by twee Olimpiese Spele verteenwoordig het. Sy het gedurende 1991 te Switserland begin bergfiets ry. Sy het Suid-Afrika verteenwoordig tydens die 1993 Baanfiets Wêreldkampioenskap in Noorweë waar sy 'n Afrika-rekord opgestel het in die enkel-agtervolging item. Sy verteenwoordig Suid-Afrika tydens die Olimpiese Spele in Atlanta in beide die padfiets en bergfiets dissiplines. Tydens die Olimpiese Spele in Sydney het sy Suid-Afrika weereens verteenwoordig in bergfiets.



</doc>
<doc id="79530" url="https://af.wikipedia.org/wiki?curid=79530" title="Aus">
Aus

Aus is 'n klein nedersetting in die ǀǀKaras-streek in die suide van Namibië, sowat 125 km oos van Lüderitz en 230 km wes van Keetmanshoop, en op 'n hoogte van 1 485 m bo seespieël. Dit lê aan die spoorlyn en die B4 nasionale pad. Treine van Keetmanshoop af draai nou hier om nadat hulle vroeër tot op Lüderitz geloop het.
Die dorpie se naam is van Khoi-oorsprong en beteken "groot slang". Dit is as 'n interneringskamp gebruik ná die Duitse oorgawe in 1915. Die gevangenes is eers in tente gehuisves, maar later is baksteenhuise vir hulle gebou. Die getal aangehoudenes het nagenoeg 1 500 bereik, maar in Mei 1919 is die kamp gesluit. 'n Gedenkteken is sedertdien op die perseel van die kamp opgerig en enkele van die huise herbou. Daar was vroeër sprake van 'n goudontdekking in die omgewing.

Hoewel dit 'n klein plekkie is, het dit 'n hotel, polisiekantoor, winkel en motorhawe. Vroeër jare was hier 'n laerskool vir blanke leerlinge en een vir swart leerlinge. Die dorpie is geleë in die Ausberge bo die vlaktes van die Namibwoestyn. Die klimaat is gewoonlik baie warm en droog, maar in die winter van 1963 het sneeu hier geval. Dit word dan ook beskou as die plek met die koudste winters in Namibië.

Die gebied wes van Aus is bekend om sy wildeperde wat in die woestyn hou. Hulle oorsprong is onseker, maar hulle tel sowat 150 tot 200 en het aangepas by die onherbergsame omgewing. Hulle urineer minder as mak perde en kan vyf dae lank sonder water klaarkom. Hulle suip gewoonlik by 'n watergat in die Garubpan waar 'n skerm opgerig is sodat toeriste die diere kan dophou sonder dat hulle gesteur word.

Die bevolking was in 1970 767 van wie 197 blankes was. Aus het in 1925 'n dorpsbestuur gekry en munisipale status in 1949.

Afrikaanssprekendes het hulle eers in die twintigerjare van die vorige eeu in die gebied rondom die dorpies Aus en Bethanie, wat albei van die Duitse koloniale era dateer, kom vestig. Bearbeiding deur leraars van die NG Kerk het maar langsaam gekom, want in die noorde en middel van die destydse Suidwes-Afrika is reeds in 1902 die NG gemeente Otjiwarongo en NG gemeente Gibeon gestig, maar in die suide eers in 1924 die NG gemeente Keetmanshoop en in 1928 die NG gemeente Warmbad, weens 'n tekort aan leraars. Keetmanshoop het aanvanklik bestaan uit die huidige gemeentes Keetmanshoop, Bethanie en Lüderitz (Aus ingesluit), wat oor 'n geweldige gebied van anderkant Aroab tot by Lüderitz gestrek het, amper 650 km van oos na wes, waarvan groot dele moeilik was om te bereis.

Die baanbrekers vir die kerk in die suide van die huidige Namibië was manne soos di. Manie Potgieter (1925) en S. Fouche (1931), wat die moeilike werk op hulle geneem het. Laasgenoemde het begin met die afstigting van die gemeente Bethanie (Lüderitz), wat ds. M.C. Hattingh in 1938 as leraar gekry het. Dit is ook die stigtingsjaar van dié gemeente.

Die uitgestrektheid van die gemeente was so dat dit moeilik was om te besluit waar die pastorie sou staan. Die pastoriegebou op Bethanie, die beste wat hulle kon kry, was nie doeltreffend nie, maar die leraar moes eers wag totdat 'n gerieflike kerksaal op Bethanie en Aus opgerig is. Op albei plekke is 'n huis as pastorie gehuur en op Aus is later een gekoop. Ook is besluit om 'n saal op Lüderitz te bou, maar daarmee is uitgestel. Op 28 September 1940 wy ds. Hattingh 'n ruim, gerieflike kerksaal op Bethanie in, wat £3 500 gekos het. Op Aus is 'n saal gehuur en op Lüderitz is van die Duitse Evanheliese Lutherse kerk gebougebruik gemaak. Kerkraadsvergaderings is om die beurt op Bethanie, Aus en Lüderitz gehou.

Omdat Aus meer sentraal was, het die leraar daar gaan woon en daar is toe besluit om Bethanie as dorp en wyk van die res af te stig. Dit het gebeur in die dienstyd van ds. Petrus Swart, wat ná meer as ses jaar diens na Soutpan vertrek het. Ds. P.A.M. Brink van Gansbaai volg in 1949 en hy voltrek dadelik die skeiding tussen Bethanie en Lüderitz, met Aus ingesluit. Hy word na Lüderitz beroep en vertrek daarheen, van waar hy ook Aus bedien het.



</doc>
<doc id="79531" url="https://af.wikipedia.org/wiki?curid=79531" title="Subtropiese klimaat">
Subtropiese klimaat

'n Vogtige subtropiese klimaat (Köppen-klimaatklassifikasie CFA of CWA) is 'n sone van subtropiese klimaat wat deur warm, vogtige somers en in die algemeen matig tot koel winters gekenmerk word. Onder Köppen se klimaatdefinisies, dek hierdie klimaatkategorie 'n wye verskeidenheid van eienskappe, veral in terme van die wintertemperature. Die term "subtropiese" kan 'n verkeerde benaming vir plekke in die koeler areas wees.

Köppen definieer hierdie klimaat as 'n gemiddelde temperatuur van tussen -3 °C (26,6 °F) en 18 °C (64,4 °F) vir die koudste maand, en bo 22 °C (71,6 °F) vir die warmste een. Sommige klimatoloë verkies om 0 °C (32 °F) te gebruik as die laer temperatuur vir die koudste maand se gemiddelde temperatuur. Dit is óf vergesel van 'n droë winter of geen ware droë seisoen nie.

Aansienlike neerslag kom in al die seisoene in die meeste gebiede voor, en alhoewel in gebiede wat grens aan semi-droë klimaat (gewoonlik aan die westelike rand), kan onreëlmatige droogtes algemeen intree en dit is katastrofies vir veral die landbou. Winterreënval (en soms sneeu) hou verband met groot storms wat deur die westewinde van wes na oos gebring word. Die meeste somerreën val tydens donderstorms en 'n tropiese storm, orkaan of sikloon.

Die vogtige subtropiese klimaat lê gewoonlik aan die suidoostelike kant van al die kontinente, oor die algemeen tussen breedtegrade 25° en 40° (noord) en is geneig om geleë te wees aan die kus of naby kusplekke. Maar in sommige gevalle strek die klimaat ver die binneland in, veral in China en die Verenigde State van Amerika.

In Afrika word die vogtige subtropiese klimaat in twee afsonderlike gebiede op die suidelike halfrond van die vasteland gevind. Die CWA klimaat word gevind in meer as 'n groot gedeelte van die binneland van die Midde-en Oos-Afrika-streke. Hierdie gebied sluit in: sentraal Angola, die noordooste van Zimbabwe, die Niassa-, Manica- en Teteprovinsies van Mosambiek, die suidelike Kongoprovinsies, die suidweste van Tanzanië, en die grootste dele van Malawi en Zambië. Sommige laer gedeeltes van die Ethiopiese hooglande het ook hierdie klimaat. Die klimaat word ook gevind in die smal kusdele van Suider- en Oos-Suid-Afrika, veral in KwaZulu-Natal en die Oos-Kaap. In Suid-Afrika word hierdie klimaatsdele hoofsaaklik beïnvloed deur die vogtige lugmassas wat vanaf die Indiese oseaan ingevoer word en oor die algemeen meer matige temperature veroorsaak. Dit is veral duidelik in die winter, wanneer die temperature nie so laag daal as in baie ander gebiede in die vogtige subtropiese kategorie nie. 


</doc>
<doc id="79538" url="https://af.wikipedia.org/wiki?curid=79538" title="Theodore Roosevelt">
Theodore Roosevelt

Theodore Roosevelt, Jr. (27 Oktober 1858 – 6 Januarie 1919) was die 26ste President van die Verenigde State (1901–1909). Tydens sy ampstermyn het Oklahoma op 16 November 1907 die 46ste deelstaat van die Verenigde State geword. Sy portret is saam met die van die presidente George Washington, Thomas Jefferson en Abraham Lincoln by Mount Rushmore uitgebeeld. Theodore Roosevelt het in 1906 die Nobelprys vir Vrede ontvang.



</doc>
<doc id="79539" url="https://af.wikipedia.org/wiki?curid=79539" title="Leratswana">
Leratswana

Leratswana is 'n hoofsaaklik swart dorpie in die Oos-Vrystaat wat digby Arlington geleë is, 'n spoorverbinding tussen Kroonstad en die KwaZulu-Natalse spoorlyne.



</doc>
<doc id="79543" url="https://af.wikipedia.org/wiki?curid=79543" title="Vlag van Armenië">
Vlag van Armenië

Die nasionale vlag van Armenië is op 24 Augustus 1990 amptelik in gebruik geneem. Die vlag vertoon ’n horisontale driekleur in rooi, blou en oranje. Armenië het hierdie ontwerp van die nasionale vlag tussen 1918 en 1921 gebruik en weer in 1990 die vlag aanvaar.

Die huidige vlag is deur die Armeense Opperste Sowjet goedgekeur. Op 15 Junie 2006 is die Wet op die Nasionale Vlag van Armenië deur die Armeense Nasionale Vergadering gepromulgeer, waardeur die gebruik van die vlag gereguleer word.

Deur die geskiedenis was daar baie variasies van die Armeense vlag in gebruik. In antieke tye is die Armeense dinastieë voorgestel deur verskillende simboliese diere wat op die vlae gepryk het. In die twintigste eeu is verskeie Sowjetvlae gebruik om Armenië te verteenwoordig.

Vandag se driekleurvlag herinner nie juis aan die vroegste Armeense ‘vlae’ nie; in die antieke tyd is oorlog gevoer met ’n leër wat ’n paal met gravures in, geloop. Die gravures was iets in die styl van ’n draak, arend, leeu of “een of ander geheimsinnige voorwerp van die gode.” Met die opkoms van Christendom het die Armeense Ryk talle verskillende vlae aangeneem wat die verskillende dinastieë voorgestel het. Die vlag van die Artaxiad-dinastie het byvoorbeeld bestaan uit ’n rooi baan met twee arende wat oor die rug na mekaar kyk met ’n blom tussen die twee arende.

Nadat Armenië opgedeel is tussen die Persiese en Ottomaanse Ryke, het die idee van ’n Armeense vlag vir ’n wyle uitgesterf. Die Armeens Katolieke priester Vader Ghevont Alishan het in 1885 ’n nuwe vlag vir Armenië geskep nadat die Armeense Studentevereniging van Parys ’n vlag versoek het vir die begrafnis van die Franse skrywer Victor Hugo. Alishan se eerste ontwerp was baie soortgelyk aan vandag se Armeense vlag: ’n horisontale driekleur. Dit het baie gelyk soos ’n onderstebo weergawe van die huidige vlag van Bulgarye. Die boonste baan was rooi wat die eerste Paassondag (ook genoem “Rooisondag”) voorgestel het, die groen baan het die “Groen“ Paassondag voorgestel en die wit is ingesluit om die kleurkombinasie te voltooi. Terwyl hy in Frankryk was het Alishan ’n tweede vlag ontwerp. Dit staan vandag as die “Nasionalistiese Armeense Vlag” bekend. Dit was ook ’n driekleur, hierdie keer vertikaal en soortgelyk aan die vlag van Frankryk. Die kleure van hierdie tweede vlag was rooi, groen en blou wat die reënboog wat Noag gesien het nadat hy Berg Ararat gesien het.

In 1828 is Persarmenië na die Russies-Persiese Oorlog deur die Russiese Ryk geannekseer en bekend geword as Russies-Armenië. Toe Russiese Ryk verkrummel het, het Russies-Armenië sy onafhanklikheid verklaar en aangesluit by die kortstondige Transkaukasiese Demokraties-Federatiewe Republiek saam met Georgië en Azerbeidjan. Hierdie verenigde staat het skaars ’n jaar bestaan waarna dit ontbind het. Omdat die Republiek so ’n kort bestaan gehad het, het dit geen vlae of simbole gebruik nie. Sommige historici beskou ’n horisontale goud, swart en rooi driekleur, soortgelyk aan die vlag van Duitsland met die kleure wat anders gerangskik is, egter as ’n vlag van vir Transkaukasië gebruik is. Die federasie is op 26 Mei 1918 ontbind toe Georgië sy onafhanklikheid verklaar het as die Demokratiese Republiek van Georgië. Armenië en Azerbeidjan het twee dae later, op 28 Mei 1918, ook hul onafhanklikheid verklaar as die Demokratiese Republiek van Armenië en die Demokratiese Republiek van Azerbeidjan onderskeidelik.

Nadat onafhanklikheid verkry is, het die Demokratiese Republiek van Armenië die moderne driekleur aanvaar. Met Stepan Malkhasyants se verskyning in die Nasionale Vergadering het die onafhanklike Armeense regering op die kleure besluit wat gedurende die laaste tydperk van die Rubenid-dinastie gebruik is. ’n Vroeëre prototipe, wat uiteindelik verwerp is, was ’n reënboogvlag. Hierdie prototipe kan by die Martiros Saryan Huismuseum in Jerewan gesien word. Daar is besluit om die geel met oranje te vervang “omdat dit beter met die ander twee kleure geskakel het en ’n meer bevredigende samestelling gebied.” Die vlag van Armenië het toe ’n verhouding van 2:3 gehad. Op 24 Augustus, toe die Armeense Opperste Sowjet hierdie vlag aanvaar het as die vlag van die Republiek Armenië, is die verhouding na 1:2 verander.

Op 29 November 1920 het die Bolsjewiste die Armeense SSR gestig. ’n Nuwe vlag is aanvaar en in die grondwet vasgelê wat op 22 Februarie 1922 goedgekeur is deur die Eerste Sowjetkongres van die Armeense SSR. Daardie vlag het slegs vir ’n maand bestaan want op 12 Maart het die Armeense SSR met die Georgiese SSR en die Azerbeidjanse SSR saamgesmelt om die Transkaukasiese SFSR tot stand te bring. Op 30 Desember 1922 het die Transkaukasiese SFSR een van die vier Sowjetrepublieke geword wat saamgesmelt het om die USSR te vorm. Die vlag van die republiek het ’n hamer en sekel in ’n ster gehad met die letters “ЗСФСР” (ZSFSR) in Russies daarop. Hierdie letters staan vir "Закавказская Советская Федеративная Социалистическая Республика" ("Zakavkazskaja Sovjetskaja Federativnaja Sotsalistitsjeskaja Respoeblika", "Transkaukasiese Sowjet Federatiewe Sosialistiese Republiek"). In 1936 het die TSFSR ontbind in sy drie samestellende gebiede, onderskeidelik die Georgiese, Armeense en Azerbeidjanse SSR’e.

As ’n republiek van die USSR is die Armeense SSr se vlag in 1936 aanvaar. Dit is baie soortgelyk aan die vlag van die Sowjetunie in dat dit ’n rooi vlag was met ’n hamer en sekel in die skildhoek. Daaronder het gestaan “H-Kh-S-H” in Armeensse skrif. Hierdie letters, in Wes-Armeens, staan vir “"Haygagan Khorhurtayin Sodzialistakan Hanrabedutyun",” of die “Armeense Sosialistiese Sowjetrepubliek.” In die 1940’s is die vlag aangepas om die Oos-Armeens wat in die Republiek gepraat is, te akkommodeer. Die letters is verander na “H-S-S-R” vir “Hayastani Sovetakan Sotsialistikakan Respublika” in die Oos-Armeense uitspraak. In 1952 is ’n nuwe vlag bekendgestel. Die letters is geheel en al verwyder en ’n horisontale blou baan is in die middel aangebring.

Laat in Mei 1988, te midde van groeiende nasionalistiese spanning, het die nuwe leier van Armenië se kommunistiese party die vertoon van die verbande driekleur van die DRA in Jerewan toegestaan vir die eerste maal in sestig jaar. ’n Jaar later, na die massabetoging vir Nagorno-Karabach waar die driekleur vertoon is, het hy amptelike erkenning daarvoor versoek. Op 24 Augustus 1990 is amptelike erkenning aan die vlag gegee, ’n dag nadat die Armeense Opperste Sowjet die republiek se soewereiniteit verklaar het en die land hernoem het na die Republiek Armenië. Op daardie tydstip, het Armenië net meer as ’n jaar van tevore sy formele onafhanklikheid van die USSR verklaar en die driekleur het die vlag van 1952 vervang.

Die kleure is gereeld verskillende betekenisse toegedig. Die rooi het byvoorbeeld vir die bloedvergieting deur die Armeense soldate in oorlog voorgestel, die blou het die Armeense lug voorgestel en die oranje die moed van die land.

Die amptelike definisie van die kleure, soos vasgestel deur die Grondwet van die Republiek van Armenië is:

In 2012 het die Armeense Nasionale Instituut vir Standaarde (SARM) spesifikasies vir die samestelling en kleure van die nasionale vlag uitgereik:
Die wetgewing van 2006 oor die Nasionale Vlag van Armenië vereis dat die vlag op die volgende openbare geboue gehys moet word:

Die wet vereis ook dat die vlag halfstok moet hang op dae wanneer daar gerou word of gedurende roudienste. ’n Swart lint moet dan bo-aan die vlagpaal geplaas word; die lengte van die lint moet gelyk wees aan die lengte van die vlag. Die wapperende vlag moet in sy geheel, skoon en onverwelk gehys word; verder moet die onderste gedeelte van die vlag ten minste 2,5 meter van die grond af wees.

Die dag van die Nasionale vlag van Armenië word jaarliks op 15 Junie gevier. Die dag is gekies om die rede dat die Armeense wet oor die Nasionale Vlag van Armenië op 15 Junie 2006 deurgevoer is. Die dag van die Armeense driekleur is vir die eerste keer op 15 Junie 2010 in Jerewan gevier.

Die daaglikse vertoon van die Armeense vlag word aangemoedig maar slegs wetlik vereis op die volgende dae:


Die nasionale vlag word genoem in die “Mer Hayrenik”, die volksied van Armenië. Die tweede en derde strofes verwys spesifiek na die skepping van die nasionale vlag:

Op 2 Junie 1992 het die selfverklaarde Republiek van Nagorno-Karabakh, ’n "de facto" onafhanklike republiek in Suid-Kaukasië wat deur Azerbeidjan opgeëis word, ’n vlag aangeneem wat afgelei is van die vlag van Armenië met ’n wit patroon op die wapperkant toegevoeg. ’n Wit sigsagstyl chevron wat op die verste punt van die wapperkant begin en in die middel van die blou baan bymekaar kom. Die chevron is een derde van die lengte van die vlag lank. Die wit patroon stel die huidige afsondering van Artsach (Nagorno-Karabakh) van Armenië en hul aspirasie vir uiteindelike unifikasie met “die Moederland”. Dit stel die Armeense erfenis, kultut en populasie van die omgewing voor. Dit stel ook Nagorno-Karabakh voor as ’n afgesonderde gebied van Armenië deur die driehoekige vorm en die sigsag wat deur die vlag sny. Die patroon is ook soortgelyk aan die ontwerp wat op matte gebruik word. Die vlag se hoogte-breedteverhouding is 1:2, dieselfde as die Armeense driekleur.

Benewens die vlag van Nagorno-Karabach, het die vlag van Armenië ook die ontwerp van die vlag vir die Pan-Armeense Spele beïnvloed. In die middel van die ligblou vlag is ses ineengeskakelde ringe, afgelei van die Olimpiese Ringe. Die sesde is ’n oranje ring, wat Armenië voorstel, en is ineengeskakel met die blou en groen ringe. Bo die ringe is ’n vlam in die kleure van die Armeense vlag.



</doc>
<doc id="79555" url="https://af.wikipedia.org/wiki?curid=79555" title="Geomerking">
Geomerking

Geomerking (leenvertaling uit Engels, "geotagging", en leenwoord uit Noors) of geo-etikettering, is die proses om media te voorsien van GPS-koördinate. Onder media kan bedoel word 'n foto, video, webwerf, SMS of RSS-voer. Geomerking word meestal gebruik vir foto's. Die GPS-koördinate wat toegevoeg word bestaan meestal uit 'n lengte- en breedtegraad, maar ook hoogte, rigting en die noukeurigheid van die GPS-meting kan deur hierdie tegniek vasgelê word.

Geomerking bied sekere voordele:

Sedert 2009 word soekenjins soos Google, Yahoo! en Bing beter met die herkenning van waar die eindgebruiker hom bevind. Om seker te maak, word geo-gerigte soekresultate vir die gebruiker aangebied. Een goeie voorbeeld hiervan is Google News.

Geomerking het ook nadele, soos:

Daar is twee maniere van geomerking:

Geomerking kan plaasvind met byvoorbeeld 'n moderne foto- of videokamera en sekere slimfone wat voorsien is van 'n ingeboude GPS. As die media van die toestel afgelaai word, is dit voorsien van 'n geomerk. 'n Voorbeeld van so 'n toestel wat dit outomaties doen, is die iPhone.

'n Ander manier is die geomerking ná die opname. Dit kan byvoorbeeld gedoen word met 'n vrye GPS (waarmee die koördinate vasgestel is) en 'n program gedoen word. Nadat die GPS-koördinate en die foto's na 'n rekenaar opgelaai is, kan met programmatuur op grond van tyd die GPS-inligting aan die foto's gekoppel word. Die GPS-toestel en die opname-toestel se klok moet gelyk loop of die tydsverskil moet deur programmatuur reggestel kan word. Hulpprogramme is GeoSetter, Perfils, gpsPhoto, GPSPhotoLinker, WWMX Location Stamper, OziPhotoTool, RoboGeo, GPS-Foto Link en PhotoMapper.

Dit is ook moontlik om met die hand die plek van 'n foto in te stel deur webwerwe en sosiale netwerke soos Panoramio, Flickr, Picasaweb, Tagzania, Zooomr, ens.

Die geomerk-inligting word soos volg geberg:
Geokodering is soortgelyk aan geomerking. In hierdie proses word geografiese bakens aan media toegevoeg wat nie GPS-koördinaatgebonde is nie, soos 'n straat.


</doc>
<doc id="79556" url="https://af.wikipedia.org/wiki?curid=79556" title="Moerasgas">
Moerasgas

Moerasgas is die benaming vir gas wat ontstaan in moerasse as gevolg van natuurlike gisting van organiese materiaal. Moerasgas bestaan hoofsaaklik uit metaan. Onder yslae in die natuur bou dit soms op. Dit is dan sigbaar as 'n wit vlek onder die ys. Wanneer daar baie gas opborrel vorm daar 'n gat in die ys. Dit word 'n gaswel of gasopening genoem. Die gas wat uit so 'n opening kom is vroeër soms geberg deur 'n drywende houer op te sit en die gas af te tap. So 'n aftappunt lewer dan meestal genoeg gas om daagliks mee te kook. Daardie gas was dan bekend as Moergas. Dit is 'n natuurlike variant van die gas wat in stortingsterreine ontstaan, biogas.

Moerasgas dien as verduideliking vir die beweerde dwaalligte ("ignis fatuus").


</doc>
<doc id="79565" url="https://af.wikipedia.org/wiki?curid=79565" title="Kaapse Skiereiland Universiteit van Tegnologie">
Kaapse Skiereiland Universiteit van Tegnologie

Die Kaapse Skiereiland Universiteit van Tegnologie ("KSUT", Engels: "Cape Peninsula University of Technology") is 'n universiteit in Kaapstad. Dit beslaan onder andere kampusse in Zonnebloem en Bellville. Die universiteit is gevorm deur die samesmelting van die voormalige Kaapse Technikon en die Skiereiland Technikon. 

KSUT bied verskeie programme aan in vele velde, insluitend ingenieurswese en grafiese ontwerp. Programme tot op DTech-vlak word aangebied.


</doc>
<doc id="79566" url="https://af.wikipedia.org/wiki?curid=79566" title="Adrenalien (roman)">
Adrenalien (roman)

Adrenalien is 'n rillerroman geskryf deur Leon van Nierop. Die tydruimte speel saam met die jaar van publikasie af, in 1995. Dit handel oor die rillerskrywer, Gustaf Prinsloo, wat op 'n passiewe wyse gehipnotiseer geword het en die geestewêreld, die werklikheid en die monsters van sy onderbewussyn tegelykertyd ervaar.

Angs en adrenalien was lank die voeding vir Gustaf Prinsloo se verbeelding en onderbewuste om die een treffer na die ander te skryf. Sy ongelukkige huwelik met die afsydige Elisma (wat net om die geld getrou het, slegs aan hul dogter, Emily, aandag gee en jare lank met 'n prokureur Kriestof Smit agter sy rug 'n verhouding het) veroorsaak dat sy muse opdroog. Dit wil voorkom of Gustaf aan onttrekkingsimptome ly en hallusineer.

Die verhaal begin waar Gustaf binne 'n ou rolprentteater wakker word, nadat die fliekgangers lankal weg is en die deure gesluit is. Omrede die bioskoop binnekort gesloop sal word, het Gustaf besluit om die laaste fliek te gaan kyk. Die rolprentteater word 'n spookhuis – die Grand Teater uit die jaar 1960. Hy slaag daarin om te vlug.

Elisma stel kortaf voor dat Gustaf met vakansie moet gaan. Hy maak 'n afspraak met 'n sielkundige, dr. Marissa Jonker, wat hy eers oor twee weke kan spreek. In hierdie tydperk ly hy aan slapeloosheid. Tydens 'n ongewone seksuele ervaring met sy vrou, merk hy dat portrette beweeg.

Elisma se suster, Astrid Verwey, word by die lughawe verwelkom. Dit kom aan die lig dat Astrid en Gustaf vroeër 'n kortstondige vryery in die tuin gehad het. Astrid is ook heel simpatiek teenoor Gustaf se skrywersdroogte en ongelukkige huwelik.
Daardie aand, uit Emily se kamer, weerklink dieselfde "Maanligsonate" wat in die teater gespeel het en die horlosie het om nege-uur gaan staan. Die Dood staan voor Emily se bed en skryf haar naam op.
Die volgende dag in die winkelsentrum sterf Emily om nege-uur deur haar serp wat in die roltrap verstrengel geraak en haar verwurg het. Dit is die einde van Elisma en Gustaf se huwelik.

Astrid vergesel Gustaf na 'n plaas, Boshalte, in die middel van die Bosveld wat die eienaars wil verkoop. Op die reis word hul deur 'n uiters aggressiewe bobbejaanmannetjie aangeval.

By die plaashuis langs 'n ou treinstasie, "Varage", word ook paranormale verskynsels opgemerk.
Astrid blyk nie van Ricky Theron, 'n ou universiteitsvriend se vriend, te hou nie, omdat hy Astrid aan haar eks-man, Christian, laat dink. Christian het haar met sy sekretaresse verneuk. Gustaf glo dat 'n verhouding met Astrid wel moontlik is.
Hy hoor een oggend 'n trein aankom, al loop treine jare nie meer nie. 'n Splinternuwe koffer word in die stasiehuis opgemerk, wat rondskuif sodra hy nie kyk nie. Binne die plaashuis verander die portret van die Greyvenstein-gesin, die oorspronklike huiseienaars, die heeltyd.
Vir inspirasie herskryf hy in sy oefenboek Dorcas Duvenhage se roman, "Die donker kamer", wat hy in sy kamer ontdek.
Soos Gustaf sy werklike roman probeer skryf, werk sy rekenaar slegs saam as hy outomatiese tikwerk doen sonder om bewus te wees wat hy skryf. Sy rekenaar kry dan ook 'n lewe van sy eie.
Hy verloor beheer oor sy selfbeheersing en vry wild met Astrid. Sy herinner hom dat hy nog met Elisma getroud is en die vryery stop.

Astrid los 'n nota dat sy 'n paar dae terug stad toe moet gaan, sy kry saam met Ricky 'n geleentheid terug; hy moet sake doen in Nelspruit. Gustaf ontdek die kinderkamer en studeerkamer, asook Duvenhage se oorspronklike handgeskrewe teks van die boek. In hierdie tydperk word Gustaf deur die bobbejaanmannetjie geterroriseer en 'n gevangene van die plaashuis. Gustaf tik verder en merk vreemde woorde op wat hy neerskryf. Hy kan egter nie terugblaai wat hy reeds geskryf het nie. Dieselfde paranormale verskynsels duur voort en nuwes kom by. Gustaf breek die portret met die Greyvensteins op.

Ricky keer terug en dink openlik Gustaf moet so gou moontlik by 'n sielkundige uitkom. Gustaf weier om terug te keer na sy huis in Johannesburg waar Elisma nog bly. Ricky verduidelik die geskiedenis van die huis; dat bloedskande gepleeg is. Gustaf sien die portret sit nog op sy gewone plek.

Astrid keer terug ná haar trek na Johannesburg afgehandel is. Gustaf het sy roman ook klaargemaak. Die adrenalien het gewerk. Astrid herinner hom weereens dat 'n verhouding tussen hulle nooit kan werk nie – “jy dink aan haar as jy my sien”.
Ongesiens pak Gustaf sy bagasie, laat 'n nota en vat die pad met sy motor. Hy verdwaal en kom op 'n plaashuisie af – met die Greyvensteins op die foto in lewende lywe. Gustaf keer terug na die plaashuis deur die verroeste spoorlyn met sy motor te volg. Die bordjie "Varage" spel in 'n waas "Gevaar". Hy kom by die nabygeleë kothuis aan waar Ricky bly. Hy hoor 'n asemhaling en in die slaapkamer sien hy hoe Ricky en Astrid geslagsomgang het: ou minnaars. Uit woede keer hy na die plaashuis terug en keer haar kamer om. Hy kry in haar kas verskillende portrette van die Greyvensteins as gesin. Bewyse vir die ander paranormale verskynsels ontbreek. Astrid en Ricky staan in die deur en kom met die hele sak patats uit: hierdie huis se spokerigheid en die doelbewuste fabrisering daarvan was nodig om adrenalien by hom op te wek om 'n trefferriller te skryf. Die portrette is onlangs geneem van plaaslike mense wat poseer het. Sy het die rofwerk geneem (onwetend die oorskryfwerk van Duvenhage se roman) en gaan daarmee haar eerste boek as die eerste boek van haar eie uitgewery publiseer. Sy en Ricky verlaat die huis en neem Gustaf se motorsleutels saam.

Die bobbejaanmannetjie keer terug en kry hierdie keer toegang tot binne die huis. Gustaf word binne die studeerkamer vasgekeer, maar die los en verrotte planke verhoed die bobbejaan om die vertrek binne te kom. 'n Verbyganger kom by die huis aan om hulp aan te bied, maar val deur die vloerplanke en word deur die bobbejaan verskeur en verorber. Gustaf hoor stadig 'n kraakgeluid met die opstap van die trap. Terselfdertyd kry die bobbejaanmannetjie toegang tot die studeerkamer deur die vloergat. Met 'n glasskerf maak Gustaf die bobbejaan van kant. Wanneer die persoon wat Basjan Greyvenstein op die portrette voorstel by die studeerkamer gesteurd instap word Gustaf deur uitputting bewusteloos.

Hy word wakker agter in die motor, met “Basjan Greyvenstein” agter die stuurwiel en sy simpatiese dogter, “Erna”, op wie se skoot sy kop rus. Hul ware van is Schoeman, 'n eenvoudige gesin van 'n buurplaas wat onwetend deel was van Astrid se oëverblindery.

Terug in Johannesburg het Gustaf uit sy dubbelverdiepinghuis in Hyde Park getrek na 'n vervalle woonstelblok in Yeoville. By die spreekkamer van die sielkundige onthou Gustaf dat die hallusinasies begin het kort nadat 'n hipnotiseur iemand op die verhoog in die bioskoop (vóór die rolprent) aan die slaap laat raak het – dit het 'n indirekte invloed op hom gehad. In Hillbrow kom hy te wete die hipnotiseur het dieselfde aand van die bioskoopvertoning in die bad selfmoord gepleeg.

Later, binne 'n ander rolprentteater, merk Gustaf op hoe 'n meisietjie binne 'n gat in die vloer val. Dit was weereens 'n hallusinasie. Dieselfde aand word berig van die presiese meisietjie wat in 'n skag afgeval het.
Hy kontak dr. Jonker en by 'n restaurant in Rosebank bespreek hulle die gebeurtenis. Sy vra dat hy hipnoterapie ondergaan. Tuis in Yeoville merk Gustaf in die koerant 'n foto op van Astrid wat onlangs die "Phoenix"-uitgewery oorgeneem het en binnekort met haar eerstelingroman, "Skaakspel", sal debuteer.
Hy kry Astrid die volgende dag by die uitgewer waar hy sy roman voorgelê het. Hy wens haar sterkte toe met die debuutroman. Sy kyk met spot terug na hom.

'n Week later ondergaan hy hipnoterapie. Hy sien 'n klein bobbejaantjie, 'n geraamte wat langs sy wiegie gesit het en dit het gevoel of hy lewendig begrawe word. Gustaf is omtrent 'n maand oud.
Gustaf eet die volgende oggend ontbyt by die ouerhuis. Ook sy pa het die vorige aand wakker geword van iets voor sy bed, 'n kind. Gustaf vra sy ma of iets vreemds met hom gebeur het toe hy omtrent 'n maand oud was. Sy sê nee.
In die midde van die volgende hipnoterapie-sessie vra die boggelrugseuntjie hom om saam te kom, maar Gustaf dink waarmee Astrid en Elisma gaan wegkom as hy nou saamgaan. Hy voel weer onder hipnose lewendig begrawe.
Dieselfde middag kry hy 'n oproep van sy ma. Sy pa is aan 'n hartaanval dood. By die hospitaal, ná teenkanting van die ma en dokter, sien Gustaf sy pa se liggaam. Sy gesig is in 'n afgryslike gil vertrek van pyn of skrik.
Marissa woon saam met Gustaf die begrafnis by. Elisma ook.
Die middag in sy pa se ou werkkamer maak Gustaf en Marissa 'n afspraak vir die volgende dag. Weereens ontken sy ma enige vreemdheid rakende sy pa.

Toe Gustaf later die middag in sy ouerhuis gaan slaap, parkeer die Dood se roomyskar voor die kamervenster. Die deuntjie is die "Maanligsonate". Emily kom met die straat afgewandel en koop sjokoladeroomys wat begin bloed drup. Emily beur die deure aan die roomyskar oop en loer in. Sy word deur 'n bobbejaantjie aan 'n ketting verskeur. Die Dood klim dan by die kamervenster in. Die boggelrugseuntjie hou die deur vir Gustaf oop om te vlug en druk die kamerdeur agter hom toe.
Met die terugry na sy woonstel speel Beethoven se "Maanligsonate" op elke radiostasie. In die nou straatjie sien hy sy pa in die pad voortsukkel. Met dieselfde afgryslike vertrekte gil. Gustaf maak 'n ongeluk.

Wanneer Gustaf weer bykom word hy deur die afgestorwe hipnotiseur (nou in die geesteswêreld) aan die slaap gemaak. Hy sien mense in 'n treintrok, dieselfde mense wat in die rolprentteater was. Voor hom speel 'n treinongeluk af. Hy kom agter dat hy as 'n baba hierdie ongeluk aanskou het, saam met 'n vrou wat hom vashou en die "Maanligsonate" as wiegeliedjie neurie.

Hy word gevul met angs in die hospitaal wakker. Elisma staan langs hom. Sy deel hom mee dat sy en Kriestof slegs in 'n vriendskap is, niks meer nie. Hy weier enige verdere hipnose toe Marissa opdaag.
'n Week later is hy biblioteek toe om navorsing te doen oor al die groot treinongelukke van Suid-Afrika. Die een by Boshalte word as die grusaamste ongeluk nog beskryf. Al 476 insittendes is dood, 'n gedeelte van die Greyvensteins se skuur het in die slag gebly, maar die oorsaak van die ongeluk bly onbekend. Ná die ongeluk het die spoor in onbruik geraak. Hy sien die foto van die werklike Greyvensteins.
Tuis wag 'n koevert op hom. Sy manuskrip, "Gevaar", is vir publikasie oorweeg.

By 'n kafee koop hy 'n koerant en merk die boekbekendstelling van Astrid se roman, "Skaakspel", wat geadverteer word. Vyftienduisend eksemplare is reeds gedruk. Hy bel Astrid en vra oor die geskiedenis van die trein by Boshalte. Die plaashuis het later 'n lykshuis geword, omrede die sterwende passasiers almal soontoe geneem is. Dit is die rede vir die paranormale verskynsels. Gustaf vra dan uit oor sy handgeskrewe kopie. Dit is reeds vernietig. Sy wens hom die allerslegste toe.

Op pad terug woonstel toe ontwyk Gustaf 'n bedelaar en kom by die ou teater uit. 'n Horde katte dwing hom om die teater binne te gaan. In sy weerkaatsing in die maanlig merk hy sy derde oog op. Dieselfde verrottende lewende lyke van die treinongeluk kyk saam met hom na 'n beeldlose film, waar Kriestof en Elisma sado-masochisme beoefen. Elisma het vir hom gelieg.

Die volgende dag, 7 Oktober 1995, gaan hy na die stampvol boekbekendstelling; as 'n vername, dog mislukte skrywer kan hy ook 'n gas wees. Ná Astrid se toespraak loop hy die verhoog op, wens haar geluk en lees dan die eerste paragraaf uit "Skaakmat". Na 'n rukkie teëspraak, lees hy ook die eerste paragraaf uit "Die donker kamer" van Dorcas Duvenhage. Die tekste is identies. Gustaf het kopieë van "Die donker kamer" aan al die belangrikste redakteurs in Gauteng gestuur.
Gustaf trek weg en parkeer op 'n uitsigpunt by Northcliff-heuwel. Elisma stop langs hom. Hulle raak in 'n konfrontasie betrokke. Elisma verloor selfbeheer en beskadig sy nuwe motortjie. Sy jaag weg. Gustaf maak die sitplek skoon en kies 'n kortpad. Hy volg haar na haar meenthuis in Norwood. Hy kry toegang tot die huis. Hy sien dieselfde koffer in die gang staan as wat hy op die plaas gesien het. Daar is 'n nota op die koffer wat gebied dat dit boontoe gebring moet word; die skrywer van die nota wag op haar. Gustaf maak die knippe oop en sien dit is minnebriewe wat twee jaar gelede geskryf is. Daar is ook bloed aan een van die boeie. Die minnaar wat naak op die trap verskyn, is natuurlik Kriestof Smit. Laasgenoemde vra vir Elisma om die tas saam te bring, al twee onbewus van Gustaf. Gustaf keer die koffer om en die inhoud val uit. Kriestof en Elisma raak bewus van hom en Gustaf sê haar sleg voor hy haar uit die pad stamp, die Karoohuisie-skildery ('n ou geskenk) in die verbystap vat en op die sypaadjie breek.

Gustaf keer vir oulaas, nou vreesloos, terug na die rolprentteater. Die bedelaar lê met die vuur en spiritus in die een hoek by die ingang. Die bioskoop is hierdie keer heeltemal verlate. Hy gaan sit by die klavier en speel iets soos die "Maanligsonate". Die katte keer terug om te luister, later ook die gestorwe treinpassasiers en plekaanwysers. Die ouditorium raak al hoe ligter hoe verder hy speel. Tot hy agterkom die plek is aan die brand. Die boggelrugseuntjie maak die agterdeur vir hom oop toe Gustaf vir die laaste keer die toegesluite agterdeur probeer stormram. Hy val in die agterplaas, na veiligheid.

Gustaf keer terug na Boshalte om sy laaste antwoorde daar te kry. Hy vind uit waarom die boggelrugseuntjie en die treinpassasiers in sy onderbewussyn is, maar ook wat sy eie verbintenis met Boshalte is. Die Verwey-susters neem wraak, maar Gustaf oorleef. Die vrede by Boshalte is herstel.

Die boek is positief ontvang, hoewel gekategoriseer as lughawelektuur. Van Nierop skryf in 'n gemaklike taal en die kultuurbekende wat die gewone leser kan verstaan. Hy vul ook 'n mark: "iets tussen hygromans soos Mills & Boon en hoë letterkunde van pryswenners". Die skryfstuk met Gotiese elemente word as kleurryk en prikkelend beoordeel en die spanningsmomente verslawend.

Hierdie roman is deur die uitgewers vergelyk met die werke van Stephen King, soos die onderskrif van die omslag lui: " 'n Móét vir Stephen King-aanhangers". Die resensente het hierdie keer die uitgewers, wat die Afrikaanse taal en kultuur volgens die Amerikaanse standaard probeer opweeg, voor stok gekry. Meer klem moet eerder geplaas word op die plaaslike, soos die roman immers self toon. 'n Uitgewer mag ook nie self die waarde van 'n boek vir bemarkingsdoeleindes beoordeel as “'n soort snelskrif vir die leser wat dadelik die genre sal herken” nie. Van Nierop moet as 'n skrywer in eie reg beskou word.

"Adrenalien" word in 1997 as materiaal gebruik by twee universiteite, veral as lekkerleesboek vir nie-moedertaalstudente. Daar was wel sprake dat die roman voorskryfmateriaal kon word by tersiêre instellings.

Salomi Louw bespreek in haar artikel die elemente en onwaarskynlikhede/diskrepansies wat in 'n rolprent oortuigend weergegee sou kon word omdat dit in die reële tyd afspeel, maar nie in 'n roman suksesvol is nie, omdat daar voortdurend oordink, teruggeblaai en vergelyk word. Ook word kontinuïteitsfoute uitgewys, te midde van die surrealisme wat in die boek uitgebeeld word. Sy vra haar dan af: "Is hierdie gegewens bedoel om die leser te verwar en deel te maak van die verteller se hallusinasies, of is dit bloot slordigheid? Of is daar so min respek vir die leserspubliek dat sulke teenstrydighede - en daar is dosyne ander voorbeelde - aan ons voorgehou word?" Sy kritiseer Van Nierop ook omdat hy in sy "Seeing Sense" (1998, sy boek oor rolprentanalise) self sê alles moet gemotiveer word of 'n doel hê, maar kom dit self nie na nie. Louw kom tot die slotsom:


</doc>
<doc id="79567" url="https://af.wikipedia.org/wiki?curid=79567" title="NG gemeente Fraserburg">
NG gemeente Fraserburg

Die NG gemeente Fraserburg is 'n gemeente van die Nederduitse Gereformeerde Kerk in die Sinode van Wes-en-Suid-Kaapland, hoewel die dorp Fraserburg binne die provinsie Noord-Kaap val. In die ou Kaapse Kerk, voor die verdeling van dié Sinode in drie, was Fraserburg met sy stigting op 24 Februarie 1851 die 38ste oudste gemeente. Dit is dus 'n jaar of wat jonger as Humansdorp, Namakwaland en Ladismith (al drie 1850), maar ouer as Knysna (ook 1851), Hopefield, Middelburg, Aliwal-Noord en Robertson (almal 1852).

Tussen die jare 1780 en 1830 is die Wes-Nuweveld-gedeelte van die Karoo net so mak gemaak deur trekkers soos ander grensgebiede van daardie tyd. Ná die verdrywing van die Boesmans is die streek stap vir stap geannekseer. Van behoorlike godsdienstige bearbeiding van lede van die Kerk was daar in die dae om en by die stigting van die gemeente van Fraserburg nie sprake nie. Die intrekkers het uit verskillende rigtings die gebied begin bewoon. Sommige is aangeneem op Tulbagh, ander op Worcester, nog ander op Graaff-Reinet. Daar was ook diegene wat op een plek gedoop is en op 'n volgende, honderde myle daarvandaan, lidmaat geword het. Kerklik het die latere Fraserburg deel uitgemaak van die gemeente van Beaufort-Wes, wat omstreeks 1830 maar 'n baie klein plekkie was. Dit het slegs 'n paar inwoners en geen kerk gehad nie. Oorspronklik was dit bedoel as 'n voorpos om drosterslawe en ontvlugte misdadigers te keer en te verhoed dat hulle die kolonie se grens oorsteek en vrykom. Die eerste predikant daar was ds. John Taylor, en onder sy wydverspreide kudde het ook die Nuweveldse pioniers getel. Die taak van hierdie predikant was byna bo-menslik. Op die dorp moes hy kerk hou in 'n tent van waseile. Sy gemeente was uiters mobiel en in omvang het dit die grootste gedeelte van die oppervlakte tussen Tulbagh en Graaff-Reinet beslaan.

In Desember 1824 is ds. Colin Fraser aangestel om hom op te volg as herder van die uitgetrekte gemeente. Hy het jare lank 'n groot rol in sy nuwe werkkring gespeel en in sy tyd, en gedeeltelik danksy sy bemoeiinge, is die gemeente, wat ook sy naam dra, teen 1851 gestig. Ds. Fraser het in Februarie 1828 getrou met Anna Amalia Muller, van Graaff-Reinet, uit welke huwelik sewe kinders gebore is. Sy is op 22 September 1838 oorlede. Op 20 Februarie 1840 is hy vir die tweede maal in die huwelik bevestig en wel met Maria Elizabeth Sieberhagen. Uit hierdie verbintenis is nege kinders gebore. Sir John Fraser, die skrywer van "Episodes in my Life", was die oudste. Hierdie seun van ds. Fraser het 'n paar episodes uit die lewe van sy vader as diensdoende predikant ook van Wes-Nuweveld verhaal. Hy het die streek beskryf as wild, dunbevolk en oortrek van allerlei soorte wilde diere, insluitende roofdiere soos leeus, tiere, luiperds, wolwe, ens. Sir John het gesê hy kan nog meer as een outentieke ondervinding van sy vader en sy ouderlinge in herinnering roep. So het dominee en sy ouderling een nag langs die pad in die Nuweveld saam onder hulle velkombers geslaap, toe hy versigtig wakker gemaak en as volg deur die broeder aangespreek is: „Meneer Fraser, meneer Fraser, moenie roer nie, luister — 'n groot slang het onder ons kombers ingekruip en lê dwarsoor my lyf. Glip uit onder die kombers en roep die jong — pak die slang aan die stert en pluk dit vinnig van-my af, en dan kon ons dit doodslaan." Hoewel hulle geslaag het om die opdrag met welslae uit te voer, het hulle nietemin die slang met sulke krampagtige geweld uitgeruk dat hulle dit geensins weer kon opspoor met die doel om die kop te vermorsel soos dit Adamszoonen betaam het nie!

Dan is daar nog die verhaal van die ontmoeting met die leeu in die rivierloop naby die dorp. Die dominee het die gebruik beoefen van in die rivierloop op 'n doringboomstomp te gaan sit en peins en sy preke voor te berei. Op 'n sekere dag het hy weer oudergewoonte daar gesit met sy oop Bybel op sy knieë. Diep in gedagte versonke en vervoer na die land van bepeinsing, het hy daar met geslote oë gesit toe hy skielik 'n gewig op sy Bybel voel. Teruggevoer na die werklikheid, maak hy sy oë oop om reguit te kyk in die gesig van 'n leeu, wat sy geweldige poot op die Bybel geplaas het! Hy besef meteens dat hy sou moet sterf, en bid daarom dat God hom moet verlos of sy siel in Sy Genade ontvang. Dit word toe vir hom duidelik dat die ondier vreesbevange was. Sy asem het vinnig gejaag en hy het gebewe. Op hierdie oomblik was daar 'n geweldige geskreeu en die leeu draai om en verdwyn in die digte bome, terwyl die dienskneg die Heer in betaamlike toewyding dank vir die onverwagte en byna ongelooflike verlossing.

Dan was daar nog die avonture met die duisende trekbokke. So het dit eenmaal gebeur dat 'n verwilderde smous op die dorp aankom met die tyding dat ontelbare trekbokke in hierdie rigting in aantog was, en dat hulle soos 'n verwoestende golf oor alles trek en die wêreld kaal agterlaat. Hierdie verhaal is nie te ernstig opgeneem nie, en was sowat geheel en al vergeet na die vertrek van die smous toe die mense 'n week daarna op 'n môre wakker word van 'n gedruis soos die van 'n sterk wind voor 'n donderstorm. Dit was die gedruis veroorsaak deur die stampende kloue. van duisende van allerhande soorte wild — wildebeeste, blesbokke, springbokke, kwaggas en elande. Strate en tuine, sowel as die wêreld buiteom, sover as die oog kon sien, was oortrek met wild wat alles wat gewei kon word, voor hulle verslind het. Ook alle bekombare waters uit vore, fonteine en damme is uitgedrink. Dit het omtrent drie dae geduur voordat al die bokke klaar deurgetrek het, asof deur vuur verbrand agtergelaat het. Dit moes inderdaad 'n wonderlike, hoewel tragiese, gesig gewees het.

In 'n landstreek sonder paaie met hoë berge om te perd oor te sukkel, was die taak van ds. Fraser sekerlik geensins benydenswaardig nie. Die mense het ver van mekaar gewoon en sommige baie ver van sy sentrum. Gedurig moes hy met agterryer en 'n handperd op pad wees om sy gemeentelede soos verdwaalde skape op die wye Karoovlaktes op te soek. Baie wat nog nooit 'n predikant gesien het nie, moes aangeneem en gedoop word, en in ander gevalle moes huwelike voltrek word. Dikwels het hy toe ook op die plaas gekom waar Fraserburg later ontstaan het. Soms het die jong mense 'n heilige vrees vir hom gekoester, en dikwels het dit gebeur dat hy geen mense op 'n plaas aangetref het nie omdat almal laat vat het veld toe, toe hulle van sy aankoms gehoor het. Die werksaamhede van die predikant in die steeds groeiende gemeente het later so veeleisend geword dat hy dit onmoontlik as geheel kon behartig. Daar is toe gedink aan die afstigting van die Wes-Nuweveld-gedeelte van die gemeente en die vorming van 'n nuwe gemeente. Maar nie alleen was die werk te veel vir die leraar nie, die begeerte het ook by godvrugtige lidmate ontstaan om 'n eie middelpunt te hê waar daar 'n dorp gestig kon word en 'n godshuis opgerig kon word, om te dien as sentrum vir die bevordering van onderrig in die Christelike beginsels aan die verwaarloosde jeug.

As gevolg van die gunstige verloop van voorlopige reëlings kom daar op 24 Februarie 1851 42 lede van die NG Kerk te Ayesfontein byeen "met goedkeuring en toestemming van die Kerkraad te Beaufort … ter verkiesing van 'n geskikte kerkplaas te Wes-Nuweveld." Die voorsitterstoel is ingeneem deur die leraar van Beaufort wat tot die verrigtinge van die geleentheid oorgegaan het met die stel van die volgende vrae: 1. Sal daar 'n nuwe gemeente te Wes-Nuweveld gestig word of nie? "Op dezen vraag was het eenparig antwoord van Ja." 2. Watter is die geskikste plaas as 'n middelpunt ten einde aldaar 'n kerk te bou? "Op dezen vraag werden twee plaatsen voorgedragen Rietfontein en Kichererskerk." Die uitslag van die stemming was 34 teen een ten gunste van Rietfontein. Diegene wat buite stemming gebly het, het as rede daarvoor aangevoer dat hulle die plek Kichererskerk nie geken het nie. Hierna is die eienaar van Rietfontein genader ten einde te verneem of hy bereid sou wees om sy plaas te verkoop. Hiervoor was die heer Visser te vinde. Hy sou verkoop teen die som van 25 000 riksdalers (sowat £1 870), op voorwaarde dat sy woonhuis en perdemeul sy eiendom bly. Die kopers kon die koopsom skuldig bly vir vyf jaar teen betaling van ses persent rente. Tot 31 Oktober 1852 bly die plaas in sy besit, tot welke datum geen rente aan hom betaal word nie. Die delging van die kapitaal hoef nie noodwendig te geskied as die vyf jaar om is nie; dit kon ook voor die datum geskied. Die koopbrief is opgetrek namens die kopers en onderteken deur 'n kommissie bestaande uit: J.S. Cilliers, Aysfontein; C.J. Meyburgh, Blydevooruitzicht; H.R. Sieberhagen, Klipkraal; D.J. van Schalkwyk, Wagenmakersvallei; W.T. van Schalkwyk, Moutonsfontein; J. Olivier, Ezelsfontein ; W. F. Sieberhagen, Van Rhynsplaats; W. F. Kruger, De Dam; C.J.G. Kruger, Grootfontein; en C.G. Immelman, Quaggasfontein. Die notule van hierdie vergadering sluit af met die woorde dat die kommissie van tyd tot tyd sitting sou hou te Aysfontein "beide om eenige bepalingen voor hare werkzaamheden te maken, en alles ter behartiging van de zaak des Heeren in die Nieuwe Gemeente van West Nieuweveld."

Om aan Albertus Abraham Visser sy 25 000 riksdalers te betaal, was nie so maklik gedaan as gesê nie. Maar die kommissie het sonder verwyl aan die werk gespring en dikwels vergader om belangrike besluite te oorweeg. Vir die insameling van geld word dit dan ook gereël dat daar kollektelyste sou rondgaan en dat erwe opgemeet en verkoop moes word. Hierdie besluite is op 10 Maart 1851 geneem te Ayesfontein op 'n goed bygewoonde vergadering onder voorsitterskap van G.J. Meyburgh. Daar is onder meer ook besluit om 'n memorie aan die goewerneur te rig om kwytskelding van herereg op die plaas Rietfontein. Op 10 Mei 1851 is die tenders van die landmeters Auret en Thwaits behandel, en die opmeting van erwe toegewys aan eersgenoemde wat ook die goedkoopste getender het. Op 12 Mei 1851 is met die opmeting 'n aanvang gemaak en die hele kommissie was verplig om teenwoordig te wees. H.R. Sieberhagen word, selfs al het hy mooi om verlof om afwesig te wees gevra, verplig om die opmeting by te woon. Hierdie erwe is te koop aangebied en op 15 September 1851 is die eerstes van die hand gesit. Die meeste was geleë langs die hoofstraat.

So het die plaas Rietfontein stadigaan die gedaante van 'n dorpie aangeneem. Daar is gevoel dat die dorp 'n nuwe naam moes kry. En uit dankbaarheid jeens die onbaatsugtige dienste van ds. Fraser en ouderling Gerrit Jacobus Meyburgh is die owerheid versoek om die naam Fraserburg, wat aan beide herinner, aan die gemeente en dorp goed te keur. Die volgende Goewermentskennigsgewing, geteken op gesag van die Goewerneur op 5 November 1850 (hierdie datum is foutief maar die korrekte is nie bekend nie), spreek vir homself: Daar die komitee van die nuwe gemeente van die NG Kerk van Wes-Nuweveld, in die afdeling van Beaufort, versoek het dat die naam Fraserburg gegee word aan die gemeente, en daar sy Eksellensie, die Goewerneur sy toestemming daartoe verleen het, sal dit dienooreenkomstig hierna die naam Fraserburg dra. 'n Ander Goewermentskennisgewing gedateer Koloniale Kantoor, 12 Desember 1853, verklaar dat dit sy Eksellensie behaag het, op aanbeveling van die Ring van Graaff-Reinet van die NG Kerk, om die grenslyne van die gemeente Fraserburg goed te keur. Hiermee was die stigtingswerksaamhede van die kommissie feitlik afgehandel.

Die Kerkraad sou van toe af toon aangee en lank die belangrikste orgaan in die geskiedenis van die gemeente, sowel as van die dorp en omgewing, wees. Hierdie liggaam se werksaamhede het begin op 26 November 1851 met die hou van 'n gekombineerde vergadering te Klipkraal "ter verkiezing van eenen Leeraar voor Fraserburgh". Die "moderator", die weleerwaarde C. Fraser, was teenwoordig, sowel as ouderling G.J. le Roux, diakens H.R. Sieberhagen, Jacobus Olivier, P.J. Gouws, die rustende diaken Jacob Theron en Christiaan Georg Immelman, diaken-kassier. Die vergadering is met gebed geopen en daarna is tot die beroep van 'n leraar oorgegaan by wyse van geheime verkiesing deur geslote stembriefies. Die drietal het die leraars Hendrik Faure (van 1853 tot 1859 as leraar van die NG gemeente Pietermaritzburg die eerste geordende NG predikant buite die Kaapkolonie), Fraser en ds. Andrew Murray ingesluit. Hieruit is ds. Faure tot predikant van Fraserburg beroep. Die vergadering is met gebed gesluit, waarna die "Collegie van Kerkeraaden" op hulle beurt byeengekom het. Hulle was ds. Fraser en die broers Le Roux, Sieberhagen, Olivier, Gouws en Immelman. Hulle neem kennis dat met die laaste ringsvergadering hulle verkiesing tot kerkrade, sowel as die van die afwesige broer G. Meyburgh, goedgekeur is, en dat hulle in hul diens as ouderling en diakens in die gemeente Fraserburg voorgestel word. Die vergadering besluit verder om die Posmeester-Generaal te versoek "om een Post's weeks van Beaufort naar Fraserburg" in te stel. Ook beveel hulle die heer Weeber aan as posmeester.

Voorts is die aandag van die vergadering bepaal by die noodsaaklikheid "van de openbare eredienst te Fraserburgh geregeld des Zondags waar te nemen". Aangesien dit egter aan 'n geskikte huis daarvoor ontbreek het, is besluit "het oud gebouw te Fraserburg te veranderen tot een provisioneele gesticht", en onmiddellik die verandering ten uitvoer te bring, daar die Kerkraad weens die droogte nie tot die bou van 'n nuwe kerk kon oorgaan nie. Vervolgens het die Kerkraad besluit dat die ouderling Sondags die godsdiens waarneem en dat by dieselfde geleentheid huweliksgebooie en ander afkondiginge gemaak sou word. Die "moderator", ds. Fraser, het ook kennis gegee dat die weleerwaarde heer ds. Willem Adolph Kriger Victoria deur die Ring aangestel is as konsulent van die gemeente en ds. Fraser se herderlike opsig reeds opgehou het. Die Kerkraad en gemeente moes hulle voortaan wend tot die konsulent in verband met die "bestiering in kerklike voorrechte". Gevolglik het ds. Fraser sy afskeid aan die gemeente bekendgemaak.

Op 'n vergadering gehou op 13 Januarie 1852 is besluit 'n erf "worde gekozen tot het daarop bouwen van Een Gebouw voor het tegenwoordige ten geriefd van den Leeraar en tot het waarnemen van de Publieke Godsdienst alhier — groot in bestek 84 voeten lengte en 74 voeten wyd Rhynlands. Zestig voeten in lengte te orden gedisponeerd voor de Publieke Godsdienst en de Resteerende te worde gebezigd als voor en ten geriefe van den Leeraar". Die gebou moes opgerig word deur 'n "Competent Bouw Meester" en volgens tender. Die heer J.S. Cilliers is opgedra om hierdie saak ten uitvoer te laat bring. Hy kry toe 'n sekere F. Clarence wat as boumeester deurgegaan en as sodanig die werk onderneem het. Op 13 Julie dieselfde jaar lê die ywerige heer Cilliers ter tafel 'n rekening van uitgawe en inkomste in verband met die bedrywigheid van die kerk. Dit toon aan dat daar reeds 3 792 riksdalers uitgegee is, maar dat daar nog 'n som van 2 744 riksdalers in hande van die boukommissie was. Nietemin is die kontrak van F. Clarence verstryk. Daar word egter besluit om hom tot 13 November, wanneer die kerkgebou klaar moes wees, uitstel te gee op voorwaarde dat as die mure 7 vt. hoog is hy £10, 11 vt. hoog is £16, 14 vt. hoog is £20 ontvang, en sodra die gewels opgehaal is, hy £16 ontvang. By voltooiing van die gebou kry hy die uitstaande bedrag.

Wat gehaper het, kan alleen gegis word, maar op 13 November was die kerk nog nie voltooi nie en word Clarence afgedank. Die boukommissie notuleer dat "het besloten werd dat de Gebouw van F. Clarence in zoo verre het staat ten eenemaal worde ontnomen met al het geen en alle metrialen daartoe behoorende". Aan die heer Cilliers word opgedra om aan P.H. Mocke te skryf en hom te vra of hy geneë sou wees om die provisionele kerkgebou te kom voltooi. Laasgenoemde was daarvoor te vinde teen die bedrag van 1 500 riksdalers. En op 17 Mei 1853 bring hy sy rekening van uitgawes voor die kommissie wat dit nie in orde vind nie. Hy word dus teruggestuur om dit later weer voor te lê, waarop die kommissie besluit om Mocke in afbetaling van sy besoldiging 600 riksdalers te gee. Die kerk moes nou nog net van 'n dak voorsien word. Dit is opgedra aan K.N. Buckle om die gebou met strooi te dek. Hiervoor het die heer D.J. van Schalkwyk 500 bosse dekstrooi aan die kommissie geskenk. Teen die begin van September 1853 was hierdie provisionele kerkie dus op die preekstoel na voltooi, en dit sou baie jare diens doen as kerk en af en toe as skool totdat die nuwe kerk 5 September 1868 ingewy is.

Intussen het die gemeente reikhalsend verlang na 'n antwoord op die uitgebragte beroep. Maar tevergeefs. 'n Jaar het verstryk, en toe nog ses maande, voordat hulle op 30 Mei 1853 op 'n kerkraadsvergadering van die beproefde ou vriend ds. Fraser verneem dat ds. Krige verhinder om sy pligte as konsulent van Fraserburg te doen, en dat die bedankingsbrief van die beroepe leraar, ds. Faure, al lank op Victoria-Wes lê. Hierna het die Ring ds. Fraser weer aangestel as konsulent, en dis toe die eerste geleentheid wat hy kry om amptelik die bedanking voor die Kerkraad te lê en reëlings te tref vir die uitbring van 'n volgende beroep. Op 5 September is daar toe 'n gekombineerde kerkraadsvergadering gehou ná drie afkondigings van sodanige vergadering in die kerkgebou. Met hierdie geleentheid is uit 'n drietal, bestaande uit di. A. Murray, A.A. Louw en J.M. Neethling, ds. Murray van Bloemfontein beroep en die konsulent is opgedra om die saak met soveel spoed as moontlik af te handel. Die Kerkraad het dit ook betaamlik gevind en 'n besondere eer om die ouderling Meyburgh te bedank vir die kerkklok, asook die broer Beukes vir die Nagmaalsborde en -bekers. Dank is ook betuig jeens die heer Molteno vir die kostelose versending van die klok vanaf Kaapstad na Beaufort.

Ten spyte van hierdie geskenke kon die teleurstelling dat die gemeente nog steeds in haar pogings om 'n leraar te kry, gefaal het, nie verswyg word nie. Groot teleurstelling is dan ook uitgespreek toe einde September verneem word dat die laaste beroepe leraar ook die beroep bedank het. Daarom word op 31 Oktober uit die drietal di. William Murray, A.A. Louw en C. Bamberger, die jong leraar A.A. Louw as herder en leraar van die gemeente beroep. Nogmaals word die "moderator" gelas om die beroepsbrief onverwyld op te stel en aan die leraar te stuur. In die negende notule van die gemeente, gedateer 16 Februarie 1854, is van die bedanking van ds. Louw gewag gemaak. Op 'n vergadering gehou 7 Junie 1854 is toe die beroep wat bestem was om te slaag, op ds. C.A. Bamberger uitgebring.

Intussen moes die geestelike werk voortgaan, maar die voorleser het gekla dat hy hom weens die afstand van die kerk nie Sondae gereeld van sy taak kon kwyt nie. As die Kerkraad egter 'n plan kon beraam "dat hy op het dorp zou kunnen woonen en als schoolmeester ageeren dat hy als dan gewillig is in de dienst van voorlezer te blywen vir een jaar mits dat hy 'n Tractament van £36 sterling as jaarwedde ontvang", en dat dit ook bepaal word dat al die jongelinge wat wens aangeneem te word, by hom moes katkiseer. Die Raad het die saak bespreek en besluit dat hulle uitvoering aan die voorleser se verlange sou gee sodra hulle 'n geskikte woning vir hom kon vind. Daar het ook wrywing ontstaan met bou-ondernemer Macpherson in verband met die oprigting van die kloktoring en preekstoel. Die preekstoel is gemaak en betaal uit liefdesgifte waarvan A.G. du Toit van Ratelfontein onder meer £10 geskenk het. Die rustende diaken oorhandig ook aan sy opvolger diaken-kassier O.G. van Schalkwyk die bedrag van 671 riksdalers "synde ten faveur van die kerkcas".

Ds. Carl Arnoldus Bamberger se dienstermyn is van die belang vir Fraserburg omdat hy byna 28 jaar lank aan die hoof van die gemeente gestaan het en tot groot hoogte die fondamentlêer was van kerklike, maatskaplike en opvoedkundige instellings, en bestendig het dit wat later as tradisie erken en bestempel is. Bamberger was van Duitse herkoms, so is algemeen aanvaar, maar is in Suid-Afrika gebore, en wel op 22 November 1822 in Kaapstad. Van sy herkoms of kinderjare is blykbaar niks meer bekend nie. Hy het nie Nederlands of destydse Afrikaans met Duitse of Nederlandse aksent gepraat nie, hoewel hy in Europa studeer het, maar "hy het net soos ons Afrikaans gepraat", het 'n ou grysaard en lidmaat van die gemeente wat by hom gedoop is en hom baie jare van naby geken het, omstreeks 1950 verklaar. Hierdie getuienis is gestaaf deur die weduwee Anna Wilhelmina Erasmus, gebore Hugo, tydens die honderdjarige ontstaansvieringe waarskynlik die gemeente se oudste lidmaat. Haar moeder was 'n suster van ds. Bamberger en sy self het op sewentienjarige ouderdom lidmaat by hom geword.

Die dominee was, wat persoon betref, 'n groot, breë en frisgeboude man. Hy het deurgegaan vir 'n man met buitengewone opleiding, of soos mense destyds gesê het: "Hy was 'n man van groot geleerdheid." Wat geaardheid betref, was hy nie iemand wat toenadering aangemoedig het nie — miskien onbewus — al sou hy dan nie, soos te kenne gegee word, van hovaardigheid verwyt kon word nie. Een ou lidmaat, wat nog gelewe het met die eeufeesvieringe, het hom beskryf hom as "'n man wat 'n baie heerskappyvoerende houding ingeneem het". Van hom as prediker kan met sekerheid gesê word dat hy moeilik tot die diepste behoeftes van sy kudde deurgedring het. Hy kon hulle hart moeilik raak. Daarom het hy en sy kerkraad dikwels in godsdiensstate gekla oor gebrek aan vrug op die prediking van die evangelie. Deurdat hy baie geleerd was, was dit miskien vir hom moeilik om tot die eenvoudige geloofsbegrippe van die pioniersgeslag deur te dring. Aan sy opregtheid en roepingsgevoel was daar egter nie die minste te twyfel nie.

Ds. Bamberger se vrou was 'n Duitse meisie met wie hy kennis gemaak het terwyl hy op die vasteland studeer het. Van die predikantsvrou is gesê dat sy "dierbaar" was. Sy kon ook goed Nederlands en Engels praat, hoewel Duits haar moedertaal was. Uit hulle huwelik is drie dogters gebore. Die oudste, Johanna, was getroud met ds. F.G.T Radloff van die NG gemeente Bloemfontein. Die tweede, Isabel, was getroud met die heer Cormack wat 'n sakeonderneming op Fraserburg bedryf het, terwyl die derde, Aletta, met mnr. Gracy, die bankbestuurder, getroud was.

Op 10 Julie 1882 het die kerkraad sy akte van demissie geteken nadat hy die beste gedeelte van drie dekades hier gearbei het. Op 21 April 1892 is hy oorlede en lê begrawe op Stellenbosch. "Afgesien van die geestelike werk waartoe hy hier was, was hy die grondlêer van die dorp, die saal, die pastorie en die kerk. Almal staan nog ewe vas!" Met dié woorde het iemand, wat die werk en sorge van 'n dienskneg van die Heer kom waardeer, 'n paar opmerkings oor ds. Carel Bamberger se lewe afgesluit, waarskynlik in die Jaarboek van die NG Kerk, hoewel dit nie vermeld word nie.

Ds. Bamberger is op 8 Oktober 1854 "in syn gewigtig ambt als Leeraar van Fraserburgh voorgesteld en ingehuldigd". Dieselfde dag nog neem hy die boeke en papiere in ontvangs ooreenkomstig artikel 202. Die konsulent, ds. Fraser, het aangemerk dat, aangesien dit 'n nuwe gemeente is, daar geen behoorlike doop-, lidmaat- of huweliksregisters was nie. Die nuwe predikant het dadelik met sy werksaamhede van meer permanente aard begin.

Daar was in die eerste instansie geen behoorlike woning vir die leraar nie. Op 'n vergadering gehou op 6 November 1854 is die saak deur die kerkraad bespreek en het hulle besluit om van ouderling G.J. Meyburgh 'n huis te huur as verblyfplek vir die pastoriegesin tot 'n behoorlike pastorie gebou kon word. Dit sou die kerkraad 120 riksdalers per jaar kos. Ses maande hierna was die kerkraad besig om 'n geskikte stuk grond aan te wys ten einde 'n pastorie daarop te bou. Ná lang en deeglike oorweging "besloot men twee natte erven annex de tegenwoordige Kerkgebou No. 21 en 23 met de droge erf No. 22 daartoe te bepalen" vir pastorietuin en pastoriegebou onderskeidelik. Die raad het ook besluit om die tuinerwe te ommuur. Binne nog drie maande is daar reeds 'n behoorlike kontrak met die bouaannemer Henry John Burnett opgetrek. Hy sou die gebou teen die bedrag van £1 100 voltooi. Daar is ook gespesifiseer dat hy honderd geelhoutplanke vir die gebou moes gebruik. Die Kerkraad moes die kontrakteur £300 gee met sy aankoms hier en met die aanvang van die werk. In Desember het hy weer £200 tot voortsetting van die bou van die pastorie ontvang.

Burnett is op 24 Maart 1832 in Portsmouth, Engeland, gebore en oorlede op 26 Oktober 1913 op Houdmoed, Vanrhynsdorp. Hy was getroud met Rosina Gertruida van Baalen (1828–1904). Sewe kinders is uit dié huwelik gebore. 

Ses maande later het die kerkraad besluit om 'n kollekte te hou om die skuld op die gebou te delg nadat dit klaar en in gebruik geneem was. Aan hierdie gebou is in later jare talle veranderinge aangebring. Onder meer is die lokaal wat as studeerkamer gebruik is, later bygevoeg. Volgens oorlewering is dit sonder 'n binnedeur vir direkte deurgang na die woongedeelte aangebou omdat die destydse predikantsvrou 'n soort hedendaagse Xantippe was, en die liewe dominee dit gerade geag het om die les van die kwaad wat vermy moet word, op homself van toepassing te maak en dus 'n ongeskonde muur tussen hom en sodanige kwaad te hou, aldus D.A. Kotzé in die gemeente se eeufees-gedenkboek. Later is daar wel 'n binnedeur gebou. Die veranda, wat tydens restourasie verwyder is, is eers in die 20sdte eeu aangebring. 'n Uitsonderlike kenmerk van dié gebou is dat vier van die binnemure gerond is. Die gemeente het omstreeks die sestigerjare 'n nuwe pastorie by Rowanstraat 4 aangekoop. Die ou pastorie dien nou as dorpsmuseum en huisves onder meer 'n fossieluitstalling en enkele items uit die tweede kerk soos die kanselkleed.

Op 14 April 1862 het die leraar die Kerkraad versoek om die pastorie te verseker "doch de meerderheid stemt er teegen". Op dieselfde vergadering is besluit dat 'n put in die pastorietuin gemaak sou word. Die nuwe leraar het die bedanking van die voorleser Abraham Pieter Echard op 9 Julie 1855 aan die raad voorgelê. Voorlopig is niks aan die saak gedoen nie. Eers ses maande later oorweeg die kollegie van kerkrade sekere aansoeke om die voorleserspos. Die raad besluit dat dit gerade sou wees om persoonlike onderhoude met die applikante te voer. Briewe is toe aan hulle geskrywe. Daar is egter nie weer van hulle verneem nie. En presies 'n jaar later behandel die kerkraad 'n skrywe van ene Hoffman wat aansoek gedoen het om die voorleserspos. Hulle besluit dat dié man hulle te onbekend is, en dat hulle hom onmoontlik ter goedertrou kon aanneem. Die dominee kon hom egter nie weerhou van te kla nie dat hy beswaarlik ook die werke en poste van koster en voorleser kon behartig. Hy het gevra dat 'n diaken aangewys word om hom by te staan. Die raad het blykbaar nie gewaag om uit eie geledere 'n keuse te maak nie, en die leraar mooi versoek om nog 'n tydjie voort te sukkel, want hopelik was die uitkoms nie meer veraf nie. Die aandrang van ds. Bamberger by die raad op die aanstelling van 'n voorleser is goed te begryp. Hy het die onderwys en opvoeding van sy gemeente op die hart gedra. Hy het gewet watter behoefte die allergrootste van die baie behoeftes was. Hy het ook goed besef waar hy moes begin om uiteindelik sy gemeentelike akker ten beste voor te berei op ontvangs van die suiwerste geestelike saad. Hy was bewus van die feit dat kennis en wysheid beter as korale is. Daarom wou hy van die kerkraad weet "hoe hy te handelen heeft met het school", want tot dusver is bloedweinig aan die onderwys van kinders in die gemeente gedoen. 'n Hand vol bruin kinders het onderrig ontvang in die kerkgebou agter die banke of liewer stoele. Dit was al. So het dit gebly tot die begin van die sestigerjare van die 19de eeu.

In Desember 1860 het die kerkraad die aansoek, om die betrekking as onderwyser van die heer A. Strobos behandel. Hy was voorheen voorleser van die gemeente Zwartland op Malmesbury en het sy dienste hier aangebied as voorleser, koster, voorsinger en onderwyser. Die raad het besluit om hom aan te stel teen £130 per jaar. Sowat 'n maand hierna het die kerkraad spesiaal vergader om "over de school en onderwyzer te raadplegen". Die vergadering is bygewoon deur ouderling F.A. Smit, diakens C.J. Immelman, C.F. Marais, O. van Sckalkwyk en die leeraar. Belangrike besluite is geneem wat die grondslag gevorm het van die skoolwese vir minstens die daaropvolgende 15 jaar, dit wil sê tot die oprigting van die eerste publieke skool in 1874.

In 1861 was die skuld op die kerkgebou van die gemeente nog nie alles vereffen nie. Met die eerste Nagmaalsviering in genoemde jaar, so besluit die kerkraad, sou aan die gemeente bekendgemaak word hoeveel skuld daar nog was en die Raad "sou dan er op aandringe voor de afbetaling". Nieteenstaande hierdie toedrag van sake was die predikant en kerkraad nie tevrede met die gebou nie omdat dit geensins vir die behoeftes van die gemeente toereikend was nie. Buitendien is die kerkie gebou as 'n tydelike noodhulp, die raad het dit self bestempel en beskou as "provisioneel". Daarom is daar nou reeds sprake van 'n nuwe kerk.

In die ringsverslag van 1860 verklaar die Kerkraad dat die kerkgebou, veral by geleentheid van die avondmaal, die gemeente nie kan bevat nie "en er behoefte aan een ruimen Kerkgebouw gevoeld wordt." Die Raad het dan onder aanvoerderskap van die leraar van nou af nie gras onder hulle voete laat groei nie. Daar is tenders uitgeskryf vir die bou van 'n nuwe kerk. Reeds op 2 Julie 1865 behandel die kerkraad die tenders. Daar was die tenders van A. Cormack, Lamb en Broers, Hand en Fischer en die van Burnett voor die raad. Aangesien hulle almal na die smaak van die raad te hoog was, besluit die raad om opnuut tenders te vra. Hierdie keer het hulle besluit om af te sien van die oorspronklik beoogde plankvloer. Dit kom neer op aansienlike besparing. Van verskeie planne het die raad ook finaal die sogenaamde "toornplan" gekies. Hierdie keer moes die tenders op 16 September in wees.

Maar weer was almal bo die gemeente se vuurmaakplek, te wete oor £6 000, waarop die raad besluit om die Hager raad te pleeg in verband met 'n plan vir 'n kerk met duisend sitplekke en sinkdak wat nie meer as £5 000 sou kos nie. Van Hager ontvang hulle twee sketse waaruit die raad een kon kies. Ná lang bespreking word besluit om Hager te vra wat 'n kerk volgens elk van die planne sou kos. Hierop antwoord hy op 12 Maart 1866, en die kerkraad se keuse val op Plan A. Die gemeente was ook al teen hierdie tyd baie geesdriftig vir die kerkbouery en die ringsverslag van 1866 getuig as volg hieromtrent: "Met innige blydschap mogen wij melden dat by onze laaste Avondsmaals-gelegenheid de Gemeente blyken heeft gegeven van een hartelyk verlangen naar een beter en ruimer Godsgebot. Niet minder dan £2 000 werd dadelyk door een klein gedeelte der Gemeente ingeschreven en de overstelpende bereidvaardigheid in het geven overtrof alle begrip, zy geven in het geloof want de schaarsheid van geld en de donkere vooruitzigten van haare tydelike omstandigheden bewyzen, dat zy niet op een vleeschlyk arm heeft gesteund. Moge de Heer het goed werk bevorderen met zyn besten zegen."

Ná persoonlike onderhoude met verskeie tenderaars besluit die kerkraad op 26 November 1866 "om voorwaardelyk die tender van Findly, verteenwoordiger van Lamb-broers aan te nemen." Die kerk sou gebou word op die "nuwe plek". Dit moes front maak met Cilliersstraat. Die kommissie wat die kontrak met Findly moes optrek, was ds. Bamberger, C.F. Marais, O.G. van Schalkwyk, D.C. Cilliers, P. Gouws en M.J. le Roes. Die kerkraad beklee hulle met mag om in alle opsigte na goeddunke te handel. Hierdie kontrak was teen die einde van die jaar reeds voltooi. Op 26 Desember keur die kerkraad dit algemeen goed op voorstel van broers C.J. Meyburgh en P. Joosten. Op dieselfde datum word die boukommissielede vir die "Nieuw Kerk" gekies. Hulle was die leraar, 0.G. van Schalkwyk, C.F. Marais, M.J. le Roes, P. Poggenpoel en P. du Toit (A. seun).

Teen die middel van die volgende jaar het Findly al so ver gevorder dat hy die eerste paaiement kon ontvang, nadat die kerkraad hulself vergewis het dat die bouwerk dusver bevredigend gedaan is. Op 3 Augustus inspekteer die boukommissie die baksteenwerk en ontvang die bouaannemer sy tweede paaiement klokslag volgens die oorspronklike kontrak tussen die twee partye. Vroeg in 1868 is begin met die installasie van kerkmeubels. Die raad het onder meer "besluit dat banken voor de predikstoel van de Nieuwe Kerk worde gemaakt op die wysen zoo als te Stellenbosch". Daar is ook 'n som van sowat £2 000 opgeneem by die ou heer A. du Toit. Die stelsel van banke uitgee is ook vooraf behoorlik bepaal. Dit het die grondslag gevorm van die stelsel wat met 31 Januarie 1951 doodgeloop het. Die nuwe kerkgebou is op 8 September 1868 "plegtig ingewy tot die diens van die God van Hemel en Aarde". Met behulp van enige broers uit ander gemeentes (nie tot die Ring van Beaufort behorende nie), het die gemeente 'n heerlike fees gevier.

Blykbaar was daar by die ingebruikneming van die kerk geen orrel nie. Diaken Charl F. Marais het die gemeente verras "door dien hy een prachtig orgel, door hem alleen bekostigt, de gemeente aanbood … als een gewyde speeltuig ter eere van God, tot stichting en opbouing der gemeente by hunne gemeenschappelyke zamenkomsten".

In 1890 is daar voorbereidsels getref vir die oprigting van 'n traliewerk om die kerk. Op 3 September 1892 is die omheining feestelik in gebruik geneem. Die totale koste daaraan verbonde het £1 320 beloop. Binne die omheining is die stoflike oorskot van wyle ds. P.D. Rossouw op 11 Oktober 1896 begrawe. 'n Steen is in 1898 op die graf geplaas.

Gedurende die Tweede Vryheidsoorlog (1899–1902) is nie alleen die dorp nie, maar ook die kerk se toring beset deur Britse troepe. In die tyd is die orrelis verbode om die bespeling van die orrel waar te neem. Die kerk het nie alleen gedien as huis van aanbidding en militêre wagtoring nie, maar ook as slaapplek. In 1904 tydens 'n groot oorstroming in die dorp het 'n groot aantal mense in die kerk geslaap. In die jare 1907 en 1908 is heelwat herstelwerk aan die kerk onderneem. Die toring is in orde gebring, 'n plafon is ingesit en 'n tweede galery is agter die preekstoel ingebou. By dié geleentheid is die orrel verskuiwe vanaf die groot galery onder die toring na die nuwe galery. Volgens oorlewering is 'n stellasie tussen die twee galerye opgebou en die orrel letterlik vanaf die een na die ander galery oorgeskuif. Die eerste ligte van die kerk was olielampe, wat later vervang is deur gaslampe, wat blykbaar heelwat moeilikheid gegee het. In 1916 het die gastoestel selfs gebars. In 1927 het die kerkraad daar toe oorgegaan om elektriese lig te installeer, die krag waarvan voorsien is deur 'n eie masjien.

In 1931 is weer heelwat herstelwerk onderneem aan die toring, dak, deure en vensters, en in 1936 is weer heelwat aandag gegee aan die binnewerk. Dit het toe ook duidelik geword dat daar aandag aan die buitewerk nodig is. Die noodsaaklikste werk is gedoen in 1937. In 1943 en '44 is daar andermaal aan die binnekant gewerk, maar die buite werk is toe voorlopig uitgestel. Vanweë 'n komiese aanmerking deur 'n besoekende leraar is in 1947 die besluit geneem dat al die ligte voortaan tydens eredienste in die aand moet brand. In dieselfde jaar is ook die gedagte uitgespreek dat, ter wille van die honderdjarige bestaan van die gemeente wat toe aanstaande was, 'n nuwe saal of veranderinge aan die kerkgebou as monument opgerig moes word. 'n Argitek is versoek om sketsplanne op te stel. In 1948 is daar sprake van die stigting van 'n boufonds, maar die verdere uitwerking daarvan is gelaat, aangesien die gemeente in daardie jaar vakant geraak het.

Vroeg in 1949 was daar 'n voorstel tot grootskaalse herstelwerk, terwyl daar in dieselfde jaar nog 'n kommissie vir hierdie doel gekies is. Ná raadpleging met argitekte, beraadslagings en oorwegings is die gevoel van die gemeente in 1951 gevra by wyse van 'n stembrief. Aangesien die oorgrote meerderheid van die gemeente gevoel het dat dit nodig is dat daar tot die aanbou van 'n nuwe kerk oorgegaan word, het die kerkraad sodanig besluit. Vanaf dié tyd het die boufonds vinnig vooruitgegaan, sodat voorbereidsels getref kon word vir die aanbou van 'n nuwe kerk. Onder blyke van groot belangstelling is die afskeidsdiens in die voormiddag van 14 Augustus 1955 gehou, by watter geleentheid die woord bedien is uit Ps. 84. Ná die aanddiens is 'n orrel- en kooruitvoering gegee. Op Maandagoggend 15 Augustus 1955 om negeuur is die laaste samekoms van die gemeente in die ou kerk gehou. Woorde is gespreek deur eerw. W.J. Conradie en ds. C.F. Marais, waarna 'n geskiedkundige oorsig oor die bestaan van die ou kerk aan die gemeente voorgehou is. Nadat Ps. 127 gelees is en enkele gebede deur gemeentelede gedoen is, is die gebou vir sloping oorhandig aan mnr. M.J. Claassen, verteenwoordiger en voorman van mnr. F.P. van Heerden, wat die werk onderneem het. Die orrel, waarvan die pype weer gebruik word, is vir sloping oorhandig aan mnr. W. Nossek, verteenwoordiger van die firma Suid-Afrikaanse Orrelbouers, wat dit herbou.

Pas nadat die gemeentelede die kerk verlaat het, is met die werk voortgegaan. By die afskeid aan die ou kerk het baie gedagtes in die hart vermenigvuldig, luidens 'n gedenkbrosjure wat met die inwyding van die nuwe kerk in September 1956 uitgegee is. "Daar was weemoed, veral onder die ouere lede van die gemeente, gedagtig daaraan dat dit die plek was waar hulle ten doop gebring is, waar hulle belydenis van geloof afgelê het, in die huwelik bevestig is, hul eie kinders sen doop gebring het, waar hulle male sonder tal die Woord gehoor het, saam tot die troon van genade die hart in gebed opgehef het, die versoeningsdood van ons Verlosser Jesus Christus herdenk het, en so as in die teenwoordigheid van God verkeer het. Ja, wie was nie met weemoed vervul om van so 'n plek afskeid te neem nie? Maar daar was ook dankbaarheid dat so 'n plek, waaraan soveel verbintenisse hang, vir 87 jaar aan die gemeente gegun was, 'n plek waarvan ons glo dat menige die lig in Christus daar aanskou het, 'n plek wat kan getuig van vrede wat met God gevind is, 'n huis van die Here wat luid gespreek het van die ewige Vaderhuis met sy baie woninge. Maar by dit alles was daar ook die hoop en vooruitsig op die nuwe gebou wat opgerig sou word. En hierdie hoop het ook verlenging gevind in die hoop op die ewige lewe wat vir die kinders van God aanstaande is. Weemoed, dankbaarheid en hoop — dit was die gedagtes van die hart by die besondere mylpaal."

Met die aankoms van ds. Bamberger het hy op Fraserburg 'n betreklike verarmde geestelike en opvoedkundige toestand aangetref. En hy moes vir geruime tyd die goeie saad saai voor hy enige vrugte afgewerp gesien het. Die kerkraad het deurgaans saam met hom die sorge van die gemeente gedra, en middele bedink ter verlewendiging van die gemeentelede op geestelike gebied. Maar "sommige zyn vervallen tot eene betreurenswaardige onverschilligheid en overgegeven aan veelsoortige ongebondenheid". Hoewel daar dikwels groot opkomste na die kerklike feeste was, het baie ten spyte van herhaalde uitnodigings, nie aan die tafels aangesit nie. Op 'n latere geleentheid het die kerkraad gewag gemaak van die treurige feit dat die noodsaaklikheid van gebed in die gemeente min gevoel word. Opkomste na bidure was ook "seer treurig". "De proef eener Zondagschool op het dorp op te rigten is niet geslaagd, de belangstelling was zoo gering dat men reeds by de derde Zondag geen kinderen meer had."

Die Sabbatdagsviering op die dorp, sowel as op baie buiteplase, was "allerbeklagenswaardig", soos die ringsverslag van 4 Oktober 1858 dit uitdruk. Afstande van die kerk en soms droogte was die vernaamste oorsake van die skamele bywoning van die eredienste. Daar was tye dat dit bykans vir die lidmate "onmogelyk was de kerk geregeld by te woonen daar men door langdurige droogte geen paard meer had om te ryden". So 'n jaar was 1858/'59. Maar dit was in sulke tye van benouing dat die afhanklikheid van die Opperwese onder die skynoppervlakkigheid na vore gekom het. Dit was onder die drukkendste omstandighede dat "sommige leden onzer gemeente zelfs 1 a 2 uren te voet de kerk hebben bezocht". In 1860 se verslag spreek die kerkraad en die predikant die behoefte aan die uitstorting van die Heilige Gees uit. Reeds getuig die verslag van die daaropvolgende jaar van dankbaarheid jeens die Heer vir opmerklike verandering "welke plaats gevonden heeft in de staat der Godsdienst sedert het laatste verslag". Hoewel daar niks te roeme was, soos waartoe ander gemeentes van die Ring rede gehad het nie, "geloove wy dat wy groote reden hebben om God te danken voor de kruimtjes zyner genade die hy heeft uitgestort in die harten van enkele ligtzinnige en afkerige leden onzer gemeente".

In hierdie jare het die leraar drie maal Sondags dienste waargeneem. Sondagoggend het hy 'n diens vir blankes gehou; smiddags vir gevangenes en saans vir bruin mense. Die eerste Sondag van elke maand is daar 'n bidstond in die kerk gehou. Elke 14 dae is 'n bidstond, waaraan die gemeente deelgeneem het, in die pastorie gehou. Elke Dinsdagaand is bidure deur die leraar gelei vir die kleurlinge. In 1865 is weer 'n aanvang gemaak met die Sondagskool wat hierdie maal goed gegroei het en waarvan die getalle kinders sowel as volwassenes toegeneem het. Daar was nou 17 volwasse onderwysers en onderwyseresse wie se ywer en vlyt geseënde vrugte afgewerp het. Wat die bruin mense betref, was die toestand nog "allerhagliks". "De Heidenen alhier verkeeren in groote duisternis; dronkenschap heerst zeer algemeen." In dieselfde verslag waarin melding gemaak word van die inwyding van die kerk, word ook getuig dat daar grond vir dankbaarheid bestaan omdat die Bybel in die gemeente haar ereplaas inneem onder die bekeerdes sowel as onder die onbekeerdes. "De belangstelling in de leer naar de Godzaligheid, ons overgeleverd door de vroome vaderen die Frankryks kusten hebben verlaten door de bloedige vervolgingen, en hier in dit land de rust voor hunne Godsvereering hebben gezocht, wier afstammelingen een groot gedeelte onzer Gemeente uitmaken, is groot; en overal kan men nog die sporen zien van dien vromen en heiligen zin, die het voorgesclacht versierde."

Die tekens van groei en vooruitgang het langer as 10 jaar aangehou, waarna daar weer, omrede 'n gewisse verslapping, 'n swaarmoedige en bedrukte toon uit die verslae aan die Ring gehoor word. Die bywoning van die eredienste, selfs deur die omwonende lidmate, het swakker en swakker geword. Dit moes gewyt word "aan eene onverklaarbare traagheid, verbonden aan de slaafsche ketenen van het tydelyke". Dit was te ooglopend hoe gereeld die nabywonendes op weeksdae na die dorp kom, maar Sondae versuim om die Heer se huis te besoek. Selfs die Sondagskool is nie meer in so 'n bloeiende staat as die vorige jare nie. Dit moes egter gedeeltelik toegeskryf word aan die vertrek van 'n paar van die getrouste leerkragte. Daar was nogtans stof tot dankbaarheid in soverre die gemeente 'n grootse en geslaagde poging aangewend het om die kerkskuld af te betaal.

Boonop het die diaken Charl Francois Marais (Charl seun) "dan nog by al zyne bemoeijingen, de gemeente met een heerlyk geschenk verrast, door dien hy een prachtig orgel, door hem alleen bekostigt, de gemeente aanbood, en tans als een sieraad in het nieuwe kerk-gebouw alhier prykt en als een gewyde speeltuig ter eere van God, tot stichting en opbouing der gemeente by hunne gemeenschappelyke zamenkomsten". Die instrument is uit Londen bestel. Die kerkraad kon nie nalaat om by monde van die leraar die skenker van harte te bedank en die wens uit te spreek dat „hy nog lang met de Gemeente het genot en den zegen van zyn edele mildadigheid mogt smaken en andere de liefdadig voorbeeld in de gemeente mogt volgen". Hierdie orrel het die orreliste mej. Cormack baie jare bespeel. Haar salaris was 'n skamele £40 per jaar, maar haar dienste is grotendeels as liefdesdiens beskou deur die kerkraad sowel as die gemeente. Hierdie dank was deel van haar vergoeding. In Desember 1879 het sy 'n slag bedank en die kerkraad het geadverteer vir 'n orrelis, ook teen £40 per jaar vergoeding. Aangesien niemand aansoek om die betrekkinig gedoen het nie, moontlik weens die karige besoldiging, het mej. Cormack maar weer haar gewig ingegooi en tot diep in 1882 troue en onbaatsugtige dienste gelewer.

Ten spyte van die hegte fondamentlegging en voortreflike voortsetting van die bouwerk aan die gemeentegebou, het daar later 'n ernstige moeilikheid ontstaan. D.A. Kotzé skryf in die eeufees-gedenkboek van 1951 dit was toe reeds onmoontlik om ná soveel jare, met skrale dokumente tot jou beskikking, 'n enigsins volledige weergawe van dié storm te gee. "Die onderliggende menslike drifte en dryfvere soos haat, persoonlike eer en voordeel, gekrenkte trots, en swakhede en tekortkominge soos onkunde, gebrek aan vergewensgesindheid, egoïsme en bose agterdog, soos Paulus sou sê, het hulle kwaaie werk verrig. Maar niemand kan sê tot hoe 'n mate dit vir die breuk tussen gemeente en leraar verantwoordelik was nie — die breuk wat regsinnigheid, mensekennis, nederigheid en dieminste-wees, geloof in die mensheid en broederlike liefde nie kon verhoed nie. Hoe dit ook al sy, die saaier van die verderf het sy vernietigingswerk vernuftig voltooi. Miskien het hy reeds jare vantevore die saad van tweedrag gesaai. Teen die uitgang van 1881 was die oes ryp. Daar was tweedrag in sy volle rypheid en onaanskoulikheid. Dit het nie by praat alleen gebly nie."

Die ontevredenes het hul klagtes op skrif gestel en onder die aandag van die Ring van Beaufort gebring. Dié liggaam het 'n spesiale sitting te Fraserburg gelas om die saak te ondersoek wat die eerste keer op 2 Maart 1882 vergader het. Daar was briewe en klagskrifte van verskillende beswaarmakers voor hulle. Diegene wat afsonderlik sowel as gesamentlik klagtes ingedien het, was 34 lidmate van die gemeente. Hulle griewe was van persoonlike en algemene aard. So vertel 'n bekende figuur in Fraserburg dat hy nog goed kan onthou, aangesien hy reeds tamaai groot was, hoe sy oorlede moeder, wat 'n baie sieklike vrou was, by tye op die dorp moes kom bly om naby die geneesheer te wees vir behandeling. Die dominee het haar egter nooit kom besoek nie ten spyte daarvan dat hy van die omstandighede bewus was. Maar as gevolg van hierdie klagtes het dit later die begeerte van 'n groot gedeelte van die gemeente geword dat die band met die leraar losgemaak behoort te word, om sodoende weer die nodige harmonie en samewerking in die gemeente te verkry.

So was daar ook op die agenda die behandeling van "de Document om losmaking van den band". Dit is onderteken deur 331 mense wat hulself lidmate van die gemeente genoem het. Bowendien was daar 'n soortgelyke versoek geteken deur 174 lidmate, en 'n derde gelykluidende petisie met nege naamtekeninge van lidmate daarop. Uit die getuienis het dit later geblyk dat 36 ondertekenaars reeds hulle name teruggetrek het. Daar was ook nog nege ongeldige naamtekeninge. Uiteindelik was die korrekte getal egte ondertekenaars van al die petisies 509, dit wil sê twee minder as twee derdes van die totale getal lidmate van die gemeente. Hierdie lidmate het gemeen dat dit beter sou wees dat die gemeente en leraar skei. Daar was egter ander wat van mening was dat die breuk nog geheel kon word en dat ernstige, opregte pogings daartoe aangewend behoort te word. Vandaar dat die afgevaardigdes van die Ring wou weet watter versoeningspogings reeds aangewend is. Aanvanklik het die kerkraad egter niks gedoen om verwydering te voorkom of griewe uit die weg te ruim nie, want geen klag is amptelike by die raad aanhangig gemaak nie. Ná verloop van tyd het die Kerkraad egter besluit dat iets gedoen moes word om die ontevredenes tegemoet te kom. Die saak is onder die aandag van die leraar gebring "en dikwels is in die vergadering gepraat oor die oorsake van ontevredenheid; maar die leraar het altyd geantwoord: 'Stuur die ontevredenes na my!'"

Kotzé skryf daar kan nie gesê word "dat die Kerkraad haar plig as bemiddelaar bevredigend gedoen het nie." Getuienis dui daarop dat die raad niks ampteliks gedoen het om die vrede te bewerkstellig nie. Hierop het ouderling P. Gous die stelling neergelê "dat de gemeente ongelyk had". Hulle behoort openliker op te getree het, en die leraar self in hul vertroue geneem het insake klagtes teen hom. Die verweer van die ontevredenes hierteen kom daarop neer dat hulle nie hulle weg oopgesien het om met die leraar self te onderhandel nie "uit vrees van beledig te word".

Die petisies om losmaking van die band maak melding van die volgende reeks redes vir ontevredenheid. Eerstens, verwaarlosing van huisbesoek; dan nalatigheid insake krankebesoek; "onhoubaarheid der prediking" asook. versuim om in die namiddag (Sondae) te preek; verwaarlosing van die onderwys; liefdeloosheid en minagting van die gemeente en onchristelike uitdrukkinge teenoor gemeentelede. In hierdie stadium van die sitting het die publiek die vergadering verlaat en is die verrigtinge agter geslote deure voortgesit. Daar is nogmaals 'n poging aangewend om die vergadering te oortuig dat deur 'n ontmoeting, gereël deur die Ring, daar versoening bewerkstellig kon word. Onder meer het ds. Bamberger hom ten gunste van hierdie beroep verklaar. Hy het verklaar dat hy van sy kant baie graag die saak minlik wou skik. Hy meen dat die ontevredenes baie openliker kon optree. Hierdeur sou baie moeilikhede uit die weg geruim gewees het. Die meeste moeilikheid het, syns insiens, ontstaan deur misverstand. Hy meen hy het genoeg aandag aan huis- en krankebesoek bestee "en sou met meer hulp van die kant van die gemeente nog meer kon doen." Dit was sy oorwoë mening dat 'n vergelyk nog moontlik was.

Ander sprekers is egter van oortuiging dat die saak nie meer in der minne geskik kon word nie. Die breuk was reeds onherstelbaar, want daar "was geene liefde in de gemeente geweest aan den kant van den leeraar en daarom verwacht men niet dat de zaken zullen recht komen door eene schikking". Op grond van hierdie en ander getuienis en oorweginge het die Ring besluit "den band tussen leeraar en gemeente los te maken als voorschreven in Art. 264". Hierna is oorgegaan tot die opstelling van die sogenaamde losmakingsbepalings. Hierdie werk is ook agter geslote deure afgehandel. Die predikant van Beaufort-Wes het voorgestel, gesekondeer deur die skriba van die Ring, ds. A. Moorrees, "dat de Predikant van Fraserburg £1 000 worde aangeboden als voorwaarde waarop hij als leeraar der gemeente zal aftreden". Hy is verlof toegestaan om nog drie maande lank die pastorie te bewoon. Hy sou sy salaris vir dié tyd ontvang en intussen sou hy voortgaan met die vervulling van sy herderlike pligte.

Dit was die einde van die Bambergersaak waarvan die totale koste £138 2s. 6d. beloop het. Ds. Bamberger het voortgegaan met sy werksaamhede soos voorgeskryf deur die Ring, en op 22 Mei 1882 teken hy vir die laaste maal die notule van die kerkraadsvergadering. Die kerkraad moes geld teen ses persent rente by die heer W.J. van der Merwe leen om hom sy geld te gee. 'n Spesiale kommissie het die boeke by hom oorgeneem en op 9 Junie 1882 het die hele kerkraad na die pastorie gegaan om aan ds. Bamberger £1 000 te oorhandig. Op 10 Julie het die kerkraad sy akte van demissie onderteken. Ds. Bamberger en sy vrou het hulle toe blykbaar op Stellenbosch vestig waar hy oorlede is op 21 April 1892.

Nadat ds. Bamberger sy demissie aanvaar het, het die kerkraad sy eerste beroep op 25 September 1882 uitgebring op ds. Adriaan Moorrees van die NG gemeente Richmond. Hy het die beroep van die hand gewys, waarna die gemeente ds. P.D. Rossouw, van die NG gemeente Steynsburg, op 20 November daardie jaar met 'n volstrekte meerderheid beroep het. Op 5 Februarie 1883 is ds. Rossouw in die gemeente verwelkom en bevestig. D.A. Kotzé skryf: "As sy voorganger se funksie hier die van fondamentlêer was op tydelik gebied, dan was syne die van grondlêer van geestelike werk en geestelike waardes. 'n Opvolger van hom verklaar dat hy 'gesond gesaai en diep geploeg' het. Dit is ook asof die beloop van omstandighede hom hierin behulpsaam was. Daar was byna voortdurend droogte gedurende sy verblyf alhier. Hierdie tydelike beproewing het skuldbesef in die harte van onverskilliges gewerk, met die gevolg dat die gemeente aan geestelike verdieping verryk en vergoed is, vir wat sy aan tydelike waarde verloor het."

Tydens ds. Rossouw se dienstyd het sendingwerk en onderwys die wagwoorde van die gemeente geword. Die lidmate het sending- en onderwysbewus geword onder sy besieling. In 1951, met die viering van die gemeente se eeufees, het van die oudste lidmate hom beskryf as "'n groot sielwinner, skool- en sendingman". Hy was knap in organisasiewerk, beslis in sy optrede en 'n wakker prediker. Skaars 'n jaar ná sy aankoms kon die kerkraad reeds aan die ring rapporteer dat "sedert zyne bevestiging, heeft de Kerkeraad het genoegen kunnen smaken, van in de volstrekste harmonie met hem te kunnen samen werken, in het bevorderen van de eeuwige, zoowel als van de tydelyke belangen der Gemeente". As dit nie gebeur het nie, skryf Kotzé, "sou die omvang van die rampe wat daaruit kon voortspruit, nie te bepaal en te voorsien gewees het nie, want groot, haas onbeskryflike droogtes, het die streek voortdurend en genadeloos geteister". In 1884 is melding gemaak van buitengewone, aanhoudende droogte. Dit was so erg dat huisbesoek onmoontlik tot sy reg kon kom. Nogtans het die leraar gereeld buitekerke besoek en so met die gemeentelede in voeling gebly. Die droogte was so noodlottig vir die onderwys dat dit die pogings wat die kerkraad reeds aangewend het om weer die kerkskole op gesonde grondslag te plaas, vergeefs gemaak het. Nogtans is twee Sondagskole, een vir wit mense en een vir bruin mense, op die dorp in stand gehou, waarin die nuttige werk ten spyte van die droogte voortgegaan het. Die droogtes het ook veroorsaak dat baie gemeentelede "in ver en vreemde streke moes rondswerf om weiding vir hulle vee te vind". Dit ten spyt, het die opkoms by die openbare dienste bemoedigend gebly.

"Meer as een getuig dat hy sy volstrekte onafhanklikheid van God nog nooit so diep gevoel het soos nou nie," was die slotwoorde van 'n Ringsverslag uit dié tyd. Die droogte van 1884 het in 1885 sulke afmetings aangeneem dat as die Opperwese "die harte van ander landgenote jeens ons nie oopgemaak het nie sou ganse huisgesinne van gebrek omgekom het. Maar geld en provisie is ons mildelik gestuur waarvoor ons die Heer prys. Aan hulle sal ons ons dank verskuldig wees solank as ons lewe." 'n Komitee is in die lewe geroep om hulp te verleen aan die noodlydendes. Die lede het drie maal per week vergader "en nou terwyl die provisie byna geheel uitgereik is, en ons binne enige dae niks meer sal hê nie, is daar nog geen einde aan die nood, maar het ons alle rede om met groot besorgdheid aan die onmiddellike toekoms van menig huisgesin te dink. Dat daar vele verarm is, hoef ons nie te sê nie, dit spreek vanself. Gemeentelede met groot huisgesinne, kort gelede nog in besit van 'n goeie vermoë het alles verloor, en moet nou genadebrood eet, en is van ander afhanklik vir die dak oor hulle hoof. Hoe dit verder met die ongelukkiges sal gaan, weet die Heer alleen, daar die gevaar nog nie verby is nie en die nood meer aan die toeneem is."

Die gemeente was teen hierdie tyd so te sê ontvolk, want oor 'n groot gedeelte het dit toe twee jaar laas gereën. Die boere het reeds rondgeswerf op soek na weiding in die distrikte Prieska, Hopetown, Richmond, Britstown en Murraysburg, selfs tot by die Sneeuberge en Middelburg, Kaap. In hierdie tyd is die bidure in die gemeente vermeerder van een wat al 20 jaar bestaan het, tot vier. In Februarie 1887, toe die nood op sy hoogste was en groot benouing geheers het, was daar gedeeltelike uitkoms. Daar was weer vooruitgang in die opvoeding te bespeur en ook het die gemeente hul roeping verband met die sending begin besef. Wat veral hiertoe bygedra het, was 'n baie geseënde sendingkonferensie wat aan begin van Junie in die gemeente gehou is. Die oorgrote meerderheid van die lidmate het dit bygewoon. 'n Aansienlike som is bygedra tot die delging van die Binnelandse Sendingskuld. Maar die verbetering was net tydelik, want in die Ringsverslae van 1888, en die daaropvolgende jaar, is daar weer sprake van 'n droogte. Die voorafgaande sewe jaar was die sewe maer jare in Fraserburg se bestaan. Vanaf 1882 was daar nooit voldoende water en toereikende weiding in die gemeente nie. "Onze menschen hebben honderden, wat zeggen wy, duizenden van ponden sterling moeten uitgeven voor huur van weiveld, voor het koopen van water in vreemde streken. Bowendien zyn er in die jaren duizenden van schapen omgekomen. Zelfs in de laatste vyftien maanden zyn er ettelyke duizende schapen van gebrek gestorven, en waar men verlede jaar 2,000 lammeren kreeg, heeft men vanjaar schaarsch 1,000, en in een ander geval waar men 3,000 lammeren kreeg, heeft men vanjaar geen 400."

Nogtans het leraar en gemeente, te oordeel na die kerkraadsnotule, gevoel dat God hulle nie verlaat het nie. "Dog onze God was niet alleen in het midden van de brandende Braambos, en heeft hem bewaard, maar heeft denzelven door zyn Alvermogende Kracht instaat gesteld, te midden van, de vlammen niet alleen welig te groeijen maar ook de heerlijkste vruchteii van zich aftewerpen." Vandaar hulle bydraes van £14 vir die Betsjoeanalandse gemeente; £5 vir Binnelandse Sending; nog £15 vir Sending; £14 10s. vir die Kweekskool en, ten spyte van nog vooroordeel teen sending en sendelinge, nog £20 7s. vir hierdie saak. Selfs die dankoffer het bo verwagting goed opgelewer. Aan kontant alleen is £450 geïn. Dan was daar nog 500 skape en twee perde om te verkoop. Op 1 September die dag waarop die dankofferfees sou begin, was dit droër as ooit. Die nood was op sy hoogste. Die mense wat nog nie getrek het nie, het ook al aan trek begin dink. Toe, in die nag van 5 September, het reën oor die hele distrik uitgesak en daarna het dit ál meer gereën. Die oggend toe die dankfees begin, het die gemeenteskuld nog £1 183 beloop. Op 1 Oktober het dit reeds op £840 gestaan en daar was geen rente agterstallig nie. Bowendien het die Kerkraad nog 650 skape, twee perde en twee bale wol op hande gehad. Dit het dus weer beter gegaan en die toekoms het rooskleuriger gelyk. Die Sondagskole het vordering gemaak. Daar is omgesien na die sendingarbeid in die gemeente. Die mannebiduur, wat die leraar gehou het, "is zeer gezegend"; die vrouebiduur ook. Die buitewyksbidure het ook hul werk hervat.

Ongelukkig het die jaar 1889 weer droog ingesit en droog deurgehou. Damme was steeds droog; fonteine het gedurig swakker geword; velde is verskroei deur verdorrende en verskroeiende winde; saailande het niks buiten stof opgelewer nie. "Op vele plaatsen gaat de stank der doode schapen op, rondom de kraalen, terwyl men tevergeefs uitsiet naar uitkomst. Nauwelyks zyn wy begonnen ons te verblyden over gunstige teekenen voor regen , die wy aan de lucht aanschouwen, of de wind gaat naar het westen, en er komt eene haast onverdragelyke kouden, waardoor de toestand van zaken nog hachelyker word gemaakt." Eers in Desember 1889 het oorvloedige reëns geval "zoodat de droogte nu zoo als wy vertrouwen voor goed is opgebroken, en het gansche gelaat van ons distrikt veranderd is". Die lammeroes van 1890 was dan ook baie geseën — baie tweelinge. In 1889 was die skuld van die gemeente nog £1 000, maar die geloof in die toekoms was so sterk dat die dankfeesopbrings van 1890 toereikend was om die hele skuld te delg. Van 1891 af het die gemeente aan niemand iets geskuld nie. In hierdie tyd het ds. Rossouw byna ongelooflik herstel van 'n ernstige, vier jaar lange siekte.

In 1890 is die kerkraad vergroot met vier lede, twee ouderlinge en twee diakens. Daar is ook 'n gemeentevergadering gehou om te besluit of die kerkraad daartoe behoort oor te gaan om 'n traliewerk om die kerk te laat oprig. Die gemeente was ten gunste van so 'n stap mits die koste nie meer as £1 000 beloop nie. Op 12 Januarie 1891 het ds. Rossouw aan die kerkraad gerapporteer hy tydens die afgelope Sinodesitting die here De Waal en de Kock, vermoedelik handelaars, geraadpleeg het in verband met die prys van so 'n traliewerk. Hulle het onderneem om na 'n firma in Skotland te skryf en kwotasies te vra. Die antwoord was dat so 'n traliewerk die gemeente £600 in Tafelbaai gelewer, sou kos. Die skeepsvrag van £120 was ingesluit. Die heer Frans Maritz het die materiaal van die naaste spoorwegstasie vervoer teen 2/6 per 100 pond min £5, wat hy laat val het as sy bydrae tot die saak. Die kerkraad het besluit dat die traliewerk behoorlik ingewy moes word omdat die tye verbeter het en 'n feestelike stemming die gemeente ná al die jare van beproewing geen kwaad sou doen nie. Prof. Nicolaas Hofmeyr van die Stellenbosse Kweekskool is uitgenooi om as feesredenaar op te tree. Hierdie eer is hom aangedoen omdat hy die voorstel om 'n traliewerk om die kerk op te rig, aan die leraar gedoen het. Die oorweging was dat dit sou bydra tot die aantreklikheid van die gebou en dat dit sou pas by die vereiste stemming van afsondering en gewydheid van 'n Godshuis. Die hoogeerwaarde professor het nie kans gesien om na Fraserburg te kom nie, en die kerkraad moes van sy spyt daaroor verneem op 3 Oktober 1892 nadat die traliewerk reeds op 3 September ingewy is. Die totale koste van die traliewerk was einde ten laaste £1 320.

Op 3 Desember 1892 moes ds. Rossouw die kerkraad verlof vra. Die moeisame arbeid gedurende die lang jare van teisterende droogte, die ontberings van die gemeente, gepaardgaande met bekommernis en sorge vir die herder, het sy kragte uitgeput en hom gebreek. Kotzé skryf: "Skuld en armoede van kerk en lidmaat onderskeidelik, die siekte van sy gewaardeerde en onontbeerlike hulp, sy vrou, het nie in sy klere gaan sit nie. Dit was te veel vir vlees en bloed, want ds. Rossouw het 'n teer hart in hom omgedra. Hy het saam gevoel en saam gely. Nou sou hy liggaamlik ondergaan saam met baie van sy gemeentelede wat in die stryd ongemerk gekwyn en ondergegaan het." Ds. Rossouw was van plan om Boland toe gaan om "aan het Strand" te rus en aan te sterk en te herstel. Op 23 Januarie 1893 het die raad 'n brief van hom en twee doktersertifikate behandel, waaruit dit geblyk het dat sy gesondheidstoestand ernstig was. Die Kerkraad was terneergedruk en skryf aan hom 'n brief waarin hulle hul "hartelyke spyt te kennen geeft over de bezoekende hand Gods, die thans op onzen geliefde Leeraar rustende is" en dat aan hom verlof toegestaan word vir ses maande. Die verlof het hom baie goed gedoen en hy het weereens sy werk hervat en nog vier jaar sy geseënde arbeid in die gemeente voortgesit, hoewel hy nooit heeltemal gesond was nie. Sy kragte het gaandeweg afgeneem, en in Oktober 1896 was sy gesondheidstoestand bedenklik.

Op 11 Oktober 1896 is ds. Rossouw, wat 14 jaar leraar van die gemeente Fraserburg was, oorlede. Op 26 Oktober 1896 het die kerkraad te boek gestel "hoe diep zy het groote verlies gevoeld, dat de Kerk in het algemeen en die gemeente in het byzonder, geleden heeft door zijn vroegtydigen dood. Dat de Kerkraad zyn getrouwe arbeid in de gemeente hoog waardeerd en Gode dankzeg voor hetgeen Hy in hem aan de Kerk en de gemeente geschonken heeft." Ds. Rossouw is onder blyke van groot en innige deelname begrawe in die kerkgebouterrein. Die gemeente het vir hom in dankbare herinnering 'n grafmonument opgerig. Ook die dorpsraad het sy nagedagtenis geëer deur die naam Rossouwstraat, wat destyds deur die dorp se sakekern geloop het.

Ná ds. Rossouw se heengaan, het die gemeente gelukkig getref dat reeds die tweede beroep geslaag het en wel op 11 Januarie 1897 op dr. Former Sypkens, by uitnemendheid 'n kenner van tale, onder meer ook Frans, Latyn en Engels, asook 'n verdienstelike prediker. Sy dienstermyn was vir die gemeente 'n veelbewoë tydperk van beroering en beproewing weens die Tweede Vryheidsoorlog en genadelose droogtes.

Hy is op 13 Januarie 1860 in Delfzyl, Nederland, gebore en is dus twee dae voor sy 37ste verjaardag na Fraserburg beroep. Hy het sy opleiding eers aan die Gimnasium in Groningen ontvang en daarna aan die Universiteit van Utrecht. Sy doktorale eksamen het hy in April 1886 afgelê. In Mei daardie jaar het hy in Suid-Afrika aangekom en toelogiese klasse aan die Kweekskool bygewoon. Hy was toe reeds twee jaar kandidaat in die teologie. Toe hy dus by die Sinode wat in 1886 vergader het, aansoek doen om die proponentseksamen einde 1887 af te lê, is dit hom met dispensasie van sekere wetsartikels geredelik toegestaan. Sy eerste gemeente was Newcastle in die destydse Natal waar hy in Junie 1889 bevestig is. In hierdie jong gemeente, toe sowat sewe jaar gelede gestig, het hy met toewyding en getrouheid gewerk tot 1897 toe hy die beroep na Fraserburg aanneem.

Ds. Sypkens was 'n buitengewoon geleerde. Sy preektaal was onvervalste Nederlands. Hy was 'n talentvolle prediker en sy liefde vir Christus het altyd in sy prediking duidelik geblyk, soos ook sy liefde vir die waarheid, skryf D.A. Kotzé in Fraserburg se eeufees-gedenkboek. Een van sy redes word onder andere nog onthou. Hierin het hy verklaar dat as jy iemand vra of hy van die waarheid hou, so iemand sou sê: "Ja, ek het die waarheid lief," maar as jy dieselfde persoon die waarheid, soos van toepassing op hom, sou vertel, hy baie kwaad sou word – byna sonder uitsondering. Ds. Sypkens was liggaamlik nie sterk nie. Die uitgestrekte gemeente het sy kragte verder verswak. In 1906 moes hy sy emeritaat aanvra. Hy is toe terug na Europa. Hy is in die hoë ouderdom van 89 jaar en nege maande op 23 Maart 1949 in Engeland oorlede.

In Fraserburg het hy agt jaar en agt maande gedien. Ook sy dienstyd hier was een van ontsaglike ontbering en verreikende omwentelinge op byna elke lewensterrein. Die gemeentelike eenheid was tot in die fondamente geskud. Dit was oorlog en sommige gemeentelede het probeer vriende hou met die Engelse, en die broederliefde en patriotisme het andere weer die kant van die Boere laat kies. Etlike families, onder andere die familie Erasmus, toe van Skerpioenskraal, moes swaar beproewing verduur. Eers het 'n Boerekommando al hulle koring geneem op belofte van betaling. Toe Erns Erasmus en sy sestienjarige seun by die Boere aansluit, het die Engelse, 'n "kolom" van 1 100 man, weer gekom. Hierdie besoek het gepaardgegaan met die opbreek van die huis se vloere, vernietiging van bewoners se klere, stukkend slaan van meubels en uiteindelik die wegvoer van die bejaarde vader van Erns Erasmus na Beaufort-Wes. Hulle vee is ook alles geneem en mev. Erasmus en haar kinders was sonder heenkome. Haar man se broer het hom oor hulle ontferm. Ook het gegriefde b bruin inwoners nou kans gesien om hul werkgewers in die rug te steek. Hulle dienste is ook nie deur die veroweraars geweier nie. Dit het tot vervolging gelei en die verbittering nog vererger. Die Boere het van hierdie vervolging verneem en 'n klomp van die deurmekaar vyand vasgekeer en onverbiddelik met hulle afgereken.

Ook het vernietigende droogtes weer die distrik Fraserburg geteister. Baie boere het 70 persent en meer van hulle vee verloor in die tydperk van 1903 tot 1904. Een van die gevolge van die droogte was dat dit die geestelike bearbeiding van die gemeente ernstig belemmer het. So kon byvoorbeeld geen huisbesoek gedoen word nie. Die onderwys het ook swaar gely. Terwyl die inwoners moes vlug na al die windstreke "is het niet te verwonderen dat eene school waar zy bestond, werd opgeheven en waar zy niet bestond niet werd opgericht". Ten spyte van hierdie benarde toestand was die gemeente haar steeds 'n barmhartige Samaritaan en het onbaatsugtig aalmoese uitgedeel aan diegene wat in groter nood verkeer het. Daar was Kakamas, die droogte- en oorlogsgeruïneerde Transvaal en die Vrystaat van, sowel as die sending.

Op 23 April 1904 is prop. Hattingh georden tot tydelik waarnemende leraar van Fraserburg as gevolg van die langdurige afwesigheid van ds. Sypkens. Op 1 Oktober 1904 behandel die kerkraad 'n brief van laasgenoemde vanaf Bad Neubeim in Duitsland. Hierin meld hy dat die professor wat hom behandel, meen dat die baddens sy hart goed doen. Volgens dié medikus kon hy egter nog nie daaraan dink om sy werk te hervat nie. Daarom versoek hy die raad om hom te vergun om eers in Januarie na Suid-Afrika terug te keer. Die kerkraad het hiertoe ingewillig en hom verlof toegestaan tot Januarie 1905. Omdat ds. Hattingh intussen 'n beroep ontvang en vertrek het, was die gemeente weer sonder 'n leraar. Eerw. Viviers van die plaaslike sendinggemeente het toe die gemeentewerk gedoen. Op die bepaalde datum was ds. Sypkens op sy pos, maar die einde van sy dienstyd op Fraserburg was toe nie meer ver nie. Sy dokters het hom aangeraai om sy amp neer te lê in belang van sy gesondheid. Vertoë in dié verband is tot Ring gerig en die liggaam beveel toe aan "dat de leeraar op pensioen zou aftreden wegens lichaams kwaal". Die voorsitter het die nodige sertifikaat van die kerkraad gevra en ontvang volgens Artikel 302 (2). Op voorstel van broers Reitz en Stoffberg is "besloten hoewel met leedwezen zulk een certifikaat te verleenen". Op versoek van ds. Sypkens en op advies van die Ringskommissie is later besluit om nog drie maande te wag "en dat als er geen bepaalde verbetering is de Rings Commissie alsdan hare aandacht aan de zaak wijde".

Op 5 September 1905 moes ds. Sypkens tot sy leedwese kennis gee dat daar nog geen merkbare verbetering in sy gesondheid ingetree het nie, en dat hy voornemens was om met Januarie-nagmaal 1906 sy amp neer te. Die laaste kerkraadsvergadering wat ds. Sypkens bygewoon het, het hy op 29 Januarie 1906 met 'n kragtige gebed geopen. Daarna het hy 'n treffende woord tot die Kerkraad gerig. "Op zeer aandoenlijke wijse toonde hij aan hoeveel stof daar voor verootmoediging was als hij terugzag hoe veel gebrekkigs zijn werk heeft aangekleefd gedurende zijn verblijf hier; maar ook aan den anderen kant was daar stof tot dankbaarheid voor zooverre God hem als 'n Herder en Raad gebruikt had om zijn werk in deze gemeente te doen, en ook voor den broederlijken geest die steeds al hunne verrichtingen kenmerkte. Verdraagsaamheid, eensgezindheid en liefde heerschte steeds in de vergaderingen." Ná 'n woord van afskeid deur die konsulent namens die raad, verlaat ds. Sypkens met 'n stille, hartlike handdruk aan elk van die kerkraadslede die vergadering. Weens die heersende geldnood kon die kerkraad slegs die aftredende leraar tot die einde van Januarie vergoed.

Die eerste twee beroepe ná die vertrek van ds. Sypkens was onsuksesvol. Die eerste een is uitgebring op ds. M.S. Daneel van Calvinia en die tweede op ds. H.J.L. du Toit van Richmond. Op 14 Mei 1906 is ds. Marthinus Smuts Daneel vir die tweede maal beroep. Reeds drie weke later het hy die beroep aanvaar, mits hy op Fraserburg einde September of begin Oktober bevestig kon word. Die kerkraad het hierin toegestem. Op waardige wyse is ds. Daneel toe op 29 September verwelkom. Wat veral 'n blywende indruk gemaak het, volgens D.A. Kotzé in die eeufees-gedenkboek, was die voortreflike koorsang onder leiding van die orrelis mnr. Strobos bygestaan deur mej. Dyason. Etlike adresse is hom en sy gade ook aangebied. Sewe jaar en vier maande het ds. Daneel op Fraserburg gearbei. Volgens Kotzé kan van ds. Daneel gesê word "dat hy hom hart en siel beywer het vir die geestelike en tydelike belange, nie alleen van die gemeente nie, maar ook van dorp en distrik in die algemeen. Hy was 'n wakker leier op wie se beslissing die gemeente in tye van twyfel kon reken. Ds. Daneel was 'n man uit 'n stuk, 'n man wat wis wat hy wou. Tydens sy dienstermyn was daar deurgaans prysenswaardige samewerking wat gemeentelike aangeleenthede betref. In tye wanneer belangrike besluite geneem moes word, het die gemeente bankvas agter die predikant gestaan. Wat kerklike werk betref, getuig die Ringsverslae van vrug op die arbeid. Die bywoning van die gewone oggend- en aanddienste was goed. Die gemiddelde getal toehoorders was om en by 200 per geleentheid. Die Junie-nagmaal van 1907 (is) baie uitstekend bygewoon, en daar was nie meer sprake van dat 'n lidmaat dorp toe kom en nie nagmaal gebruik nie. Verreweg die grootste gedeelte van die lidmate het deelgeneem."

In hierdie stadium is daar gereeld op agt plekke in die gemeente buitedienste gehou. Daar was drie klasse van bidure, naamlik: een weeklikse vir volwasse mans. Hieraan is hartlik deelgeneem. Dan was daar een, ook weekliks, vir getroude vroue. Ook hieraan is hartlik deelgeneem. Die derde was 'n weeklikse bidstond vir jong mense. Die deelname hieraan was minder bemoedigend. Dan was daar nog die ou gevestigde instelling van die maandelikse sendingbiduur. Die sendingywer van die gemeente het hoog opgevlam in hierdie tyd. Dit moet gedeeltelik toegeskryf word aan die besielende besoeke van drie buitelandse sendelinge, waarvan die blywendste eerw. T. Vlok van Njassaland s'n was. Dit was ook in hierdie tyd dat eerw. Hugo, 'n seun van die gemeente, hier georden is. "Die gemeente voel haar dankbaar een van haar seuns te kan afsonder vir die werk," verklaar die kerkraad. In Junie 1907 was ds. J. Daneel van Kranspoort ook hier op besoek. Sy prediking was ook tot groot seën "en het die gemeente verder verlig". Die Christelike Vrouevereniging wat 'n paar jaar tevore op Fraserburg gestig is, het ook onverpoosd met hulle goeie werk voortgegaan. Hulle het juis in 1907 'n basaar gehou en besluit om met die versamelde geld 'n dogter uit die gemeente te laat oplei as onderwyseres.

Ds. Daneel het ook 'n stelsel ontwikkel waarvolgens hy by die namiddagdiens ná nagmaal vrae gevra het oor die oggend se preek. Hierdie gebruik het die aandag van die kerkgangers aanmerklik verbeter. Dit was 'n stimuleermiddel om hulle beter te laat luister. Hy verklaar later self "velen kunnen reeds beter antwoorden dan tevoren". Die Christelike Jongeliedevereniging het maandeliks vergader en het goeie opvoedingswerk verrig, en gesonde sosiale verkeer meegebring. Eers was die ledetal maar 40. Spoedig het dit aangegroei tot oor 'n honderd. Met nagmaalsgeleenthede is altyd 'n geestelike onderwerp bespreek. Die biduur ná die nagmaalsviering het 'n instelling geword. "Dit biduur is nog een gedenkteken van den vromen vroeggestorven ds. Rossouw," het die kerkraad gemeld. Die huisgodsdiens is nagenoeg dwarsdeur die hele gemeente gereeld waargeneem. Sondae is op die boereplase die preke van professor Hofmeyr, Hofacker, Olivier of Mcgregor gelees. In die buitewyke was dronkenskap destyds in die gemeente as't ware onbekend. Op die dorp kon ook nie veel gekla word nie ten spyte van twee hotelle en twee drankwinkels wat sterk drank verkoop het. Nogtans "heeft Bacchus eenige oude aanbidders op ons dorp" en tot dusver misluk die pogings om hulle daarvan te verlos. Die vernaamste vorm van Sabbatsontheiliging, volgens die kerkraad van destyds, het bestaan "in die rondkuiery by bure in plaas van die gemeenskap van die Heer se kinders op te soek in die Godshuis".

In 1911 het die leraar die kerkraad gevra om vir hom 'n motorfiets te koop om gemeentelike werk mee te doen. Dit sou baie tyd bespaar. Die kerkraad het hom £80 vir die doel gegee en onderneem om alle reparasies aan die "instrument" te dra. "De leeraar draagt de lopende kosten van petrol en olie. Als het instrument eene totale mislukking is dan zal ds. Daneel de koopsom terug betalen." In 1912 is besluit om die orrel te vergroot. Daar is toe onderhandel met sekere orrelbouers en sowat £250 is spandeer. Etlike buurgemeentes is in hierdie tyd vergun om kollektes in die gemeente van Fraserburg te kom hou. Onder andere het die kerkraad van Amandelboom, tydens Julie en Oktober met nagmaalsgeleenthede hier, vir hulle kerkfonds gekollekteer. Dr. W.P. Steenkamp is ook verlof toegestaan om vir die gemeente Nieuwoudtville fondse in te samel. Die kerkraad het buitendien self geld ingesamel ter ondersteuning van die Industriële Inrigting (waarskynlik 'n nywerheidskool) op Worcester. Tesame met die groot bedrae wat jaarliks aan die sendingsaak geoffer is, skryf D.A. Kotzé, moet erken word dat die gemeente 'n oop hart en hand ten opsigte van die minderbevoorregtes gehad het. In April 1913 besluit die kerkraad om vir die predikant 'n "Ford motorkar met benodigdhede aan te koop by Hodgson Broers mits ds. Daneel die £80 terugbetaal aan die kerkraad vir die motorfiets reeds aangekoop … en mits die voorwaarde sal wees dat ds. M.S. Daneel die motorkar van die raad sal terugkoop in geval hy van Fraserburg mag vertrek … Ds. Daneel moet olie en petrol en die lopende koste dra, die kerkraad verskaf die ander."

Ds. Daneel het ook sportbeoefening aangewakker. Dit was in sy tyd dat die sportterrein aan die munisipaliteit en sportverenigings oorgemaak is. Ook aan die sportgeriewe van die bruin mense is die nodige aandag gegee. Maar ten spyte van die geesdrif vir liggaamsopvoeding, het die kerkraad tog gevoel dat dit nie gepaard moet gaan met verwaarlosing en ondermyning van die belange van die siel nie. In die lig hiervan is dit goed te begryp waarom die kerkraad in 1913 'n beskrywingspunt oor die onderhawige saak na die Ring opstuur en wel as volg bewoord: "De Ring besluit ofschoon hij alle onschuldige en gezonde lichaamsoefeningen in de opene lucht begeert aan te moedigen hij toch ten sterkste afkeurt al de buitengewone geldverkwisting, al het tijdverlies, en alle andere buitensporigheden die gepaard gaan met den voetbal op plaatzen waar men hem overdrijft en begeert dat de Kerk in deze haar stem zal laten hooren en haar invloed daartegen zal laten gelden." Met die oormakingsbepalings van erwe 80-84 aan die stadsraad as openbare sportterrein, het die Kerkraad dan ook so ver moontlik sorg gedra dat sport nie 'n afgod van Fraserburg sou word nie.

Op 2 Februarie 1914 het ds. Daneel afskeid geneem van Fraserburg waar hy sewe jaar en vier maande gearbei het. Hiervandaan het hy vertrek na die NG gemeente Victoria-Wes, waar hy werksaam was tot hy sy emeritaat in 1934 aanvaar het.

Ds. Daneel se opvolger, ds. J.W.L. (Lou) Hofmeyr (1914 - ’17), het uit die sendingveld gekom en aan die sending moes die gemeente hom weer offer toe hy organiserende sendingsekretaris van die Kaapse Kerk geword.

Ná ds. Daneel se vertrek moes weer 'n leraar beroep word. Op die groslys verskyn daar hierdie keer interessante name, name van figure wat bestem was om later 'n groot rol in die land, en selfs in die wêreldgeskiedenis te speel in minstens een van die gevalle. Onder hierdie name was dié van dr. W.P. Steenkamp en dié van dr. D.F. Malan. Die finale keuse het egter op ds. H.P. van der Merwe (moderator van die Kaapse Kerk in 1924) geval. Hy het bedank. Ná nog vier mislukte beroepe is op 23 November 1914 ds. Johannes Wynand Louw Hofmeyr hierheen beroep. Die beroep het geslaag. Hy was die vierde van die vyf seuns van ds. Hofmeyr van die NG gemeente Somerset-Oos wat almal predikant geword het. Ds. Lou Hofmeyr is op 19 Julie 1878 gebore en oorlede op 28 Oktober 1936 in die ouderdom van 58 jaar. Hy is op 4 April 1906 op Worcester getroud met Anna Jemima (Minnie) Strassheim (presidente van die Vrouesendingbond van 1934 – '41). Net een kind is uit dié huwelik gebore.

Tydens sy beroep na Fraserburg was hy in die sendingveld werksaam. Uit die aard van die saak het sendingwerk dus in sy tyd ook op Fraserburg die nodige aandag geniet. Daar was weer 'n verwoestende droogte wat drie jaar voortgeduur het, nogtans is die openbare eredienste goed bygewoon. Ook kon die Kerkraad verklaar dat daar "groot eensgesindheid heers in die gemeente". Maar dit was die gemeente nie vergun om hierdie leraar lank hier te hê nie. Ná twee jaar en 10 maande se verblyf neem hy reeds afskeid op 15 Desember 1917. "Die Kerkraad dink met dank terug aan sy getroue arbeid."

In 1918 het ds. J.G. Olivier, later Organiserende Sendingsekretaris van die Kaapse Kerk, leraar van Fraserburg geword. Tot sy vertrek in 1925 het hy diep spore op geestelike en opvoedkundige gebied afgedruk. Hy is opgevolg deur ds. H.C. Kruger, wat tussen 1925 en 1948 die gemeente bearbei het. Veral vir die verenigings lewe het hy hom beywer.

Die volgende leraar was ds. I.F. Retief. In April 1951 het die gemeente die heuglike eeufeesviering onder sy leiding meegemaak. In die loop van die eerste honderd jaar van die gemeente se bestaan is verskeie gemeentes van die moedergemeente afgestig. Die ledetal van laasgenoemde was met die eeufeesviering 1 038. Daar is destyds gevoel dat die kerkgebou vanweë ouderdom nie meer goed beantwoord aan die vereistes van die groot gemeente nie, vandaar dat ernstig aan die bou van 'n nuwe kerk gedink is. In die brosjure vir die inwyding van die nuwe kerk word die besluit om die ou kerk af te breek en 'n nuwe te bou kort en kragtig verduidelik: "Vroeg in 1949 was daar 'n voorstel tot grootskaalse reparasie, terwyl daar in dieselfde jaar nog 'n kommissie vir hierdie doel gekies is. Na raadpleging met argitekte, beraadslaginge en oorweginge is die gevoele van die gemeente in 1951 gevra by wyse van 'n stembrief. Aangesien die oorgrote meerderheid van die gemeente gevoel het dat dit nodig is dat daar tot die aanbou van 'n nuwe kerk oorgegaan word, het die Kerkraad sodanig besluit."

Van 1972 tot 1984 het die gemeente agtereenvolgens drie predikante gehad wat almal verder studeer en aan die Kweekskool as doktor gepromoveer het: drr. Kobus Victor, Adelbert Scholtz en Eduan Naude. Dr. Scholtz se pa, dr. G.D. Scholtz, was in die jare sestig redakteur van die Transvaalse oggendblad "Die Transvaler". Dr. Scholtz jr. en dr. Victor was klasmaats aan die Kweekskool en het einde 1967 saam afstudeer. Ds. Paul Roos-Jonker het dr. Naude in 1984 opgevolg, maar ook sy dienstyd was kort, want in 1988 het uit die NG Kerk bedank en aangesluit by die Afrikaanse Protestantse Kerk. Sowat 40 lidmate het hom gevolg waarna die plaaslike AP gemeente in ’n stadium twee keer soveel lidmate gehad het, maar in die jongste jare het dit afgeneem tot sowat 30. Ds. Johan Basson het hom opgevolg en in die gemeente gebly tot hy sy emeritaat aanvaar het. 

In 2001 het die gemeente sy 150-jarige bestaan met die publikasie van ’n sagteband-feesbundel gevier asook ’n feesdiens waartydens dr. Victor gepreek en dr. Naude die Nagmaal bedien het. Dr. Victor se preek was na aanleiding van dieselfde teks wat hy 27 jaar vantevore tydens sy afskeidspreek gebruik het.

Ds. Fritz Kotzé (25) het op Vrydag 27 Mei 2016 die 165 jaar oue gemeente se 18de leraar geword nadat ds. Wessel Oosthuizen sy emeritaat aanvaar het om te gaan boer. Kotzé was een van vier jong kandidate wat gevra is om ’n proefpreek op Fraserburg te kom lewer. Hy het twee ander beroepe bedank om die een hierheen aan te neem. Sy verwelkoming in die gemeente het reeds op Dinsdagaand 24 Mei begin toe lidmate ’n ent die dorp uitgery het om hom op die Leeu-Gamka-pad te verwelkom. Hy is vergesel van sy verloofde, Chanté Benson, haar ma, Lara Benson, dié se suster, Karen Redelinghuis, en Kotzé se ouers, Louwrens en Erika Kotzé. Die besoekers is getrakteer op ’n ete in ’n plaaslike restaurant waar lidmate met hom en sy mense kon kennis maak. Intussen het die gemeente gesorg dat die pastorie se koskaste alles bevat wat die besoekers uit die noorde vir hul week lange verblyf op die dorp kon nodig kry.

Vrydagaand om sesuur het ds. Theunis Kriek van Warmbad-Wes, Kotzé se grootwordgemeente, die bevestiging waargeneem. Ds. Eric Botha van Richmond het tydens die bevestiging vertel die Ring van Beaufort, waarvan hy voorsitter is, is eintlik meer ’n streep as ’n ring, want dit strek van Leeu-Gamka sowat 250 km met die N1 langs tot by sy eie gemeente. Prins Albert lê suid van die nasionale pad en Merweville, Fraserburg en Victoria-Wes noord. Botha het gesê ten spyte van dié uitgestrektheid vorm die leraars van die ring ’n hegte eenheid wat mekaar getrou bystaan. André Reyners, leier-ouderling van die plaaslike VG gemeente, het die moedergemeente gelukgewens met sy nuwe predikant en gesê hy vertrou die samewerking tussen die twee gemeentes sal steeds hartlik wees. Die VG gemeente is reeds vyf jaar vakant, maar hulle het nog altyd die vrymoedigheid gehad om die predikant van die moedergemeente se hulp te vra. 

Nadat prop. Kotzé amptelik bevestig is, het di. Kriek, Botha, Herman Burger (Merweville) en Jacques Grobler (Leeu-Gamka) aan die handeoplegging deelgeneem. Roerende oomblikke het gevolg toe Fraserburg se splinternuwe predikant se ma sy toga omhang. Sy verloofde, met wie hy na verwagting in September 2016 sou trou, het toe vertel hoe sy daarna uitsien om Karoo toe te verhuis en die uitdagings in die gemeente aan te pak.

Sondagoggend was daar ’n groot opkoms van lidmate wat ds. Kotzé se intreepreek kom hoor het. Hy het sy visie vir die gemeente aan die hand van Koos van der Merwe se gedig “So sal ek kom” met die kerkgangers gedeel en gesê: “Dit daag elke gelowige uit om anders oor God te dink en praat sodat ons radikaal anders oor Hom kan getuig. Dit wys ook opnuut ons weerloosheid sonder God.” Ná die erediens het lidmate op die skouterrein bymekaargekom vir ’n vleisbraai en gesellige verkeer saam met ds. Kotzé en sy familie.

Ná drie jaar in die gemeente het ds. Kotzé ’n beroep na die NG gemeente Vaalpark by Sasolburg aangeneem, waar hy op 1 Junie 2019 bevestig is.




</doc>
<doc id="79570" url="https://af.wikipedia.org/wiki?curid=79570" title="Sneeu-engel">
Sneeu-engel

'n Sneeu-engel is 'n mensafdruk in die sneeu wat die vorm van 'n engel het. Die maak van 'n sneeu-engel is 'n algemene speletjie onder die jeug (veral in die Noordelike Halfrond, waar sneeu volop is in die winter).

Die skep van 'n sneeu-engel is eenvoudig. Eerstens word 'n gelyke, ongeskonde oppervlak sneeu gevind. Tweedens lê mens met uitgestrekte arms en bene in die middel van die sneeu. Die ledemate word dan heen en weer gevee sodat daar 'n trog gevorm word in die sneeu. As dit klaar is, moet die sneeu-engel die vorm hê van 'n engel - die bewegende arms het die vlerke gevorm en die bene die jurk.

Op 28 Maart 2007 bevestig die Guinness World Records dat Noord-Dakota die wêreldrekord gebreek het met die meeste sneeu-engele gelyktydig op een plek. Die rekord is op 17 Februarie 2007 gebreek toe 8 962 sneeu-engele deur mense geskep is in Bismarck.


</doc>
<doc id="79581" url="https://af.wikipedia.org/wiki?curid=79581" title="Sesde Grensoorlog">
Sesde Grensoorlog

Die Sesde Grensoorlog (die Oorlog van Hintsa) van 1834-1836 was die sesde in die reeks van nege Kaapse grensoorloë wat tussen 1779 en 1877 deur Groot-Brittanje en die Kaapkolonie teen die Xhosa-stamme gevoer is.

Aan die oosgrens van die Kaapkolonie het daar omstabiele omstandighede geheers. Weens die uitbreidende Zoeloe-ryk ('n gevolg van die Mfekane) is die Xhosa suidwaarts gedryf. Gedurende die vorige grensoorloë is die Xhosa se suidwaartse beweging gestuit en die gebied ten suide van hulle beset deur die Khoikhoi, Britse setlaars en grensboere. Hoofmanne Makomo en Tjali was verbitter omdat hulle uit die Tjumi-gebied verdryf is. Die gevoel is vererger deur die vergelding deur koloniale patrollies weens die verhoogde veediefstalle deur die Xhosa as gevolg van die heersende droogte. Xhosa-oorbevolking en 'n weifelende grensbeleid (spoorstelsel, verdragstelsel, besettting van neutrale gebied) skep verdere onsekerheid. Die Xhosa vertolk dit as 'n teken van swakheid aan die kant van die blanke. Om geld te spaar was daar 'n vermindering van Britse troepe in die gebied en is daar 'n beperking op die kommando's geplaas. Handelaars het wapens en ammunisie aan die Xhosa verkoop. Gewapende Khoikhoi-drosters is met ope arms deur die Xhosa verwelkom. Daarby het die Xhosa in die vorige grensoorloë oorlogservaring teen die blanke opgedoen. Dit het alles 'n gevoel van onveiligheid by die setlaars en grensboere geskep.

Op 21 Desember 1834 bars 'n Xhosa-mag van 15 000 man gelei deur Makomo, Tjali en ander Gaika-kapteins oor die grens van die Kaapkolonie. Alle grensbewoners is heeltemal verras. Plunderende groepe verwoes die land tussen die Winterberge en die see. In die vallei van die Katrivier het die Khoikhoi erg gely. Piet Retief en 'n kommando tree in die Winterberge teen die invallers op. 'n Honderd koloniste sterf, honderde plase is verwoes, opstalle geplunder en afgebrand. Sewe duisende mense raak dakloos. Die grensboere verloor 115 000 beeste, 161 000 skape en bokke, 5 700 perde en 60 waens. Die soldate en koloniste vergeld deur 60 000 beeste terug te verower en hutte en selfs hele krale af te brand. Tot sover as Uitenhage was daar geen blanke boer op plase meer oor nie. Baie van hulle het die veiligheid van Grahamstad opgesoek.
Die Kaapse regering tree vinnig op. Britse troepe vertrek oor land en per skip na Algoabaai. Lt.-kol. Harry Smith vertrek op sy legendariese perderit na Grahamstad. 'n Mag van 3 000 man bestaande uit 'n Khoikhoi-mag, koloniste en Britse soldate loods vergeldingsaanvalle. Die Xhosa ly verskeie neerlae o.a. by Trompettersdrift in die Groot-Visrivier. Alhoewel die meeste kapteins oorgee, vlug Makomo en Tjali, die Rarabe-hoofman, na die klowe van die Amatolaberge. 
Sir Benjamin D'Urban, die Kaapse goewerneur, glo verkeerdelik dat Hintsa, die kaptein van die Galekas, beheer het oor alle Xhosa-stamme en hou hom dus verantwoordelik vir die aanvalle op die koloniste en die veediefstalle. In April 1835 lei D'Urban met Harry Smith as tweede-in-bevel 'n mag oor die Keirivier na Hintsa se kraal net oos van die huidige Butterworth. In die krygsoptrede word Hintsa gyselaar geneem. In 'n ontsnappingspoging op 12 Mei by Nqabaraspruit word Hintsa doodgeskiet. Dit lei tot groot ergernis by die Britse regering, vyandskap by die Xhosa teen die Britte en opgewondenheid by die filantrope en sendelinge.

Die Sesde Grensoorlog eindig as 'n groot militêre sukses vir die Britse owerheid. Harry Smith stig die Provinsie van Koningin Adelaide en die Fingo's word lojale Britse onderdane, word van vuurwapens voorsien, vorm kommando's om hul nuwe land te beveilig en veg as bondgenote saam in die komende oorloë. Weens 'n beperkte Britse troepemag het die owerhede baie op die kommando's staatgemaak. Owerhede het voorrade, waens en perde van die grensboere opgekommandeer. Daarby het die grensboere ook enorme verliese gelei deur die skade aan landerye en plaashuise en veediefstalle. Die vergoeding wat deur die Britse owerheid verskaf is, was onvoldoende. Lord Charles Glenelg, die Britse minister van kolonies, het die grensboere daarby ook nog beskuldig dat hul militêre ekspedisies om gesteelde vee terug te kry konflikte aanhits. Dus het die grensboere vertroue in die Britse regering en regstelsel verloor en het hierdie oorlog net nog meer bygedra tot die redes vir die Groot Trek.




</doc>
<doc id="79592" url="https://af.wikipedia.org/wiki?curid=79592" title="Elsie Vaalbooi">
Elsie Vaalbooi

Elsie Vaalbooi was lid van die ǂKhomani (Nǁnǂe) San of Boesmans uit Rietfontein in die Noord-Kaap, Suid-Afrika. Sy was een van die laaste sprekers van die Nǁng taal. In 1997 het navorsers onderhoude met haar gevoer oor die taal en met haar hulp kon nog ander nege sprekers opgespoor word. Sy is in 2002 oorlede.
• Tongue-Tied: The imminent death of a rich African language, 17 October 2002


</doc>
<doc id="79594" url="https://af.wikipedia.org/wiki?curid=79594" title="Verklikker (roman)">
Verklikker (roman)

Verklikker is 'n gruwel-spanningsroman geskryf deur Leon van Nierop. Die verhaal speel in Namibië af, neffens 'n treinspoor tussen Swakopmund en Windhoek. Die verhaal strek oor minder as drie jaar.

Die 16-jarige Marco Lange verloor sy skeiende ouers, Martin en Sylvia Lange, deur twee afsonderlike selfmoorde. Sy pa het na bewering die bakkie, wat hy aan Martin bemaak het, op die treinspoor getrek en in 'n botsing met 'n aankomende passasierstrein gesterf. Sy ma het van die boonste verdieping na benede getuimel en op die klavier gesterf. Hierdie treurspel word toegeskryf aan 'n "skoolkys" wat afgemat geraak het; nie een sou egter 'n skeisaak kon oorleef nie.

Kort daarna neem die narsistiese Ludwig Benouw oor, die aangestelde plaasvoorman, begin met 'n ysterhand regeer en probeer sy onoorspronklike stempeltjie op alles en almal afdruk. Marco word deur die testament onder Benouw se voogdyskap geplaas en kan eers werklik die plaas, "Ewenaarskloof", ná sy mondigwording (18) erf. Die tradisionele en eenvoudige beesplaas word sonder toestemming omgeskakel na 'n kliniesskoon, moderne en hiperkorrekte gasteplaas. Die treinwrak word opgeknap om as toertrein te dien. Marco word hiet en gebied, geboelie en uiteindelik na die bywonershuisie uitgesmyt. Marco merk by die treinwrak onverklaarbare verskynsels op; heldersiendheid is 'n gawe wat hy oorgeërf het. Dit bring geleidelik brokkies inligting na vore.

Luitenant Sagrys Botha, wat by 'n ringdiefstal skoolleerders moet poligrafeer, toon 'n toegeneentheid teenoor Marco wat ook 'n speurder wil word. Sagrys maan Marco om Ludwig se vertroue te wen deur samewerking en geveinsde onderdanigheid. Daar lê 'n grysgebied tussen leuens en waarheid, geen absoluuthede nie. Party mense ken slegs hul eie waarhede en vind die ware waarheid as leuens.

'n Wending in die verhaal kom minder as twee jaar later, wanneer die afgetrede huishoudster, Mavis van Tonder, op die nooiensreis van die "Benouw Express" vermoor word. Martin word op die moordtoneel deur die ander passasiers betrap en in die beskuldigdebank geplaas. Die matriekeindeksamen, 'n teleurstellende verhouding met sy intieme skoolvriendin, Lucinda Viljee, ontheffing van hoofseunskap, die plaas wat op die spel is, geregsdienaars wat net bevordering voor oë het en die onversadigbare pers en sosiale media plaas ekstra druk op hom.

Gewapen met al die versamelde inligting begin Sagrys grawe in Ludwig se verlede, wat verrassende gevolge oplewer. Veral wanneer Ludwig se suster, Hedwig, en 'n oorlewende van die botsing, Ernst Duvenhage, gekontak word.


</doc>
<doc id="79608" url="https://af.wikipedia.org/wiki?curid=79608" title="NG gemeente Robertson">
NG gemeente Robertson

Die NG gemeente Robertson is 'n groot plattelandse gemeente in die provinsie Wes-Kaap en die NG Kerk se Sinode van Wes-en-Suid-Kaapland. Dit is in 1853 gestig as die 52ste gemeente in die hele Kerk, maar is tans (2015) die 51ste oudste gemeente ná die inlywing van die NG gemeente Middelburg, Kaap by haar dogtergemeente, Middelburg-Uitsig, in 2010.

Robertson is 'n boomryke semi-Karoodorp aan die voet van die Langeberg, tussen Worcester en Swellendam. Die dorp is in 1853 gestig op die plaas "Over het Roode Zand onderaan de Hoops Rivier". Dié plaas is toe reeds al meer as 'n honderd jaar deur blankes bewoon. Die laaste eienaar was Johannes Willem van Zijl. Die plaas het onder die distrik Swellendam geressorteer. Die gemeente was baie uitgestrek sodat dr. William Robertson van Swellendam slegs elke drie maande op "over het Roode Zand" 'n diens kon hou. Maar die streek het digter bevolk geraak en die behoefte aan 'n eie gemeente het mettertyd sterker geword, totdat Johannes van Zijl, eienaar van die plaas, en Maurits B. Polack, onderwyser van die plaasskool, op 22 September 1852 'n brief rig aan dr. Robertson, scriba van die Ring van Swellendam, en toestemming vra vir die stigting van 'n nuwe gemeente en dorp. In opdrag van die Swellendamse Ring is die plek "geinspecteerd en goedgekeurd als zeer geschikt ter oprigting eener nieuwe gemeente". Ná die gebruiklike formaliteite afgehandel is, is die plaas "Over het Roode Zand" van Van Zijl vir £4 200 gekoop, wat in dié dae 'n baie groot prys vir 1 525 morge was. Die koopbrief is op 8 Februarie 1853 onderteken. Om die nuwe dorp en gemeente te beheer, is tien direkteure gekies. H. van Reenen het die dorp opgemeet, en op 4 Mei is die eerste erwe opgeveil. Op die vergadering van 29 Januarie het die direkteure aan dr. Robertson geskrywe en gevra om die dorp na hom te noem. Hulle skryf dat hulle oortuig is "dat het algemeen verlangen is, het aanstaande dorp met U Wel-Eerwaardens naam te vereeren, en hopen daar wij gaarne een blijvend aandenken aan ons nakroost willen nalaten van een hartelijk beminden en zeer hooggeachten leeraar wiens pogingen om een zuivere Evangelieleer te verkondigen, cn cene reine Christelyke opvoeding der jeugd te verzekeren, onvermoeid waren, als mede wiens liefderijke en welwillende vriendelijkheid, waarmede hij een ieder behandeld heeft met wien zijne plichten bbetn in aanraking bragten, het zij in dit district als elders, aan de geheele kolonie bekend is,—dat Uw Wel-Eerwaarde ons niet te leur zult stellen, en er niets tegen hebben zult, dat wij aan het gouvernement voordragen Uw Wel-Eerwaardens naam 'Robertson' aan ons dorp toe te staan."

Dr. Robertson het ingewillig en op 16 Februarie 1851 William Hope, waarnemende goewermentsekretaris, in die "Cape Good Hope Government Gazette" aan dat die luitenant-goewerneur ook sy goedkeuring aan die naam geheg het. Die gemeente het baie gou begin met die bou van hulle kerk, sodat die hoeksteen gelê kon word op 16 September 1853 deur Petrus Johannes Truter, gewese lid van die ou Raad van Justisie en gewese siviele kommissaris van Worcester.

Van ds. Charles de Smidt se ontvangs en bevestiging op Robertson op 22 Junie 1859 vertel nóg die argiefstukke in die NG Kerkkantoor nág die "Gereformeerde Kerkbode" iets. Dat die gemeente wat meer as ses jaar verlangend uitgesien het na die dag waarop hy sy eie leraar sou kon verwelkom, en boonop juis op hom so lank moes was, hom met ope arms ontvang het, is te verstane. En so begin hy dan sy bediening in die jong dorpie waar nog nie veel meer geboue as die kerk, die magistraatsgebou en 'n klompie huise en winkels was nie.

Van hom vertel ds. J.A. van Z. le Roux in die Gemeenteblad van Robertson in Oktober 1924 onder meer: "Hy het … van die begin af sy taak aangepak met die noeste vlyt. Aan sy naarstige soek na die heil van onsterflike siele het 'n innige gemeenskap met sy Heer gepaard gegaan deur middel van gebed. Menige dag … het hy die eensaamheid gaan opsoek aan die voet van Muiskraalskop. Daar het hy, gelyk Daniël die profeet, in stilte met sy Heer omgang gehad deur middel van die gebed. Aan vrug op sy getroue arbeid het dit dan ook nie ontbreek nie.” In 'n artikel wat in dieselfde blad in Desember 1923 verskyn het, vertel 'n anonieme skrywer onder meer: "Ds. de Smidt was 'n man met een open karakter — wat in hem was, kwam uit, al moest de toehoorder daaronder sidderen en beven. Hij was verder bezield met een buitengewone ernst en toewijding aan de dienst des Heeren. In zijn ziel brandde er steeds een heilig vuur voor de redding van verloren gaande zielen. Hij was bij uitnemendheid een boetprediker, een zielzoeker, een herder van zijn kudde. Zijn ernst dreef hem dikwels een harde boodschap aan de gemeente, huisgezin of persoon te brengen. Zo bezocht hij eenmaal 'n onverschillige man in Klaasvoogds Rivier, en terstond na hij zijne boodschap had geleverd, reed hij weg. Het hart van die man werd geraakt, vergruisd, gewonnen."

In ds. De Smidt se kort dienstyd het daar op Worcester 'n konferensie plaasgevind waarvan ook die gemeente Robertson die heilsame gevolge sou ondervind. Toe die Kweekskool op Stellenbosch in November geopen is, het die aanwesige predikante aan proff. John Murray en Nicolaas Hofmeyr en die Stellenbosse leraar ds. J.H. Neethling die taak opgedra om lede van alle Christelike kerke uit te nooi om 'n konferensie op Worcester by te woon waar groot kerklike vraagstukke bespreek sou word. Prof. Hofmeyr het die organisasiewerk op hom geneem, en die byeenkoms het dan ook op 18 en 19 April 1860 plaasgevind. Die aanwesiges was uit meer as 20 gemeentes afkomstig. Van die elf aanwesige jongere predikante was sewe seuns of skoonseuns van ds. Andrew Murray sr. van die NG gemeente Graaff-Reinet, wat ook daar was; maar slegs vyf van die ouere predikante het die verrigtinge bygewoon. Referate is oor verskeie onderwerpe gelewer, onder meer "Herlevingen” deur dr. William Robertson; "Volkslektuur voor Zuid Afrika" deur prof. John Murray; "Christelijke Regering" deur ds. De Smidt; en "Opvoeding" deur Ds. J.H. Neethling. Aan die einde van die tweede dag stel ds. Andrew Murray jr., die nuwe predikant van Worcester, voor om 'n leraar van die NG Kerk, en wel dr. Robertson, na Holland, Duitsland, Skotland en desnoods Amerika te stuur om predikante, sendelinge en onderwysers te soek om so in die dringende behoefte hier te lande te probeer voorsien.

Dr. Robertson het die opdrag aanvaar, maar min kon hy toe dink dat een van sy "rekrute" die opvolger van sy beminde vriend Charles de Smidt sou wees. Die Konferensie op Worcester was oorsaak van 'n wydverspreide en seënryke geestelike herlewing in die NG Kerk. Prof. John du Plessis vertel in sy biografie van ds. Andrew Murray jr. dat die herlewing op 'n stil manier begin het, sonder die aanwending van uiterlike middele om die vuur van geestelike lewe aan te wakker. In gemeentes wat die sterkste op die Konferensie verteenwoordig was, is eerste die ontwaking van 'n nuwe geestelike erns waargeneem. Bidure is beter bygewoon en nuwe bidkringe op baie plekke gestig. In die gemeentes Montagu en Worcester het die eerste tekens van waaragtige opwekking hulle openbaar. Die beweging het ook nie net tot die dorpe beperk gebly nie, maar hom ook kragtig getoon selfs op verafgeleë buiteplase waar manne en vroue plotseling aangegryp is deur gewaarwordinge waarvan hulle nog maar weinige weke, of selfs dae, tevore vreemd was. Uit Montagu is byvoorbeeld berig: "Op Zondagavond 22 Julie werd alhier een biduur gehouden door di. (Robert) Shand en De Smidt, toen de opwekking zoo groot was dat men klaagde dat de bidstond een uur te vroeg eindigde. Een jaar geleden wist men van geen bidstonden, maar nu houdt men ze dageliks, zelfs tot drie-maal 's daags, ook onder kinderen. Of dit het werk des Geestes is, wordt door sommigen betwist; doch wij zijn getuige geweest van zekere gevallen, dat men overtuigd wordt van zonde, en claardoor onbeschrijfelijk ontsteld wordt, en door niets zich laat troosten dan door het verzoenend lijden van onze Here Jezus Christus, en door het gebed."

Van wat in die Robertsonse gemeente in dié tyd gebeur het, vertel die Kerkraad se verslag oor die staat van Godsdiens wat in Oktober 1860 na die Ringsvergadering opgestuur is. Ds. De Smidt, opsteller van dié dokument, skryf: "Doch is er niet ten onzent geschied eene bepaaldelijke uitstorting van Gods Geest? Eene werking van den Geest is er ontegen-zeggenlijk. Getuigen de veelvuldige Bidstonden die als van zelve alom in de Gemeente geboren werden en stand houden — alom, zeggen wij, want er kon bezwaarlijk een enkel wijk der Gemeente worden opgenoemd waar zoodanige vereeniging niet te vinden is. Is er eene uitstorting? Verbindt men de Uitstorting des Geestes aan eene overmatigende lichaams- en zielsbeweging, dan deelen wij tot hiertoe in de opwekking niet, maar is de bijzondere krachtige opwekking in het afsterven van den ouden, en het aantrekken van den nieuwen mensch, kortom, in de bekeering tot God, dan mogen wij zonder vermetelheid roemen in eene krachtdadige openbaring van Gods regterarm in ons midden. De Jeugd vooral op verschillende plaatsen begaf zich tot het bidden en smeeken. Hier en daar knielden kinderen ulfs om bekeering neder — zij die zich vroeger der wereld wijdden, verbonden zich nu aan den God der genade in hunne eenzaamheid, en werden weldra voorgangeren en oorbidders in broederlijke samenkomsten: en ook de Zusters in haren kring verhieven haar belaste harten tot God die zegt 'Bidt, en het zal u gegeven zijn'. Wat wij nog hoopen en wachten is niet de sloopende ontroering van andere landen, maar de zachte en zoete fluisteringen van Gods liefdestem — de kalme doch krachtdadige werking des Heiligen Geestes die ons geloof vasthecht, niet aan een stormachtige opwelling des gemoeds, hoe dikmaals dit ook gevorderd zij, maar aan de bestendige onzigtbare gemeen-schap met Hemzelf, den Trooster die bij ons blijft tot in der Eeuwigheid, den geest die staat tegenover magt en geweld."

Te midde van hierdie geestelike seëninge het 'n vreeslike ramp die dorp getref — 'n epidemie van maagkoors wat van November 1860 af tot Februarie 1861 gewoed het. In hierdie tyd van beproewing het ds. De Smidt onverdrote en onverskrokke, selfs toe dit met groot gevaar gepaard gegaan het, nooit in sy pligsbetragting verflou nie. Gewoonlik het hy soggens die siekes besoek en smiddae begrafnisse gehou, egter sonder om enige voorsorg te neem om hom teen besmetting te vrywaar, "meenende dat de Heer, die hem geroepen had tot het werk, ook magtig was hem te bewaren. Later hierover sprekende," vervolg die reeds aangehaalde onbekende skrywer in "De Gereformeerde Kerkbode" van 9 Februarie 1861, "heeft hij erkend, dat het goed is, terwijl wij op God vertrouwen, ook de middelen aan te wenden."

Sy swak gestel het uiteindelik onder die spanning geknak, en hy en dr. Servaas Hofmeyr, die leraar van Montagu, het reeds ooreengekom om van tyd tot tyd 'n paar dae in mekaar se gemeente te werk. Toe, op 'n dag in Desember 1860 moes hy drie begrafnisse hou. Op pad na die kerkhof tydens die derde begrafnis het sy kragte hom begewe en moes hy omdraai en huis toe gaan. Op die 23ste het hy gepreek nog na aanleiding van I Kor. 15:19: "Indien wij alleen in dit leven op Jezus zijn hopende, zo zijn wij de ellendigste van alle menschen." Toe dr. Hofmeyr, wat tydens die afwesigheid van dr. Robertson oorsee as konsulent waargeneem het, van ds. De Smidt se siekte verneem, het hy dadelik aangebied om hom te gaan haal vir 'n verandering van lug en omgewing. Ook sou hy hom in sy gemeente help. Op Kersdag het De Smidt nog die laaste keer voor sy gemeente opgetree, en die volgende dag, Woensdag, is hulle, volgens afspraak, toe na Montagu. Daar het hy so mooi beter geword dat besluit is om hom sodra hy sterker was, na sy familie op Wynberg te neem. Maar toe ondervind hy 'n terugslag, en ses dae later is hy, op 21 Januarie 1861, in sy 29ste jaar oorlede. Sy laaste woorde was 'n boodskap aan sy familiebetrekkinge: "Alles regt, het is alles wel."

Sy stoflike oorskot is op Robertson ter aarde bestel, maar onder omstandighede wat die gevoelens van sy gemeentelede baie seergemaak het. Eers wou die magistraat. Joseph le Brun, glad nie toelaat dat die begrafnis hier plaasvind nie. Toe daar alreeds reëlings getref is om dit dan op Montagu te laat geskied, gee hy verlof dat die teraardebestelling wel op Robertson mag plaasvind, maar dan nie later as om tienuur die volgende oggend nie en voorts op voorwaarde dat die graf agt voet diep moes wees en dat een mud kalk oor die kis gestrooi moes word. Toe laat hy die wa met die lyk by die Hoopsrivier voorkeer tot ná afloop van die lykdiens in die kerk, blykbaar om te voorkom dat die lyk die gebou binnegedra word; maar een van die diakens het die opdrag veronagsaam en die wa tot naby die kerk laat bring.

Omdat sulke streng maatreëls in geen ander geval gelas is nie, was daar baie ontevredenheid en is gevoel dat dit oneerbiedig was jeens die oorblyfsels van hul hoogs gerespekteerde leraar, van wie in der waarheid gesê kon word dat hy sy eie lewe opgeoffer het deur vertroosting aan ander te bring. Dat die gemeente sy ontslape leraar hoë agting toegedra het, blyk byvoorbeeld uit die godsdiensverslag wat die Kerkraad in 1861 by die Ring van Swellendam ingedien het: "De dood van onzen Leeraar, die, te midden van zijnen ijvervollen arbeid, en in den bloei zijner jaren, werd weggenomen, was eene gebeurtenis, waardoor niet alleen deeze gemeente, maar de geheele Kerk geleden heeft. Hij was een getrouwe en ijverige dienstknecht des Heeren. Wij kunnen vrijmoedig getuigen dat hij den geheelen raad van God verkondigd heeft … Wij kunnen niet anders dan getuigen, dat een blijkbaar zegen op zijn arbeid rustte, en dat de heilzame pogingen ten goede nog in de gemeente zigtbaar zijn. Dan hij rust van zijnen arbeid, en zijne werken zullen hem navolgen. Wij wenschen in den aanbiddelijken, hoewel ondoorgrondelijken raad van God te berusten, terwijl wij den Heere bidden om de gemeente weldra eenen ander Herder en Leeraar toetezenden, bezield door denzelfden geest, en ijverig volgende in de voetstappen van zijnen betreurden Voorganger."

Op Sondag 15 Junie 1862 kom ds. Andrew McGregor ná 'n vermoeiende reis van drie maande in Kaapstad aan nadat hy in Skotland deur dr. William Robertson gewerf is om as predikant in Suid-Afrika te kom werk. Ná 'n paar dae in Kaapstad waar hy gelegitimeer word en in die Presbiteriaanse Kerk St. Andrew preek, gaan hy na Swellendam om dr. Robertson te raadpleeg in verband met sekere sake. Daar lewer hy op 29 Junie sy eerste preek in Hollands; en op 13 Julie tree hy twee keer op Robertson op "tot algemeen genoegen", en word elf dae later as leraar van Robertson beroep.

Hy neem die beroep aan, gaan terug na Swellendam en trou daar op 3 September 1862 met dr. Robertson se oudste dogter, Elizabeth Augusta, op wie hy tydens sy vorige besoek verlief geraak het, en kom dan terug na Robertson waar hy op Donderdag, 11 September 1862 bevestig word. Dit was 'n blye dag vir die gemeente, en 'n beriggewer skryf dan ook aan "De Volksvriend" onder meer: "Eindelijk is de gelukkige dag aangebroken, waarop deze gemeente zich op nieuw verheugen mag in de geregelde bediening door haar eigenen leeraar. Zij, die bij ondervinding weten, wat het zegt zoo lang beroofd te zijn van de wekelijksche verkondiging des Evangelies, en dat na gewoon te zijn aan de diensten van een getrouwen en vromen herder, zijn alleen in staat ten volle de gevoelens te beseffen, die velen bezielden toen zij weder haren eigen leeraar in hun midden mogten aanschouwen."

Die jong egpaar is reeds die vorige dag omtrent ses myl buite die dorp ingewag en in 'n optog deur omtrent dertig rytuie na die huis van die vrederegter, J.W. van Zijl, geleide gedoen. Die bevestigingsrede is deur ds. Andrew Murray gelewer na aanleiding van die teks "Die u ontvangt, ontvangt mij, en die mij ontvangt, ontvangt Hem die mij gezonden heeft," en dr. Robertson het die inseëning waargeneem. In die namiddag het ds. McGregor sy intreepreek gehou na aanleiding van 2 Kor. 4:2. By die geleentheid is nege kinders gedoop, naamlik Jan Matthijs Willem le Roux (gebore 29 Julie 1862), Jan Sebastiaan Petrus Bernardus Viljoen (29 Julie), Jacobus Johannes de Wet (22 Junie), Magaretha Magdalena Susanna Wessels (7 Mei)Frederik Jacobus Viljoen (13 Julie), Jakob Francois i4uller (9 Augustus), Johanna Sophia Visser (15 Junie), Johanna Sophia Crous (25 Junie) en Anna Alizabeth de Witt (30 Mei). Toe hy veertig jaar later aftree, is Jan Sebastiaan Viljoen se dogter gedoop Elizabeth Augusta McGregor na mev. McGregor.

In sy afskeidspreek het hy die een en ander omtrent sy bediening meegedeel, waaruit ons die volgende aanhaal: "Ons doel — en hierin sluit ik mijn dierbare echtgenote in — was dag en nacht de gemeente tot zegen te zijn. Ons gemak hebben wij nooit gezocht. Wij hebben getracht te doen wat wij konden. Somtijds hebben wij getracht te doen meer dan het lichaam verduren kon!"

Eerw. Andries Dreyer, gewese Kerkargivaris, vertel in die Jubileum-Nommer van "Die Kindervriend" (April 1931) wat hoofsaaklik gewy was aan ds. McGregor as oprigter en jare lange redakteur van die blad, onder meer die volgende oor sy arbeid op Robertson. "Die geseënde bediening … was versier met 'n wandel waardig die evangelie waarin liefde tot sy Heer openbaar geword het in liefde tot die siele aan sy sorg toevertrou. Hy was dan ook by uitnemendheid 'n sielsoeker, en het dan ook seker baie siele gewen. Op bekering het hy dit steeds aangestuur in sy prediking. Daarby was hy 'n onvermoeide werker. Dit was sy lus en lewe om steeds arbeidsaam te wees. Om vermoeienis het hy nie gegee nie en van moeg word nie gepraat nie. Hy het student gebly tot aan die end van sy lewe, en was altyd baie getrou in die voorbereiding van sy preke, wat hy gewoonlik (die eerste jare altans) vol uitgeskryf het, hoewel hy hom later, toe hy in Hollands meer geoefend en tuis was, slegs van 'n skets op die preek, stoel bedien het. Met kranke, en huisbesoek was hy baie getrou en sy bestellinge het hy met groot stiptheid en nougesetheid uitgevoer. Bo al was hy 'n ware bidder. In die binnekamer, by die huisgodsdiens en in die gemeentelike bidstonde het hy hom steeds doen ken as 'n voorbidder vir die belange van Gods Koninkryk. Geen wonder dan ook dat daar meer dan eens herlewinge in die gemeente was."

Op 72-jarige ouderdom het ds. McGregor, hoewel gesond en selfs nog sterk, besluit om liewer opsy te staan vir 'n jonger man. "De werkzaamheden der gemeente", het hy in sy afskeidspreek verklaar, "vermeerderden elk jaar en de opvoeding der jeugd in zoo 'n gemeente als deze is zoo gewichtig voor het toekomstig heil van Kerk en land, en het kiezen van onderwijzers en onderwijzeressen van zoo groot belang, dat dit alles onvermoeide waakzaamheid en werkzaamheid op den kant van den Leeraar eischte. Om die reden onder anderen meende ik dat het goed was dat de zaak toevertrouwd zou worden aan jongere krachten dan de mijne. Ik wenschte ook om uit te stappen voor dat de gemeente zou beginnen te lijden wegens de toeneming in jaren en de afneming van krachten van den Leeraar."

Onder blyke van groot belangstelling neem hy en sy eggenote wat soveel jare getrou tersy gestaan het, op 11 September 1902 afskeid van sy geliefde gemeente, waarvan hy gesê het: "Wij zouden kunnen zeggen: Snijd in ons hart en gij vindt de gemeente Robertson." Hy het hom nadat hy sy emeritaat aanvaar het, in Kaapstad gevestig. Maar nie om te rus nie; daarvoor was sy gees te bedrywig. So dikwels as hy daartoe versoek is en sy kragte hom dit toegelaat het, het hy gepreek en ook tydelik in die gemeentes Maitland en De Rust waargeneem. Ook was hy 'n paar jaar lank ouderling van die Nieuwe Kerk en kapelaan van die Roelandstraatse gevangenis. Nog altyd het sy vaardige pen nooit gerus nie.

Op 3 September 1912 kon ds. en mev. McGregor hul goue bruilof vier in die pastorie van die Nieuwe Kerk, waarvan sy skoonseun ds. G.J. du Plessis toe leraar was. Al hul kinders was op hierdie heuglike dag aanwesig, naamlik regter A.J. McGregor, ds. A.M. McGregor (destyds leraar van die NG gemeente Oudtshoorn, dr. John Robertson McGregor, mev. M.J. de Villiers, mev. ds. Du Plessis en mej. H. M. McGregor.

Ses jaar later, op Maandag, 17 Junie 1918, is hy ná 'n siekbed van enige maande aan sy woning, Hillsideweg 12, Tamboerskloof, oorlede. Die volgende dag is daar 'n roudiens gehou in die NG kerk Drieankerbaai, waar sy seun ds. A.M. McGregor van 1914 tot 1939 leraar was. Onder die groot gehoor was predikante van die NG Kerk en baie ander Christelike kerke, verteenwoordigers van die Unie-regering en die provinsiale administrasie. Die diens is gelei deur prof. J.I. Marais van die Kweekskool wat tot teks gekies het Psalm 103:1 en 2 en Hebreërs 13:7. Hy het verklaar dat ds. McGregor 'n gawe van God aan die NG Kerk in Suid-Afrika was, en Suid-Afrika moes God dank vir sy lewe. "Zijn naam was Andrew: hij was een ware Andreas; hij was niet een man die zich ooit op de voorgrond drong, maar die anderen bij de hand nam en tot de Heiland leidde." Ook ds. A.I. Steytler, jare lange vriend, het die ontslapene gehuldig en onder meer daarop gewys dat, alhoewel hy 'n Skot van geboorte was, hy hom heeltemal met die Afrikaanssprekendes vereenselwig het en selfs by voorkeur Nederlands gepraat het.

Ná die diens is die lyk per trein na Robertson vervoer, waar die begrafnis die volgende dag plaasgevind het. Die gemeente het in groot getalle opgekom om die laaste eer aan hulle oudleraar te bewys. Om halfdrie die namiddag is die kis by die huis van mnr. Lewis by die stasie afgehaal en na die kerk gevolg deur die weduwee en haar ses kinders en 'n skare van ongeveer tweeduisend mense. 'n Vierhonderdtal leerlinge het aan die voorpunt van die stoet gestap en hulle soos 'n erewag aan weerskante van die straat voor die ingang na die hoofdeur van die kerk opgestel. Die slippedraers was die predikante H.P. van der Merwe en S.J. Perold van Robertson, Weber van McGregor, I.F.A. de Villiers, skriba van die Sinode, en D.P. van Huyssteen en Van der Westhuizen van Montagu en die ouderling C.P. Klopper. As draers het opgetree die ouderlinge P.R.W.J. de Wet, L.A. Wentzel, N.L. Jonker, J.P. Marais en J.A. van Zijl. Ds. H.P. van der Merwe, eerste leraar van Robertson, wat as geleentheidsredenaar opgetree het, is bygestaan deur di. De Villiers, Weber, Perold en Van Huyssteen. As teks het Ds. Van der Merwe gekies 2 Konings 2:12: „Mijn Vader, mijn Vader," en daarop gewys dat die ontslapene soos 'n vader geken, geëerbiedig en gelief was. Dit kon 'n mens sien in die kransie wat namens die moderatuur van die NG Kerk gestuur was. "De weeklacht over Elia was niet misplaatst op deze Gemeente. Vader McGregor had de Gemeente geïnspireerd. Dat was nog kenbaar by de ou stock. Het werk van Vader McGregor was onsterflik. De weeklacht kwam uit 'n gemeente vol van waardering. Uit 'n hart dat vol was van eerbied kon het trouwens niet anders wezen."

Op 20 Maart 1903 kon die gemeente die opvolger van ds. McGregor verwelkom in die persoon van ds. Hendrik Petrus van der Merwe, B.A., B.D. Reeds in sy tyd op Britstown het sy kragtige prediking en onverskrokke optrede die aandag van die kerklike publiek op hom gevestig. Toe hy dus in Januarie beroep word as opvolger van ds. McGregor, was niemand verwonderd nie. Sy 22-jarige bediening was vir die gemeente in baie opsigte betekenisvol, en hy het dan ook sy spore diep in Robertson afgedruk. Dit was in alle opsigte 'n tydperk van groei. Die getal lidmate het, ten spyte van die afstigting van die Sendinggemeente en die gemeentes McGregor en Vandermerwe, toegeneem van 900 lidmate in 1903 tot 2 000 in 1925, toe daar binne die grense van die gemeente soos dit in die tyd van sy voorganger afgebaken is, altesame 3 000 lidmate was. In die tyd is 1 364 mense in die huwelik bevestig, 1 938 lidmate aangeneem en 2 733 gedoop. In sy afskeidspreek gelewer op 29 Maart 1925, nadat hy die beroep na die Cradock aangeneem het, het hy verklaar dat, "ofschoon daar winter en zomer, bloei en achteruitgang in het geestelik leven der gemeente geweest is, was de groei der gemeente onmiskenbaar, en heeft die zich uitgedrukt in de totstandbrenging van gebouwen en inrichtingen. Met uitzondering van 'n deel der oude kerkzaal is hier geen steen de een op de ander geplaatst, die niet in mijn tijd geplaatst is."

Daaronder was daar die drie pastorieë in Van Reenenstraat, die een op die hoek van Reitz- en Whitestraat, en die Sendingpastorie in Reitzstraat, twee sale, een in Le Rouxstraat "welke Hammanzaal dient te heten" en dan ook in die dertigerjare so genoem is, en die Anna Susannasaal in die onderdorp. Reeds in Ds. McGregor se tyd is planne bespreek om die ou kerk groter te maak, maar eers in ds. Van der Merwe se tyd is besluit om liewer die ou gebou te sloop en 'n nuwe op dieselfde plek op te rig. Die plan wat uiteindelik aanvaar is, was die leraar se eie idee hy het dit in die Brooklyn Tabernacle in New York gesien. Op 19 Oktober 1904 is afskeid geneem van die ou gebou, toe ds. Van der Merwe gepreek het na aanleiding van Habakuk 2:2a: "Want de steen uit den muur roept.” By dié geleentheid was daar drie-en-twintig persone aanwesig wat in 1856 die inwyding bygewoon het. Daarna is dit gesloop en die nuwe sierlike gebou waarin die gemeente vandag nog aanbid, onder toesig van 'n boukommissie opgerig. Die lede van hierdie Kommissie was: Ds. H.P. van der Merwe en mnre. H.C. van Zijl, L.W.R., C.P. Klopper, B.J. Kloppers, J.P. Marais, D.N. During, W.J. de Wet, F.J. van Zijl, J.P. Kennedy en M. Nicol. Die argitek was John Gaisford. Die kerkgebou met die traliewerk daarom het £17 000 gekos. Die hoeksteen is op 11 Januarie 1905 gelê deur ds. Van der Merwe, bygestaan deur di. J.G. Weber van Lady Grey (McGregor), D.J. le Roux Marchand van Kaapstad en J.A. Malherbe van Goudini (Rawsonville).

Op Donderdag 19 Oktober 1905, toe geweldige stormwind op Robertson en ander plekke groot verwoesting aangerig het, kon die gemeente eindelik die heuglike oomblik beleef dat sy nuwe kerk ingewy word. Die wydingsrede by dié geleentheid is deur ds. Andrew McGregor gelewer. Ander geboue wat in ds. van der Merwe se tyd opgerig is, en waarby die kerkraad direk of indirek betrokke was, is die skoolgebou en onderwyserswoning van Dassieshoek, dié van Keurkloof, Merwehof, die kerklike gebou in Kerkstraat ("No Man's Land"), die nuwe gebou by Rob Roy, De Waal-Hostel en die Herberg wat deur die Ring van Tulbagh opgerig is. Voorts is die volgende skoolgeboue in die dorp opgerig: die Hoër Meisieskool (1912) — later die Primêre Meisieskool, die Hoër Seunskool (1921) — later die Primêre Seunskool, en die Opleidingskool — later die Hoërskool, terwyl die ou gebou van die hoërskool tussen Truter- en Whitestraat wat in 1893 gebou is, vergroot is. Aan kerklike en skoolgeboue is in die 22 jaar van 1903 tot 1925 tussen £110 000 en £120 000 bestee.

Aan die onderwys het hy waardevolle dienste bewys. Ook was hy lid van dit Sinodale Onderwyskommissie. Met al die jare het hy student gebly en aangesien hy met 'n stale geheue geseënd was, het hy 'n groot hoeveelheid kennis opgedoen wat hom veral goed te stade gekom het wanneer hy met studente in aanraking gekom het. Hy kon ook taktvol omgaan met jong mense en ander wat deur twyfel gekwel is. Hiervan het die Sinodale Kommissie van die Kaapse Kerk gebruik gemaak toe hulle hom in 1921 afvaardig om die Afrikaanse studente aan buitelandse universiteite te besoek en bearbei, 'n taak wat hy met skitterende sukses uitgevoer het. As blyk van erkenning van sy bekwaamheid en van sy werk het die Universiteit van Edinburg aan hom daarna die eregraad doktor in die Godgeleerdheid toegeken.

Hy het baie belanggestel in die armesorg en was dan ook die siel van die groot kongres oor dié saak wat in 1916 op Cradock gehou is. Hierdie kongres het die oë van die Afrikaanse volk die eerste keer oopgemaak vir die erns van die Armblankevraagstuk. As voorsitter van die Sinodale Armesorgkommissie het hy die saak steeds voor die aandag van die Volk en die Regering gehou. Toe die Sinodale Kommissie hom in verband met die bearbeiding van die studente na Europa stuur, is hy ook deur die Kaaplandse Administrateur, sir Frederik de Waal, die taak opgedra om 'n studie van armesorg in Europa te maak. Hy kon dan ook by sy terugkeer waardevolle wenke in hierdie opsig aan die hand gee, en hy en sy eggenote het op Robertson baie in hierdie opsig gedoen, 'n taak waarby hulle kon reken op die steun van die Kerkraad en die ACVV-tak wat in hulle tyd daar gestig is.

In 1924 het die Sinode van die Kaapse Kerk sy verdienstes erken deur hom tot Moderator te kies, 'n eer wat hy self beskou het as die hoogste wat 'n medemens hom kon bewys. Die pligte in verband met hierdie hoë amp het hy eervol en met waardigheid nagekom. Dit was dan ook in dié hoedanigheid dat hy in 1926, toe hy reeds op Cradock predikant was, die uitnodiging ontvang en aanvaar het om by die onthulling van die Dellvillebos-gedenkteken 'n gebed te doen. Sy gebed daar is deur die Engelse koerante 'n model van gewyde welsprekendheid genoem.

Veral in verband met twee sake het ds. Van der Merwe sy onverskrokke moed getoon. In 1915 het die Sinode geweier om die rebelle te veroordeel. Daarvan het Van der Merwe in sy afskeidspreek self die volgende vertel: "De Synode was eenstemmig tegen rebellie, maar achtte het tegen alle beschaafde rechtspleging aan om personen te veroordelen zonder hen te horen, en dan nog zonder verhoor te veroor delen op eenzijdige kourantenberichten. De rebellie was 'n staatsaangelegenheid, en het Parlement, dat daarmee in de eerste plaats te doen had, was verstandiger en stelde toen nog 'n onderzoek eerst in. Ik stond aan de kant van de Synode. Het gevoel liep hoog in het land. Drie kwart van mijn gemeente keurde mijri handelwige af. Draadtrekkers gingen twee maanden van huis tot huis om gevoel op te wekken. Het heette toen om het besluit der Synode te veroordelen. 'n Vergadering werd gehouden. Honderden waren tegenwoordig. Toen men echter bevond dat de beweging 'n bedekte aanval op mijn persoon was, stapte bijna de gehele vergadering uit en alles liep dood."

Die tweede geval was in verband met die ontsettende dronkenskap onder die bruin mense van die Westelike Provinsie. Hy het geweet dat as hy teen die drankhandel sou optree, hy aanstoot sou gee aan baie van sy gemeentelede wat daarin 'n bedreiging vir hulle bestaan sou sien. Hy het egter nie toegelaat dat die oorweging hom afskrik van wat hy die weg van plig beskou het nie. Hy het sy gemeente die versekering gegee dat hy deur sy houding in verband met hierdie saak nie minder belang in hulle en hulle tydelike voordeel gestel het nie, maar juis daarom het hy homself geroepe geag om op te tree teen 'n openbare sonde wat hulle uiteindelik in hulle hoogste belange sou aantas. Die stryd tussen hom en die wynboere oor Plaaslike Keuse "het soms heftig geword, maar, ten spyte daarvan het hy nooit die vertroue of die liefde van die oorgroot meerderheid verloor nie." Hulle het sy eerlikheid en die opregtheid van sy motiewe nie in twyfel getrek nie.

Tydens sy 22-jarige bediening op Robertson is hy 13 keer beroep, maar het vertel dat hy in al dié jare gevoel het "dat ik 'n enige plaats had in het hart van 'n gemeente door mij begeerd, en was de band die onze harten aan elkander bond, zo hecht dat niets dezelve verscheuren kon". Maar die veertiende beroep, deur die NG gemeente Cradock, het hy aangeneem en op 29 Maart 1925 van Robertson afskeid geneem.

Dr. Van der Merwe veral op Robertson ’n blywende indruk gemaak. Tydens sy 22-jarige bediening is die sierlike kerkgebou en talle skole opgerig en twee dogtergemeentes, Van der Merwe (Bonnievale) en McGregor, asook ’n sendinggemeente afgestig. In sy laaste gemeente, Cradock, het hy net 20 maande gearbei tot hy op 24 Desember 1926 beswyk het aan ’n ongeneeslike kwaal, veroorsaak deur ’n kiem wat hy op besoek aan Europa opgedoen het. Hy het dié reis as moderator van die Kaapse Kerk (van 1924 af) onderneem om deel te neem aan die onthulling van die Delvillebos-gedenkteken in Frankryk.

Sedertdien het die volgende leraars die gemeente bedien: Di. S.J. Perold (1918–'19), A.S. Cronje (1933–'39), J.G. Muller (1919–'24), T.J. Kotzé (1936–'42), C.V. Nel (1925–'35), E.A. Venter (1939–'44), J.W. Snyman (1926–'32), dr. F.J.M. Potgieter (1943–'46) en dr. D.J. Louw (1946–'49). Kort voor die eeufeesviering was hier drie leraars in die gemeente, naamlik di. S.J.L. Marais (vanaf 1945), H.C. Kinghorn (vanaf 1950) en J.N.F. O'Kennedy (vanaf 1951).

Robertson is die moeder van drie dogtergemeentes, t.w. McGregor (gestig 1902), Vandermerwe (Bonnievale, gestig 1922) en Robertson-Oos. Tydens die stigting van die gemeente Ashton (1949) is ongeveer 200 lidmate van Robertson daar aangesny.

In 1953 het die gemeente sy eeufees gevier. In daardie jaar het die belydende lidmate 2 650 getel en die kerkraadslede 46.




</doc>
<doc id="79610" url="https://af.wikipedia.org/wiki?curid=79610" title="Geskiedenis van erotiese afbeeldings">
Geskiedenis van erotiese afbeeldings

Die geskiedenis van erotiese afbeeldings sluit in skilderye, beeldhoukuns, foto's, toneelstukke, musiek en geskrifte wat deur die eeu gebruik is om tonele van ’n seksuele aard uit te beeld. Hulle is geskep deur feitlik alle beskawings, antiek en modern. In vroeë kulture is seks dikwels verbind met bonatuurlike kragte en dus is baie sulke uitbeeldings in godsdienste gebruik. In Asiatiese lande soos Indië, Nepal, Sri Lanka, Japan en China, het uitbeeldings van ’n seksuele of erotiese aard spesifieke spirituele betekenisse binne die plaaslike godsdienste. Die Grieke en Romeine het baie kuns en versierings van ’n erotiese aard geproduseer, waarvan baie deel was van hul godsdienstige oortuigings en kulturele praktyke.

In meer onlangse tye, namate kommunikasietegnologie uitgebrei het, is elke nuwe tegniek, soos fotografie, drukwerk, rolprente en rekenaars, ingespan om sulke afbeeldings te vertoon en versprei.

In vroeëre tye was erotiese afbeeldings dikwels ’n onderdeel van die kultuur en is dit nie anders gehanteer as enige ander soort kuns nie. Die moderne konsep van pornografie het nie voor die Victoriaanse tydperk bestaan nie. Die huidige definisie daarvan het eers in die 1860's ontstaan toe dit ’n ouer definisie van skryfwerk oor prostitute vervang het. Dit het in 1857 die eerste keer in ’n Engelse mediese woordeboek voorgekom as "a description of prostitutes or of prostitution, as a matter of public hygiene." Teen 1864 het die eerste weergawe van die moderne definisie in die Webster-woordeboek verskyn: "licentious painting employed to decorate the walls of rooms sacred to bacchanalian orgies, examples of which exist in Pompeii." Dit was die begin van die definisie wat nou gebruik word vir eksplisiete afbeeldings in die algemeen. Hoewel sekere soorte seks deur vroeë wette beheer of verbied is, was dit tot in 1857 nie in enige land onwettig om na afbeeldings te kyk wat dit uitbeeld nie. In sommige gevalle is die besit van sekere boeke en beelde verbied, maar die neiging om die besigtiging daarvan onwettig te maak, was ’n produk van die Victoriaanse tydperk.

Toe grootskaalse uitgrawings van Pompeji in die 1860's gedoen is, het baie van die erotiese kuns van die Romeine aan die lig gekom en dit het die Victoriane geskok omdat hulle hulself beskou het as die intellektuele erfgename van die Romeinse Ryk. Hulle het nie geweet wat om te doen met hierdie openlike uitbeelding van seksualiteit nie en het dit probeer wegsteek van almal behalwe die hoogste geleerdes. Die voorwerpe wat verwyder kon word, is toegesluit in die Nasionale Argeologiese Museum in Napels, en die res is afgesper sodat vroue, kinders en die werkende klas dit nie kon sien nie. Engeland (en die wêreld) se eerste wette wat pornografie gekriminaliseer het, was die "Obscene Publications Act" van 1857. 

Afgesien van sekere tydperke waarin die uitbeelding van erotiese temas nie toegelaat is nie, was dit vir duisende jare algemeen.

Onder die oudste erotiese uitbeeldings wat behoue gebly het, is Paleolitiese grotskilderye en snywerk. Van die mees algemene beelde is van diere, jagtonele en menslike geslagsorgane. Naakte mense met oordrewe seksuele eienskappe is uitgebeeld in sommige Paleolitiese skilderye en kunswerke (bv. van Venus). Onlangse grotkuns wat by Creswell Crags, Engeland, ontdek is en vermoedelik meer as 12 000 jaar oud is, sluit in simbole wat dalk gestileerde weergawes van vroulike geslagsdele is. Omdat daar geen direkte bewyse is van die gebruik daarvan nie, word vermoed dat hulle in godsdienstige rituele gebruik is of vir ’n meer direkte seksuele doel.

Argeoloë in Duitsland het in April 2005 bekend gemaak dat hulle ’n uitbeelding ontdek het wat hulle glo 7 200 jaar oud is van ’n manlike figuur wat oor ’n vroulike figuur buk op ’n manier wat op seksuele omgang dui. Die manlike figuur is Adonis von Zschernitz gedoop.

’n Kunsvoorwerp van Egipte, die "Turynse Erotiese Papirus", word die "manstydskrif" van sy tyd genoem. Dit dateer van 1292 v.C. – 1075 v.C. en bestaan gedeeltelik uit eksplisiete afbeeldings van seksdade.

Die Antieke Grieke het dikwels sekstonele op hul potte geskilder, waarvan baie die eerste bekende uitbeeldings van homoseksualiteit en pederastie is. Griekse kunswerke beeld dikwels seksuele aktiwiteite uit, maar dit is onmoontlik om te onderskei tussen wat vir hulle onwettig of immoreel was aangesien die antieke Grieke nie ’n konsep van pornografie gehad het nie. Hul kuns was eenvoudige uitbeeldings van die alledaagse lewe, sommige meer seksueel as ander. Gesnede fallusse kon in plekke van aanbidding gesien word, soos in die Tempel van Dionysos op Delos, terwyl ’n algemene huishoudelike item wat die bewoners ook beskerm het, die "herm" was, ’n beeld wat bestaan het uit ’n kop op ’n vierkantige voetstuk met ’n prominente fallus vooraan. Die ideale Griekse man het ’n klein penis gehad, en die Romeine het dié uitbeelding later oorgeneem. Die Grieke was ook verantwoordelik vir die eerste bekende uitbeelding van erotiese lesbiese liefde in die Weste, met Sappho se "Lofsang aan Afrodite" en ander homo-erotiese werke.
Daar is verskeie seksueel eksplisiete skilderye en beelde uit die verwoeste Romeinse geboue in Pompeji en Herculaneum, maar die oorspronklike doel daarvan verskil. Enersyds is daar in die "Villa van die Geheime" ’n rituele geselingstoneel wat duidelik verband hou met ’n godsdienstige kultus en die betekenis van hierdie beeld is godsdienstig eerder as seksueel. Andersyds het grafiese muurskilderings in ’n bordeel seksdienste bo die deure geadverteer. In Pompeji is fallusse en testikels in die sypaadjies aangebring om vir die besoeker die pad aan te dui na die prostitusie-en-vermaakdistrik, asook vir algemene versiering. Vir die Romeine was afbeeldings van seksdade versierings in goeie smaak, en die beelde het inderdaad die morele sedes en gewoontes van hul kultuur weerspieël, soos op die Warren-beker. Seksdade wat as taboe beskou is, soos dié wat die reinheid van die mond besoedel het, is in baddens aangebring vir ’n komiese effek. Groot fallusse is dikwels naby ingange aangebring omdat die fallus geluk sou bring, en sulke snywerk was algemeen in huise. 

Een van die eerste voorwerpe wat gevind is met die uitgrawings by Pompeji was ’n marmerbeeld van Pan wat seks het met ’n bok – dit is as so afstootlik beskou dat dit nie in die openbaar uitgestal is tot in die jaar 2000 nie. Dit is steeds in die argeologiese museum in Napels.

Die Moche van Peru is nog ’n antieke volk wat eksplisiete sekstonele op hul potte geverf het. Hulle het egter ’n heel ander doel daarmee gehad as ander, vroeëre beskawings. Die Moche het geglo die wêreld van die dooies was presies die teenoorgestelde van die wêreld van die lewendes. Vir offerandes by begrafnisse het hulle dus beelde gemaak wat seksdade soos masturbasie, fellatio en anale seks uitbeeld wat nie tot swangerskap sou lei nie. Die hoop was dat die uitbeeldings in die wêreld van die dooies die teenoorgestelde uitwerking sou hê en tot vrugbaarheid sou lei. Die erotiese pottebakkerswerk van die Moche word uitgebeeld in die boek "Checan" deur Rafael Larco Hoyle.

In die Ooste was daar ’n lang tradisie van erotiese skilderye. Japan, China, Indië, Persië en ander lande het talle kunswerke geskep wat menslike liefde uitbeeld: liefde tussen mans en vroue asook liefde tussen mense van dieselfde geslag. Een van die bekendste antieke sekshandleidings is die "Kama Soetra", in Indië geskryf deur Vātsyāyana in die eerste paar eeue n.C. Nog ’n noemenswaardige behandeling van die mens se seksualiteit is "Die Geparfumeerde Tuin" deur die Tunisiër Muhammad ibn Muhammad al-Nafzawi wat uit die 15de eeu dateer. 

In Japan is erotiese tonele veral uitgebeeld in die blokdruk. Dié styl, wat bekend is as "sjoenga" (春画), en kunstenaars wat dit gebruik het, het ’n groot aantal werke voortgebring. Beskilderde perkemantrolle was ook gewild. Sjoenga het in die 13de eeu sy verskyning gemaak en het aanhou groei ondanks poging van tyd tot tyd om dit te onderdruk – die eerste hiervan was ’n verbod op erotiese boeke in 1722. Sjoenga word nie meer vervaardig sedert die 19de eeu toe fotografie ontdek is nie.

Die Chinese tradisie van erotiese kuns dateer reeds uit die Yuan-dinastie (1271–1368). Dit het ’n hoogtepunt bereik tydens die laaste deel van die Ming-dinastie (1368–1644).

In beide China en Japan het erotisisme ’n belangrike rol gespeel in die ontwikkeling van die roman. "Die Verhaal van Genji", die werk van ’n 11de-eeuse Japannese edelvrou wat dikwels "die wêreld se eerste roman" genoem word, volg die baie verhoudings van die held in diskrete, maar vleeslike taal. Hoewel "Die Verhaal van Genji" gewild was in Japan sedert dit geskryf is, was die meer eksplisiete roman "Die Pluim in die Goue Vaas", wat dikwels beskryf word as een van die "vier groot klassieke romans" van die Chinese letterkunde, onderdruk as pornografie vir die grootste deel van sy bestaan en is dit vervang op die lys van die vier klassieke romans.

Erotiese tonele het ook in die Middeleeue hul verskyning gemaak, maar is net gesien deur diegene wat die baie duur handgemaakte boeke kon bekostig. Die meeste van dié tekeninge het in die kantlyne van getyboeke verskyn. Baie Middeleeuse geleerdes het gedink die prente voorsien in die behoefte aan erotiese beelde en godsdiens in een boek, aangesien dit die enigste boek was wat baie mense besit het. Ander geleerdes het gedink die tekeninge in die kantlyn dien as die een of ander morele waarskuwing, maar die uitbeelding van priesters en ander hoë amptenare in seksdade het dalk ook ’n politieke oorsprong gehad.

Dit was eers met die ontdekking van die drukpers deur Johannes Gutenberg dat seksueel eksplisiete beelde in die Weste as deel van ’n soort massasirkulasie versprei is. Voorheen was erotiese beelde, wat handgemaak en duur was, beperk tot mans uit die elite. Selfs die British Museum het ’n afdeling gehad met ’n versameling van antieke erotika wat in 1865 geskenk is deur die aristokratiese dokter George Witt. Die res van die versameling, waartoe ook sy plakboeke behoort, is nog steeds in kas 55 te sien, hoewel die grootste deel daarvan intussen in ander versamelings in die museum opgeneem is.

Drukwerk het van die middel van die 15de eeu af baie gewild geword in Europa en vanweë die kompakte aard daarvan, was dit gepas vir erotiese uitbeeldings wat nie permanent vertoon hoef te word nie. Naaktheid en die oplewing van klassieke onderwerpe is van vroeg af met drukwerk verbind, en baie uitbeeldings van mitologiese figure was duidelik gedeeltelik ’n verskoning om erotiese materiaal te druk. Op ’n drukplaat uit 1475-1500 vir " ’n Voorstelling van Geslagsgemeenskap" word ’n jong paartjie uitgebeeld wat seks het, met die vrou se bene hoog in die lug aan die een kant van die bank, terwyl ’n groot penis aan die ander kant van die bank opklim, met bene en vlerke en ’n klok wat aan die onderkant van die eikel hang. Hoewel die plaat gebruik is totdat dit verweer was, en toe hergraveer en dikwels weer gebruik is, het nie een van die beelde wat daarmee gedruk is (waarskynlik honderde) behoue gebly nie.

Die liefdeslewe van die klassieke gode, veral dié van Zeus, wat deur Ovidius beskryf is, het gesorg vir talle verhale waar seks die hoofbestanddeel was, en die uitbeelding daarvan is as geregverdig beskou. Veral "Leda en die Swaan", waar die god as ’n swaan sy verskyning maak en die vrou verlei, is eksplisiet uitgebeeld; dit lyk of dit, vreemd genoeg, meer aanvaarbaar was omdat hy die voorkoms van ’n voël gehad het. 

Vir ’n tydperk in die vroeë 16de eeu was die grense onseker vir die uitbeelding van sulke tonele in die halfprivaatheid van Renaissance-paleise. Michelangelo se "Leda" was ’n taamlik groot skildery van seks, en een van die honderde afbeeldings in die boek "Hypnerotomachia Poliphili" uit 1499 is van Leda en die swaan wat seks het terwyl ’n skare toekyk. 

Later in dié eeu het ’n poging om erotiese materiaal te druk ’n skandaal veroorsaak toe die bekende Italiaanse kunstenaar Marcantonio Raimondi "I Modi" in 1524 gepubliseer het – dit was ’n geïllustreerde boek met 16 seksposisies. Hy is deur pous Clemens VII in hegtenis laat neem en al die eksemplare van die boek is vernietig. Raimondi het sy graveerwerk gebaseer op ’n reeks erotiese skilderye wat Giulio Romano gedoen het as ’n kommissie vir die Palazzo del Te in Mantua. Hoewel die twee kunstenaars se uitbeeldings ooreengestem het, is net Raimondi vervolg omdat die publiek sy greveerwerk kon sien. Romano het nie van die graveerwerk geweet nie totdat Pietro Aretino na die oorspronklike skilderye kom kyk het terwyl Romano nog aan hulle gewerk het. 

Aretino het toe 16 eksplisiete sonnette gekomponeer om saam met die skilderye te gaan en het so Raimondi se vrylating uit die tronk bewerkstellig. "I Modi" is toe weer in 1527 gepubliseer met die gedigte en beelde. Dit was die eerste keer dat erotiese teks en beelde gekombineer is, hoewel die pous weer beslag gelê het op al die eksemplare wat hy in die hande kon kry. Die sensuur was so fel dat geen volledige eksemplaar van die oorspronklike plate ooit gevind is nie. Die huidige teks is net ’n kopie van ’n kopie wat 400 jaar later ontdek is.

In die 17de eeu het talle voorbeelde van pornografie of erotiese letterkunde die ronde begin doen. Dit het ingesluit "L'Ecole des Filles", ’n Franse werk wat in 1655 gedruk is en beskou word as die begin van pornografie in Frankryk. Dit bestaan uit ’n geïllustreerde dialoog tussen twee vroue, ’n 16-jarige en haar wêreldwyser niggie, en hul eksplisiete bespreking van seks. Die skrywer is steeds onbekend, hoewel verskeie vermeende skrywers tronkstraf uitgedien het omdat hulle dit glo sou geskryf het. In sy beroemde dagboek het Samuel Pepys vertel hoe hy ’n eksemplaar gekoop het om alleen te lees en dit toe daarna verbrand het sodat sy vrou dit nie in die hande kry nie.

Tydens die Verligting het baie Franse vrydenkers pornografie begin uitbuit as ’n medium van sosiale kritiek en satire. Libertynse pornografie was ondermynende sosiale kommentaar en het dikwels die Katolieke Kerk en algemene houdings van seksuele onderdrukking geteiken. Die mark vir die goedkoop, massavervaardigde pamflette was die middelklas, en nes in Engeland het die aristokrasie bekommerd geraak dat die moraal van die laer klas korrup sou raak aangesien vroue, slawe en ongeskoolde werkers beskou is as besonder kwesbaar. Die stories en illustrasies (wat dikwels verkoop is saam met die dienste van prostitute) was dikwels van priesters, monnike en nonne wat hulle wangedra, ’n tradisie wat tot in die 20ste eeu in Franse pornografie voortgeduur het. 

In die tydperk voor die Franse Rewolusie is pornografie ook gebruik vir politieke kommentaar; Marie Antoinette is dikwels geteiken in fantasieë oor orgies, lesbiese aktiwiteite en die vaderskap van haar kinders, en gerugte het die ronde begin doen oor die beweerde seksuele onvermoë van Lodewyk XVI. Tydens en ná die rewolusie is die beroemde werke van die markies de Sade gedruk. Hulle het dikwels bygaande illustrasies gehad en het gedien as politieke kommentaar deur die skrywer.

Die Engelse antwoord hierop was "Memoirs of a Woman of Pleasure" (later hernoem tot "Fanny Hill"), wat in 1748 deur John Cleland geskryf is. Terwyl die teks satires was oor die konvensionele gebruike en maniere van die 18de-eeuse Engeland, was dit eerder skandalig oor die uitbeelding van ’n vrou, die verteller, wat haar verlustig in seks sonder enige gevolge. Die teks is geensins eksplisiet nie, aangesien Cleland deurgaans eufemismes gebruik het vir seksdade en liggaamsdele; hy het minstens 50 verskillendes gebruik vir die woord "penis". Die boek het die skuld gekry vir twee klein aardbewings van die biskop van Londen en Cleland is in hegtenis geneem en ’n kort tronkstraf opgelê, maar "Fanny Hill" is steeds gepubliseer en is een van die mees herdrukte boeke in Engels. Dit was egter in Amerika onwettig om die boek te besit tot in 1963 en in Brittanje tot in 1970.

In 1839 het Louis Daguerre die eerste praktiese proses van fotografie aan die Franse Wetenskapakademie bekend gestel. Anders as vorige fotografiemetodes het sy daguerreotipes uitstekende gehalte en detail verseker wat nie mettertyd verdof het nie. Die nuwe tegnologie het nie ongesiens verbygegaan by die kunstenaars wat gretig was om die naakte vrouefiguur uit te beeld nie. 

Tradisioneel was ’n "académie" ’n naakstudie wat deur ’n kunstenaar gedoen is om die skildering van die vroulike (of manlike) liggaam te bemeester. Elkeen moes by die Franse regering geregistreer en deur hulle goedgekeur word, anders kon dit nie verkoop word nie. Baie gou is naakfoto's geregistreer as "académie" en verkoop as hulpmiddels vir kunstenaars. Die realisme van ’n foto vergeleke met die idealisme van ’n skildery het baie van dié foto's besonder eroties gemaak.

Die daguerreotipes het egter ’n nadeel gehad. ’n Oorspronklike toneel moes afgeneem word en dit was die enigste afdruk omdat nie gebruik gemaak is van negatiewe nie. Daarby het beligtingstye gewissel van 3 tot 15 minute, en dit was nie baie geskik vir portretstudies nie. Die posisies van die modelle het dus verskuif van sekstonele na vroue wat stilsit en hul geslagsdele ontbloot. Aangesien een foto ’n week se salaris kon kos, kon net kunstenaars en rykes dit bekostig. Dit was in die 1840's goedkoper om ’n prostituut te huur en self seks te hê as om een van dié foto's te besit. 

In 1841 het William Fox Talbot ’n proses gepatenteer wat die eerste negatief-positief-proses, en dus verskeie kopieë, moontlik gemaak het. So kon ’n feitlik onbeperkte hoeveelheid kopieë van ’n glasnegatief gemaak word. Boonop het die korter beligtingstyd ’n massamark vir pornografiese foto's geskep. Parys het gou die middelpunt van naakfoto's geword. In 1848 was daar net 13 foto-ateljees in Parys; teen 1860 was daar meer as 400. Die meeste het hul geld gemaak deur onwettige foto's te verkoop aan die massas, wat dit nou kon bekostig. Die foto's is naby stasies verkoop, deur reisende verkoopsmanne en deur vroue wat dit onder hul rokke versteek het. Hulle is dikwels vervaardig in stelle (van vier, agt of twaalf) en is uitgevoer, veral na Engeland en Amerika. 

Die modelle en die fotograwe was uit die werkersklas, en dus was dit al hoe moeiliker om artistieke modelle as verskoning te gebruik. Teen 1855 is geen naakfoto's meer geregistreer nie en die handel het grootliks ondergronds plaasgevind om vervolging vry te spring.

Die Victoriaanse pornografietradisie in Brittanje het drie hoofelemente gehad: Franse foto's, erotiese afdrukke en gedrukte letterkunde. Die vermoë om foto's in grootmaat te druk het gelei tot ’n nuwe soort sakeman: die pornografiehandelaar. Baie van hulle het die posdiens gebruik om foto's in ongemerkte verpakkings na die kopers te stuur. Die begin van ’n betroubare posdiens het dus die begin van die pornografiehandel aangehelp. 

In 1880 is halftint-drukwerk gebruik om foto's vir die eerste keer teen ’n lae prys af te druk. Die uitvinding van dié tegniek aan die begin van die 20ste eeu het ’n nuwe era ingelui vir fotografie en pornografie. Foto's kon maklik in swart-wit gedruk word, waar drukkers voorheen van hout- en lyngravure gebruik moes maak vir illustrasies. Die massavervaardiging van pornografie was nou moontlik en dit was goedkoper en makliker verkrygbaar as voorheen.

Die nuwe tydskrifte het eerste in Frankryk verskyn met naakte en halfnaakte vroue op die voorblad en binne-in. Hoewel dit vandag "sagte" porno genoem sal word, was dit vir dié tyd taamlik skokkend. Die tydskrifte is gou onder die vaandel van "kunstydskrifte" gepubliseer wat naturisme vier, en hulle het titels gehad soos "Die Liggaam in Kuns", "Figuurfotografie" en "Naakte Leefstyl" In 1900 het "Health and Efficiency" in Brittanje verskyn.

Nog ’n vroeë vorm van pornografie was in die 1920's in die VSA as "comic books" bekend – dit het uit ruwe tekeninge bestaan en is gepubliseer totdat glansmanstydskrifte hul verskyning gemaak het.

In die 1940's het die term "pinup" ontstaan om foto's te beskryf wat soldate van die Tweede Wêreldoorlog uit tydskrifte geskeur en teen mure opgeplak is. Terwyl die fokus in dié dekade hoofsaaklik op bene was, het die klem in die 1950's verskuif na borste. Betty Grable en Marilyn Monroe was twee van die gewildste modelle. In die tweede helfte van die 20ste eeu het pornografie ontwikkel in manstydskrifte soos "Playboy" en "Modern Man". Die begin van dié neiging was in 1953, toe Hugh Hefner ’n foto van Marilyn Monroe gekoop het om in die middel van sy nuwe tydskrif, "Playboy", te druk. Gou was dié soort tydskrif die belangrikste medium vir pornografie.

In Brittanje het tydskrifte soos "Beautiful Britons", "Spick" en "Span", met die klem op onderklere, hul verskyning ná die oorlog gemaak, asook die meer gewaagde "Kamera", wat deur Harrison Marks gepubliseer is. Dié tydskrifte het foto's van naakte of halfnaakte vroue ingehad in preutse en soms koketterige posisies en geen teken van skaamhare nie.

"Penthouse", wat in 1965 deur Bob Guccione in Engeland begin is, het ’n nuwe benadering gehad. Vroue het indirek na die kamera gekyk, asof hulle besig was om hul eie gang te gaan. Dit het ’n groot invloed gehad op die erotiese uitbeelding van vroue. "Penthouse" was ook die eerste tydskrif wat foto's gepubliseer het van vroue met skaamhare en wat reg van voor af geneem is, iets wat in dié tyd beskou is as buite die grense van erotika en as eerder pornografie. In die laat 1960's is meer eksplisiete foto's gepubliseer, terwyl dikwels op agterstewes gefokus is. Teen die 1970's is op geslagsdele gefokus en eindelik, in die 1990's, is penetrasie, lesbiese en gay tonele, groepseks, masturbasie en fetisje uitgebeeld in tydskrifte soos "Hustler".

Tydskrifte vir elke smaak en fetisj het gou begin verskyn omdat hulle goedkoop was om te druk. Tydskrifte vir gays het floreer – die mees noemenswaardige een onder die eerstes was "Physique Pictorial", wat in 1951 deur Bob Mizer begin is. Dit het swart-wit foto's ingehad en die manlike liggaam is op ’n fotografiese manier gevier. Die tydskrif was innoverend en bekend vir sy rekwisiete en kostuums om die nou standaard-ikone soos cowboys, gladiators en matrose uit te beeld.

Die volgende tegnologie wat die manier beïnvloed het waarop mense na erotiese afbeeldings kyk, was die rolprent. William Kennedy Dickson het die eerste praktiese rolprentfilm uitgevind en het die kinetoskoop vervaardig, ’n masjien waarin ’n mens kon loer om na die film te kyk, wat met ’n ligbron verlig is. Hy het daarna die mutoskoop uitgevind, ’n loermasjien wat met die hand gedraai is. Hulle het gewoonlik vroue gewys wat uittrek of vir ’n kunstenaar poseer. 

Die idee om ’n bewegende film op ’n skerm te projekteer was ’n Europese uitvindsel. In 1895 en 1896 het Auguste en Louis Lumière en Robert W. Paul hul eerste openbare demonstrasie gegee van ’n rolprentprojektor. Die vervaardiging van pornografiese rolprente het feitlik onmiddellik hierna begin. Twee van die eerste pioniers was Eugène Pirou en Albert Kirchner. Kirchner het die eerste pornoprent wat behoue gebly het, in 1896 geregisseer. Die prent, "Le Coucher de la Marie", het Louise Willy gewys wat ’n ontkleedans doen. Pirou se rolprent het ’n genre ingelui van riskante Franse flieks van vroue wat uittrek en ander rolprentmakers het besef hulle kan ’n groot wins uit sulke prente maak.

Omdat Pirou feitlik onbekend is as ’n pornoregisseur, word ander rolprentmakers, veral in Suid-Amerika, dikwels genoem as die eerste vervaardigers van pornoprente. Nie een van dié prente het egter behoue gebly nie. Volgens Patrick Robertson se "Film Facts" is die eerste pornografiese rolprent waarvan die datum bekend is, "A L'Ecu d'Or ou la bonne auberge", wat in 1908 in Frankryk gemaak is. Die Argentynse "El Satario" kan selfs ouer wees; dit is vermoedelik tussen 1907 en 1912 gemaak. Robertson noem ook dat die oudste pornoprente wat behoue gebly het, in Amerika se Kinsey-versameling is. Een prent demonstreer hoe vroeg pornografiese standaarde al gevestig is. Die Duitse rolprent "Am Abend" (1910) is ’n prent van 10 minute "wat begin met ’n vrou wat alleen in haar kamer masturbeer, en dan vorder na tonele van haar saam met ’n man wat konvensionele, orale en anale seks met haar het".

In Oostenryk het Johann Schwarzer die Saturn-Film-maatskappy gestig en tussen 1906 en 1911 altesaam 52 erotiese rolprente gemaak voordat sy maatskappy deur die sensuurowerheid ontbind en die prente vernietig is.

"Blou films", soos hulle genoem word, was gou onwettig, maar hulle is in die 1940's jare lank ondergronds deur amateurs vervaardig. As die nodige geriewe (wat dikwels met georganiseerde misdaad verbind is) nie beskikbaar was nie, is baddens dikwels gebruik om die film te ontwikkel. Die prente is dan privaat of deur reisende verkoopslui versprei, maar ’n mens kon tronkstraf opgelê word vir die kyk of besit daarvan.

Ná die oorlog het die uitvinding van 8 mm-film daartoe gelei dat amateur-kinematografie algemeen geword het. In Brittanje was die produksies van Harrison Marks "sagte" porno, maar vir die 1950's was dit waaghalsig. Op die Europese vasteland was sulke prente meer eksplisiet. Lasse Braun was ’n pionier in kleurproduksies van gehalte, wat hy versprei het deur sy pa se diplomatieke voorregte te gebruik. Pornografie is die eerste keer in Julie 1969 in Denemarke gewettig, en kort daarna in Nederland in dieselfde jaar en Swede in 1971. Dit het gelei tot ’n ontploffing van kommersieel vervaardigde pornografie in dié lande. Die Color Climax Corporation het gou die voorste pornografievervaardiger geword en dit vir die volgende paar dekades gebly. Daar was skielik nie meer ’n tekort aan sakelui wat belê het in toerusting waarmee massavervaardigde en goedkoop produkte, maar van goeie gehalte, gemaak is nie. Groot hoeveelhede van hierdie pornografie – tydskrifte én rolprente – is na ander dele van Europa gesmokkel waar dit van onder die toonbank verkoop of soms in "slegs lede"-rolprentklubs vertoon is.

Die eerste openlik pornografiese rolprent met ’n storielyn wat algemeen in teaters in Amerika vertoon is, was waarskynlik "Mona the Virgin Nymph" (ook bekend as "Mona"), ’n 1970-rolprent van 59 minute deur Bill Osco en Howard Ziehm. Hulle het daarna met ’n redelik groot begroting die sagteporno-/hardeporno-rolprent (hang af van die eksemplaar) "Flesh Gordon" gemaak. Die 1971-prent "Boys in the Sand" het vir ’n paar pornografiedeurbrake gesorg. Dit was die eerste algemeen beskikbare gay pornoprent, die eerste wat erkenning aan die akteurs en rolprentspan op die skerm vertoon het – ’n parodie op hoofstroomprente (in hierdie geval "The Boys in the Band") – asook die eerste wat in "The New York Times" geresenseer is. 

In 1972 het pornoprente ’n hoogtepunt in die VSA bereik met "Deep Throat" en "Behind the Green Door". Albei het algemeen byval gevind en het sosiale fenomene geword. "The Devil in Miss Jones" het in 1973 gevolg en baie mense het voorspel dat die openlike uitbeelding van seks op die skerm algemeen sou word, maar ’n meer konserwatiewe houding het gevolg en die fantasie het nooit werklikheid geword nie. 

Die teenoorgestelde was ook waar: die volledige weergawe van "Deep Throat" is eers in 2000 in Brittanje goedgekeur en is in Junie 2005 vir die eerste keer in die openbaar vertoon.

Teen 1982 is die meeste pornoprente op goedkoper en geriefliker video's vervaardig. Hoewel baie regisseurs dit probeer teenstaan het weens die laer gehalte, het die publiek dit verkies en het dié wat gou na die nuwe formaat oorgeslaan het, ’n groot wins gemaak. Video's het gou toegeneem toe regisseurs besef rolprente op gewone film is nie meer winsgewend nie. Dit het daartoe gelei dat pornofilms uit teaters na mense se huise geskuif het, waar dit in privaatheid gekyk kon word. Dit was die einde van hoofstroom-pornografie en die begin van ’n terugkeer na ou waardes waar video's gemaak is vir elke denkbare fetisj omdat die vervaardiging daarvan nou so goedkoop was. In plaas van honderde pornoprente jaarliks, is nou duisende gemaak, onder meer samestellings van sekstonele uit verskillende prente.

Erotiese CD-ROM's was gewild in die laat 1980's en vroeë 1990's omdat daar ’n groter mate van interaktiwiteit en fantasie was. Hul swak gehalte was egter ’n probleem en toe die internet algemeen raak in huise, het hul verkope afgeneem. Die internet het vir baie mense die verkose bron van pornografie geword omdat hulle dit privaat kon kyk en met ander mense kon kommunikeer. Die toename van nuwer tegnologie soos digitale kameras het veroorsaak dat die grense vervaag het tussen erotiese rolprente, foto's en amateurproduksies. Enigiemand met die regte toerusting kan pornografie maak. Foto's en prente kan ook gemanipuleer word om dit meer dramaties of meer eroties te maak op ’n manier wat voorheen onmoontlik was.




</doc>
<doc id="79611" url="https://af.wikipedia.org/wiki?curid=79611" title="Vlag van Azerbeidjan">
Vlag van Azerbeidjan

Die nasionale vlag van Azerbeidjan is op 9 November 1918 amptelik in gebruik geneem. Die vlag vertoon ’n horisontale driekleur in rooi, blou en groen met ’n wit sekelmaan en agtpuntige ster in die middel van die rooi baan.

Tussen 1920 en 1991 het Azerbeidjan ’n ander vlag gebruik omdat die land toe deel uitgemaak het van die Sowjetunie. In die Azerbeidjanse Grondwet word na die vlag verwys en die vlag word ook twee keer genoem in die Azerbeidjanse volkslied. Op land word die vlag as burgerlike, staats- en oorlogsvlag; op see word dit gebruik as die burgerlike, staats- en vlootvaandel asook as die vlootgeus. Die vlag geniet ook amptelike status in die Nachitsjewanse Outonome Republiek.

’n Presidensiële bevel het 9 November, die datum waarop die vlag in 1918 aanvaar is as die nasionale vlag van die Azerbeidjanse Demokratiese Republiek, as die nasionale vlagdag vasgestel.

In 1828, na die laaste Russies-Persiese oorlog, is verskeie van die Khanate van die Kaukasus deur die Russiese Ryk geannekseer. Toe die Russiese Ryk tot ’n val gekom het, het Russies-Azerbeidjan sy onafhanklikheid verklaar en by die kortstondige Transkaukasiese Demokraties-Federatiewe Republiek aangesluit, saam met Georgië en Armenië. Hierdie verenigde staat het skaars ’n jaar bestaan voordat dit ontbind is. Omdat die Republiek so ’n kort bestaan gehad het, het dit geen vlae of simbole gebruik nie. Sommige historici beskou ’n horisontale goud, swart en rooi driekleur, soortgelyk aan die vlag van Duitsland met die kleure wat anders gerangskik is, egter as ’n vlag van vir Transkaukasië gebruik is. Die federasie is op 26 Mei 1918 ontbind toe Georgië sy onafhanklikheid verklaar het as die Demokratiese Republiek van Georgië. Armenië en Azerbeidjan het twee dae later, op 28 Mei 1918, ook hul onafhanklikheid verklaar as die Demokratiese Republiek van Armenië en die Demokratiese Republiek van Azerbeidjan onderskeidelik.
Nadat onafhanklikheid verkry is, is die blou-rooi-groen driekleur op 9 November 1918 deur die regering van die Demokratiese Republiek van Azerbeidjan aanvaar.

Azerbeidjan was die eerste modernde demokratiese staat in die Moslemwêreld. Die Demokratiese Republiek van Azerbeidjan het slegs 23 maande bestaan totdat die Bolsjevistiese 11de Leër die land ingeval het en op 28 April 1920 die Azerbeidjanse SSR tot stand gebring het. Hoewel die meerderheid van die nuutgevormde Azerbeidjanse leër aangewend is om die Armeense opstand wat in Karabach uitgebreek het, te onderdruk, het die Azerbeidjanners nie hul kortstondige onafhanklikheid tussen 1918 en 1920 vinnig of gemaklik prysgegee nie. Soveel as 20 000 Azerbeidjanse soldate het gesterf in die stryd wat effektief ’n Russiese herowering was.

Op 29 November 1920 het die Bolsjewiste die Armeense SSR gestig. ’n Nuwe vlag is aanvaar en in die grondwet vasgelê wat op 22 Februarie 1922 goedgekeur is deur die Eerste Sowjetkongres van die Armeense SSR. Daardie vlag het slegs vir ’n maand bestaan want op 12 Maart het die Armeense SSR met die Georgiese SSR en die Azerbeidjanse SSR saamgesmelt om die Transkaukasiese SFSR tot stand te bring. Op 30 Desember 1922 het die Transkaukasiese SFSR een van die vier Sowjetrepublieke geword wat saamgesmelt het om die USSR te vorm. Die vlag van die republiek het ’n hamer en sekel in ’n ster gehad met die letters “ЗСФСР” (ZSFSR) in Russies daarop. Hierdie letters staan vir "Закавказская Советская Федеративная Социалистическая Республика" ("Zakavkazskaja Sovjetskaja Federativnaja Sotsalistitsjeskaja Respoeblika", "Transkaukasiese Sowjet Federatiewe Sosialistiese Republiek"). In 1936 het die TSFSR ontbind in sy drie samestellende gebiede, onderskeidelik die Georgiese, Armeense en Azerbeidjanse SSR’e.

Gedurende die Sowjetregering het die Azerbeidjanse SSR agt verskillende vlae gehad, elk met klein verskille van die vorige. Die aanpassings was die gevolg van die rampspoedige eerste jare van die Sowjetunie in die Caucasus. Die eerste nie-amptelike Azerbeidjanse vlag is gebruik toe Baku op 28 April 1920 deur die Russen oorgeneem is.

Die eerste amptelike vlag is in artikel 104 van die eerste grondwet van die Azerbeidjanse SSR op 19 Mei 1920 aanvaar. Gedurende hierdie tyd was die ampstaal van die Azerbeidjanse SSR Azerbeisjanse Turks met die alfabet wat op Arabiese skrif gebaseer is. Daarom was die letters "A.S.R." in Arabies geskryf. Die agtste en laaste vlag van die Azerbeidjanse SSR is op 7 Oktober 1952 uitgevaardig. Die ontwerp was soortgelyk aan dié van die Sowjetvlag met ’n horisontale blou baan wat een kwart van die hoogte van die vlag was, onderaan toegevoeg.

"“Die nasionale vlag van die Azerbeidjanse Sowjetsosialitsiese Republiek is ’n paneel bestaande uit twee horisontale bane met die boonste in rooi, driekwart van die hoogte van die vlag en die onderste in blou, eenkwart van die hoogte van die vlag met die beeld van ’n goue hamer en sekel en ’n vyfpuntige ster daarbo, omring deur ’n goue fraiing in die skildhoek. Die verhouding van die hoogte tot lengte is 1:2.”"

Die vaalblou stel die Turkse erfenis voor, die rooi stel die vooruitgang vir die oprigting van ’n moderne staat en die ontwikkeling van demokrasie voor en die groen dui die volk se verhouding tot die Islamitiese beskawing aan. In die middel van die rooi baan, aan albei kante van die vlag, is ’n wit agtpuntige ster en sekelmaan. Die eerste president van die Azerbeidjanse Nasionale Raad, Mammad Amin Rasulzade het in ’n toespraak tydens ’n parlementsitting van die Demokratiese Republiek van Azerbeidjan gesê dat die betekenis van verband hou met die Turkse vryheid, moderniteit en Islamitiese kultuur. Die komponis van die volkslied Uzeyir Hajibeyov het die kleure ook vasgevang: Blou is die kleur van Turkisme, rooi is die kleur van vooruitgang en kultuur en groen is die kleur van Islam.

Die menings van historici en navorsers verskil oor die betekenis van die sekelmaan en die ster op die vlag. Volgens Nasab Nasibil, ’n historikus, het Alibay Huseynzadeh, een van die ideoloë van Azerbeidjan se onafhanklikheid, die kombinasie ontwikkel wat gebaseer was op die kleure wat in 1895 gebruik is. Die sekelmaan op die vlag stel Islam voor en die agtpuntige ster simboliseer Fatali Khan Khoyski en die agt punte van die ster dui op die naam “Azerbeidjan” in Arabiese skrif. Sommige navorsers het opgemerk dat dit in die tyd van die Kipchaks na die Kasakke en die Kirgisiërs. Die klassifikasie van die Turkse mense was ook anders in die vroeë 20ste eeu.

Die nasionale vlag van Azerbeidjan bestaan uit drie ewe hoë horisontale bane. Die boonste baan is blou, die middelste is rooi en die onderste groen. In die middel van die vlag, op die rooi baan, is daar ’n wit sekelmaan en ’n agtpuntige ster. Die basiese beskrywing van die vlag en die verhouding van die vlag, kan in die grondwet van Azerbeidjan gevind word wat op 12 November 1995 goedgekeur is:

Verdere spesifikasies van die nasionale vlag is uiteengesit in die Presidensiële Dekreet “Oor die Nasionale vlag van die Republiek van Azerbeidjan” wat op 5 Februarie 1991 uitgevaardig is. Die verhouding van 1:2, wat in die Sowjetera gebruik is, is gehou. Elke baan is een derde van die totale hoogte van die vlag en strek die volle lengte van die vlag. Die ster en sekelmaan is in ’n denkbeeldige boksie wat ’nverhouding van 3:4 het; die sekelmaan is 1/60ste van die middel van die vlag af. Aan die oop kant van die sekelmaan sny dit deur die deursnee van die wit agtpuntige ster. Die deursnee van die ster is 1/6de van die hoogte van die vlag; die ingeskrewe sirkel in die ster is 1/12de van die hoogte van die vlag. Die vlag word ook in die tegniese spesifikasie “AZS 001-2006. Azərbaycan Respublikasının Dövlət Bayrağı. Texniki şərtlər.” beskryf wat in 2006 deur die Staatskomitee vir Standaardisasie, Metrologie en Patente van die Republiek van Azerbeidjan uitgegee is.

Die kleure van die nasionale vlag is blour, rooi, groen en wit. Presiese spesifikasies vir die kleure is in 2004 uitgevaardig in die dekreet “Oor die Reëls van die Nasionale Vlag van die Republiek van Azerbeidjan”. Die kleure wat in pantone gespesifiseer word, is soos volg:

Volgens Wet 683 van die Republiek van Azerbeidjan wat dateer uit 8 Junie 2004 en gewysig is op 1 September 2005, moet die nasionale vlag deur die volgende vertoon/gehys word:
Die nasionale vlag moet ook in die volgende gevalle oor die geboue, militêre howe en hoofkwartiere van militêre eenhede van vlootvaartuie van die Strydmagte van die Republiek van Azerbeidjan vertoon word:

Die uitdrukking deur Mammed Amin Rasulzade ( "Bir kərə yüksələn bayraq, bir daha enməz!"; “As die vlag eers gehys is sal dit nooit faal nie!") was die strydkreet van Azerbeidjaanse onafhanklikheid in die vroeë 20ste eeu.

Die nasionale vlag word ook in die Azerbeidjaanse volkslied, "Mars van Azerbeidjan", in die vyfde en vyftiende versreëls, genoem.. Die nie-amptelike Afrikaanse vertalings van die versreëls lui soos volg “Leef gelukkig met die driekleurige banier!” en “Om jou geëerde vlag hoog te hou.”



</doc>
<doc id="79613" url="https://af.wikipedia.org/wiki?curid=79613" title="David Wilcocks">
David Wilcocks

Ds. David Wilcocks (Graaff-Reinet, 13 Februarie 1861 – Wellington, 20 Julie 1944) was 'n leraar in vyf gemeentes van die Nederduitse Gereformeerde Kerk tussen die jare 1891 en 1925, voorsitter van die Sinodale Opvoedingskommissie en dosent aan die Sendinginstituut op Wellington, waar hy einde 1932 afgetree het. Tydens die Tweede Vryheidsoorlog, toe hy 'n veldprediker was, het hy 'n jaar tronkstraf uitgedien vir hoogverraad omdat hy 'n dankgebed uitgespreek het ná twee groot Boereoorwinnings.

David Wilcocks het sy kinderjare op Graaff-Reinet deurgebring en sy vroegste onderwys geniet aan die kerkskool van ene Van Alphen. Hy sit later sy studie voort op Blauwvallei, Wellington aan die skool van die bekende M.J. Stucki en daarna aan die Stellenbosse Gymnasium. Deur privaat studie slaag hy in die matriekeksamen en kwalifiseer as onderwyser.

Hy wy hom nou ses jaar aan die onderwys, eers op 'n plaas in die distrik Middelburg, Kaap, en later op die dorp self, waar hy naderhand deur sir Langham Dale as die eerste hoof van die openbare skool aangestel word.

Wilcocks se begeerte was egter om predikant te word en so sit hy sy studie in 1884 op Stellenbosch voort, maar moet dit onderbreek en gaan gee onderwys aan die Normaalkollege in Kaapstad. Hy verwerf nietemin die B.A.-graad en word tot die Kweekskool op Stellenbosch toegelaat. Ná legitimasie in 1890 word hy op 20 Maart 1891 op Vryburg in die destydse Betsjoeanaland georden en bevestig.

Ds. Wilcocks sou uiteindelik altesaam vyf gemeentes bedien: Vryburg van 1891 tot 1895 en weer van 1899 tot 1902, Mosselbaai van 1895 tot 1899 en weer van 1911 tot 1921, Aliwal-Noord van 1903 tot 1906, Prins Albert van 1906 tot 1911 en eindelik Riebeek-Kasteel van 1921 tot 1925. Nadat hy byna vyf jaar lank in die uitgestrekte Betsjoeanaland gearbei het, word hy, naas sy bediening op Mosselbaai, ook deur die regering aangestel as skoolinspekteur en organiseerder van onderwys, 'n taak waarvan hy, volgens C.K. Kriel in die "Suid-Afrikaanse Biografiese Woordeboek", hom "meesterlik" kwyt. Op Mosselbaai, wat destyds oorwegend 'n Engelssprekende gemeenskap was, slaag hy ten spyte van heftige teenstand daarin om 'n skool met Nederlands as voertaal op te rig en om die aanddiens in Nederlands te hou.

Betsjoeanaland is gedurende die Tweede Vryheidsoorlog van 1899 tot 1902 deur die republikeinse magte beset. Wilcocks sluit hom by die Boeremagte aan as veldprediker en ná die verowering van die gebied deur die Britte. Weens dankseggingsgebede wat hy uitgespreek het ná die Boereoorwinnings in die Slag van Colenso en Magersfontein is hy in 1900 skuldig bevind aan hoogverraad. Hy is tot 12 maande gevangenisstraf gevonnis en het dit in Tokai naby Kaapstad uitdien, waar hy in dié tyd onderwys gegee het.

Met sy "buitengewone gawes van hoof en hart", soos Kriel dit beskryf, dien ds. Wilcocks sy mense in verskillende hoedanighede: Hy was eksaminator vir sowel die Sendinginstituut as die Kweekskool, jare lank tree hy op as voorsitter van die Sinodale Opvoedingskommissie en op die gebied van die onderwys het hy groot diens gelewer. Hy was 'n voorstander daarvan dat onderwys by die behoeftes van die kind aangepas moes word. Met die oog hierop, stig hy die Armskool op Mosselbaai vir kinders van sy gemeente wat die Sendingskole bygewoon het. Vir die opvoeding van die jong mense in sy gemeente, stig hy die Christelike Jongelingsvereniging in verskillende buitewyke.

Ds. Wilcocks word in 1925 aangestel as lektor aan die Sendinginstituut op Wellington en doen hier, volgens Kriel, sy beste werk. As sendingwetenskaplike laat hy die kursus aanpas by die eise van die tyd en baie van sy studente word later vooraanstaande Afrikaners. Vir sy studente was hy altyd 'n vorobeeld en het hy hulle aangemoedig tot volgehoue akademiese en teologiese studie.

Hoewel ds. Wilcocks in Desember 1932 afgetree het, het hy steeds 'n student gebly en op gevorderde leeftyd behaal hy sy meestersgraad. Ten tyde van sy dood in die ouderdom van 83 jaar was hy besig met sy doktorale studie.

Ds. Wilcocks was getroud met Aletta van der Merwe van Murraysburg. Sy enigste seun, prof. R.W. Wilcocks, was jare lank rektor aan die Universiteit Stellenbosch.



</doc>
<doc id="79616" url="https://af.wikipedia.org/wiki?curid=79616" title="Irannese tale">
Irannese tale

Die Irannese tale (soms ook Irano-Ariese tale genoem) is 'n ondergroep van die Indo-Irannese tak van die Indo-Europese taalfamilie en word veral deur Irannese volke gebesig. Daar is altesaam sowat vyftig Nieu-Irannese tale met sowat 150 miljoen moedertaalsprekers, terwyl tussen 30 en 50 miljoen sprekers 'n Irannese taal as tweede of derde taal praat. Die grootste tale (volgens moedertaalsprekers) is: Persies (57 miljoen), Pasjtoe (ca. 50 miljoen), Koerdies (30 miljoen), Dari (ca. 12,5 miljoen), Tadjiks (ca. 8 miljoen), Beloetsji (5 miljoen) en Zazaki (2–4 miljoen). Van die ander tale sluit in Avesties (uitgestorwe) en Osseties (ca. 620 000).
Hulle is inheems aan die Irannese hoogland tussen die Eufraat-Tigrisrivier in die weste, die Kaukasus in die noordweste, die Kaspiese See en Sentraal-Asië in die noorde, die Indus in die ooste en die Persiese Golf in die suide met lande soos Iran, Afghanistan, Pakistan en Tadjikistan. Die verspreiding van beide die Irannese tale en Irannese volke het met die uitbreiding van die Persiese Ryk gepaard gegaan.



</doc>
<doc id="79622" url="https://af.wikipedia.org/wiki?curid=79622" title="NG gemeente Port Elizabeth">
NG gemeente Port Elizabeth

Die NG gemeente Port Elizabeth is die oudste gemeente van die Nederduitse Gereformeerde Kerk in die stad Port Elizabeth, hoewel dit eers in 1907 gestig is. Die gemeente het in 2013 sowat 500 belydende lidmate gehad.

As 'n stigting van die Britse nedersetters van 1820, het Port Elizabeth as 'n suiwer Britse stad ontwikkel; daar was nooit, soos byvoorbeeld in Kaapstad, 'n tydperk waarin die Hollandse of Afrikaanse gees hier oorheersend was nie. Die platteland om Kaapstad het Afrikaans gebly, maar weens genoemde gebeurtenis in 1820, was die omgewing van Port Elizabeth vir 'n groot deel Engels. Tog het die stad se vroeë welvaart in die eerste plek afgehang van die Afrikaners. "Die Baai" was die grootste uitvoerhawe vir die wol van 'n aansienlike gebied van die Kaapkolonie en die Vrystaat, en het die vernaamste deel van sy inkomste uit hierdie bron getrek. Nietemin, ten spyte van hierdie noue band, was die Afrikaners hier vreemdelinge. Vir 'n lang tyd was daar geen Afrikaanse wolmakelaar of handelaar nie; al die winste het in die sak van nie-Afrikaners gegaan.

Eers in die twintigste eeu het 'n klein insypeling van Afrikaners in die Baai begin. Die eerste gemeente is dan eers in 1907 gestig, maar met net 220 lidmate, wat meestal uit verarmdes bestaan het. Die eerste leraar moes in 'n ou pakhuis kom woon. Die nywerheidsontwaking ná die Eerste Wêreldoorlog in 1918 het egter veral Port Elizabeth bevoordeel, want naas handelstad het dit ook 'n fabriekstad geword.

Die verwoestende droogtes ná 1920 het honderde Afrikaners van die platteland verdryf en hulle gedwing om in Port Elizabeth se fabrieke 'n heenkome te kom soek. Hier het hulle spoedig aanpasbaarheid by die industriële lewe getoon met die gevolg dat hulle as arbeiders besonder gewild was en in groot getalle opgeneem is. Waarskynlik het geen ander stad in Suid-Afrika so 'n snelle aanwas van Afrikaners gehad nie.

Ná 21 jaar is die tweede NG gemeente (NG gemeente Port Elizabeth-Sentraal) in 1928 gestig en daarna binne 17 jaar het nog vyf gevolg sodat Port Elizabeth in 1945 reeds sewe gemeentes getel het. Volgens die kerksensus van 1945 was daar 17 684 siele in dié gemeentes. Nog 4 000 Afrikaners het aan ander kerke en sektes behoort, wat die totaal op 21 684 te staan gebring het. In 1946 het die Afrikaners amper 34 persent van die totale blanke bevolking van die Baai getel. Toe reeds was ruim 40 persent van die kinders in die skole Afrikaanssprekend.

Op 29 Desember 1900 het ene mej. L.F. Meyburgh in Port Elizabeth, destyds 'n buitewyk van die NG gemeente Uitenhage, eers op haar eie en later onder die vleuels van die NG Kerk, geestelike werk begin doen onder die Afrikaanssprekendes wat min, arm en geestelik behoeftig was.

In 1901 het sy begin met 'n Sondagskool en biduurkring, op 7 Desember 1903 in samewerking met ds. Murray Jooste (toe nog 'n Kweekskool-student) 'n Strewerstak, en op 8 Oktober 1905 'n Kinderkranstak. In al hierdie werksaamhede, wat dekades lank standgehou het, en in soveel meer wat later ook deur haar ywer begin is, het sy jare later nog steeds 'n lewende belangstelling getoon, en in 1952 het sy op 75-jarige leeftyd nog intensief meegedoen. In 'n groot mate "auntie" Meyburgh saam met wyle ds. Daniël Jozua Pienaar van die NG gemeente Uitenhage, stewige fondamente van die NG Kerk in Port Elizabeth gelê. 

Op 17 April 1907 is die gemeente Port Elizabeth van Uitenhage as 'n aparte, maar hulpbehoewende gemeente met ongeveer 220 lede afgestig. Byna twee jaar daarna, op 7 Julie 1909, word ds. G.W.S. Hofmeyr as eerste leraar in die St. Columbus Presbiteriaanse Kerk bevestig. Destyds het die NG Kerk nog geen eiendomme in Port Elizabeth gehad nie, behalwe die erf in Geardstraat waar die kerk, toe omtrent vensterhoogte, vandag nog staan.

Vir die behoeftige gemeente is op kollektetoere geld ingesamel deur ds. Hofmeyr. Die hoeksteen van hierdie kerkgebou, die eerste wat deur die later bekende argitek, Wynand Louw, na voltooiing van sy studies in die buiteland in Suid-Afrika ontwerp is, is in April 1908 gelê, en die gebou is op 31 Desember 1909 ingewy. 

Ná 'n vrugbare en grondleggende bediening van vyf en 'n kwart jaar, word ds. Hofmeyr in 1915 deur ds. A.C. Stegmann opgevolg. In sy dienstyd is grond vir 'n kerksaal en pastorie langs die kerkgebou verkry, 'n klein saaltjie in Sidwell gebou en die kerkgebou van die huidige gemeente Port Elizabeth-Sentraal met behulp van die Algemene Armesorgkommissie aangekoop. 

Sy opvolger was ds. F.W. Liebenberg, in wie se tyd die kerkgebou in Bullenstraat aangekoop is en die pastorie in Middelstraat gebou is. Ds. J.T. Maartens is as medeleraar bevestig in 1927. Ds. Liebenberg vertrek en die gemeente Pienaar (Port Elizabeth-Sentraal) word afgestig.

Die Dagbreekskool in Sidwell word vir kerklike doeleindes aangekoop, die ruim Ebenesersaal met sy pragtige kantore gebou (mej. Meyburgh lê die hoeksteen). In 1933 word die dogtergemeente Port Elizabeth-Noord met 1 369 lidmate afgestig. Di. F.J. Minnaar (later dr.) en W.A. Landman tree intussen as hulp op. Ds. J.T.M. de Jongh van Arkel was van 1937 af die medeleraar en ds. L.P. Spies van 1938 af. As hulpleraars het di. S. Murray en J. Visser gedien. 

Later is die saalkerk, Eendragsaal en pastorie in Kensington gebou, wat die kern sou vorm van nog 'n afstigting, die gemeente Kensington, op 5 Maart 1945. Ds. B. Leuvennink was derde medeleraar in 1943. 

Ds. A.J. van Wyk jr. was medeleraar van 1946 tot 1949. In Januarie 1950 staan di. Leuvennink en J.W. Hanekom saam as medeleraars en vind verbouing en verfraaiing van kerkgebou plaas.






</doc>
<doc id="79626" url="https://af.wikipedia.org/wiki?curid=79626" title="Torpedoboot">
Torpedoboot

Die torpedoboot het ontstaan nadat die torpedo suksesvol ontwerp en getoets is. Daar was egter onsekerheid hoe die wapen hanteer moes word en na 'n ondersoek het die Britse Vloot besluit dat spesiale bote gebou moes word om torpedo's te dra en af te vuur. Die torpedoboot was klein en vinnig met 'n lae profiel sodat dit minder sigbaar was en groter skepe kon ontduik en ook verras.

Die eerste torpedoboot is in 1873 vir die Britse Vloot voltooi en was 25,6  m lank en het slegs 27 ton water verplaas. Dit het 'n topspoed van 19 knope gehaal en was aanvanklik "Torpedo Boat No.1" genoem en later hernoem as HMS "Lightning". Hierdie boot het beperkte seevaardigheidvermoë gehad.

Ander vlote het gou besef dat hulle die slagskepe kon bedreig en kelder met torpedobote en verdere ontwikkeling van dié bote het vinnig gevolg.

Torpedojaers is ontwikkel om torpedobote te kelder.



</doc>
<doc id="79627" url="https://af.wikipedia.org/wiki?curid=79627" title="Seemyn">
Seemyn

'n Seemyn is myn (toestel) wat in die see dryf of vasgelê is en ontplof deur direkte kontak met 'n skip of deur die magnetiese veld wat om 'n skip is.

Spesiale skepe, Mynveërs, is ontwikkel om seemyne onskadelik te maak.


</doc>
<doc id="79628" url="https://af.wikipedia.org/wiki?curid=79628" title="Warren-beker">
Warren-beker

Die Warren-beker is ’n antieke Romeinse drinkbeker met twee reliëftonele van seks tussen mans. Die beker is genoem na sy eerste moderne eienaar, die versamelaar en skrywer Edward Perry Warren. Die Britse Museum het dit in 1999 gekoop. Dit dateer volgens die meeste bronne uit die 1ste eeu (sowat 10 n.C.) maar daar is twyfel oor die beker se oorsprong.

Dr. John Clarke, ’n professor in die beeldende kunste, het die datum van die skepping vasgestel op ’n tyd waarin soortgelyke voorwerpe wat in Pompeji gevind, vervaardig is weens die gebrek aan ’n argeologiese verband. Dit is in vyf dele gemaak: die beker self, wat van binne af dun geslaan is en toe aan die buitekant bewerk is om die reliëfbeelde te skep; ’n aparte, gladde binnelaag van silwer om gebruik en skoonmaak te vergemaklik; ’n basis van soliede silwer; ’n voetstuk wat aan die basis vas is en die twee handvatsels. Die beker is oor ’n lang tyd gebruik; die handvatsels is weg, asook die vergulding wat dalk op sekere dele aangebring het. Andersins is dit baie goed bewaar.

Seks is dikwels in Romeinse kuns uitgebeeld, maar in teenstelling met Griekse kuns was die seksdade hoofsaaklik tussen mense van die teenoorgestelde geslag. Drinkbekers, waarvan daar dikwels ’n paar gemaak is, was bedoel as voorwerpe om aan die etenstafel te bespreek.

Die een kant van die Warren-beker beeld ’n ouer, bebaarde man uit (die aktiewe minnaar, of in Griekse terme die "erastes") wat anale seks het met ’n jong man (die "eromenos", of "minnaar"). Laasgenoemde gebruik ’n tou of ander hulpmiddel om op eersgenoemde af te sak. ’n Seun hou hulle dop van agter ’n deur.
Die ander kant beeld ’n jonger man uit wat anale seks met ’n seun het. Die seun se hare is in die tipiese styl van ’n jong dienskneg wat sy meester as minnaar dien. Die volwassene dra ’n krans, wat dalk sy rol as oorwinnaar aandui. Romeinse seks tussen twee mans het verskil van dié in die Griekse beskawing, waar seks tussen ’n vry man en seun van dieselfde stand aanvaarbaar was. Romeinse mans kon egter net met iemand van dieselfde geslag seks hê sonder om sy manlikheid in te boet as hy die aktiewe rol neem en die ander persoon van ’n laer klas was, soos ’n slaaf of manlike prostituut: dit was ’n kwessie van oorwinning en oorheersing.

In albei tonele is daar gedrapeerde materiaal en musiekinstrumente wat dui op ’n elitistiese toneel met musiek en vermaak.

Warren het die beker in 1911 vir £2 000 van ’n handelaar gekoop. Dit is in Jerusalem gekoop en is na bewering naby die stad in Battir gevind saam met munte van keiser Claudius. Dit is moontlik begrawe tydens die Joodse Opstand.

In die 1950's het die Amerikaanse doeane geweier om die beker in Amerika toe te laat. Verskeie museums het aanbiedinge om dit te koop van die hand gewys – ook die Britse Museum, wat gedink het hulle sou nooit die museum se trustees, waarvan die voorsitter die aartsbiskop van Kantelberg was, oortuig om dit te doen nie.

In 1999 het die Britse Museum wel die beker gekoop, teen £1,8 miljoen. Dit was toe die duurste enkele item wat die museum nog gekoop het en ’n paar keer soveel as wat hulle in die 1950's daarvoor sou betaal het.

In 2008 het M.T. Marabini Moevs in ’n artikel vir "Bollettino d’Arte" beweer die beker dateer nie uit die eerste eeu n.C. nie, maar is omstreeks 1900 gemaak deur ’n begaafde silwersmid in die Vryheidstyl, moontlik as ’n kommissie vir die amateur-argeoloog en handelaar Fausto Benedetti (1874–1931), om iets te maak wat in sy buitelandse kliënt en vriend Edward Perry Warren se smaak sou val. Moevs het beweer die tonele op die beker is saamgestel uit dele van tonele op Griekse en Romeinse keramiekwerk.




</doc>
<doc id="79629" url="https://af.wikipedia.org/wiki?curid=79629" title="Getyboek">
Getyboek

’n Getyboek is ’n Christelike gebedeboek wat gewild was in die Middeleeue. Elke boek met sy sierskrif is uniek in die een of ander opsig, maar die meeste bevat soortgelyke tekste, liturgiese gebede (getye) en psalms. In baie boeke is min sierskrif gebruik, net aan die begin van psalms en gebede, maar dié wat vir die rykes gemaak is, was besonder ryklik versier, met volblad-miniatuurskilderye.

Die boeke is gewoonlik in Latyn geskryf (die Latynse naam is "horae"), hoewel daar voorbeelde bestaan wat in Europese tale geskryf is, veral Nederlands ("getijdenboek") en Engels ("primer"). Tienduisende getyboeke het behoue gebly en word in biblioteke en privaat versamelings oor die wêreld heen bewaar.



</doc>
<doc id="79631" url="https://af.wikipedia.org/wiki?curid=79631" title="Stortradio">
Stortradio

'n Stortradio, badkamerradio of badradio is 'n waterdigte radio wat met batterye werk en in die badkamer of ander nat plekke gebruik kan word. Party het ook 'n laserplaatspeler en/of 'n horlosie. Badradio's het gewoonlik nie oorfoonsokke of wisselstroompoorte nie; dit voorkom elektriese kortsluitings en skokke. Om dieselfde rede word eksterne lugdrade ook vermy.

Die eerste fabriekmatige stortradio is in 1985 deur Andrew R. Mark, van Stamford, Connecticut, gepatenteer. Die produk is deur "Salton Inc." bemark, met die handelsnaam "Wet Tunes".

Daar is verskillende ontwerpe; party kan aan 'n pyp of handdoeklat hang, terwyl ander aan die stortmuur of -deur kan vassuig. Die stortradio's kan analoog of digitaal wees. Onlangs is wateraangedrewe en opwenradio's vervaardig wat sonder batterye kan werk.



</doc>
<doc id="79635" url="https://af.wikipedia.org/wiki?curid=79635" title="Geslagsorgaan">
Geslagsorgaan

In die geslagsorgane word geslagselle en geslagshormone vervaardig. In die algemeen het manlike organismes net manlike geslagsorgane en vroulike organismes net vroulike organe, maar die onderskeid tussen die geslagte is nie altyd so absoluut nie: baie diere is byvoorbeeld hermafrodiet (tweeslagtig). In die planteryk is daar 'n geleidelike ontwikkeling van die manlike en vroulike voortplantingsorgane. Skimmels en wiere vorm manlike en vroulike geslagselle deur deling van eensellige organe, te wete die vroulike oögonia en die manlike anteridia. 

By varings en saadplante word verskillende soorte spore gevorm: groot, vroulike megaspore, waaruit die eiersel later ontwikkel, en klein, manlike mikrospore, wat vir die bevrugting van die eiersel verantwoordelik is. By bedeksadige plante word afsonderlike blomme vir die manlike en vir die vroulike geslagsorgane (onderskeidelik meeldrade en stampers) gevorm. By diere kan 'n onderskeid gemaak word tussen die werklike geslagskliere (gonades) en die afvoerbuis wat van hierdie kliere na buite lei. 

Daarbenewens is die bou van die geslagsorgane in die geval van baie hoër dierspesies aangepas vir die paringsfunksie. In geslagskliere ontstaan die geslagselle (gamete) en die geslagshormone. Hierdie geslagshormone bepaal in groot mate die ontwikkeling van die sekondêre geslagskenmerke, die groei en die funksie van die geslagsorgane, asook die voortplantingsgedrag. Die vroulike geslagsorgane skei die hormoon estrogeen en progesteroon af, terwyl die manlike geslagskliere testosteroon afskei.

Geslagtelike voortplanting is net moontlik as twee geslagselle, ŉ manlike en 'n vroulike, met mekaar kan saamsmelt. Hoewel eensellige organismes nou en dan ook geslagtelik kan voortplant, word geslagselle of geslagsorgane nooit by hierdie groepe plante aangetref nie. Die meeste skimmels plant ongeslagtelik voort met behulp van spore. Soms word manlike plusselle en vroulike minusselle egter gevorm. Hierdie manlike en vroulike selle kan egter nie uiterlik van mekaar onderskei word nie. Dat daar wei 'n fisiologiese verskil tussen die selsoorte is, kan 'n mens aflei daaruit dat twee selle van dieselfde plant nooit saamsmelt nie. Samesmelting vind altyd tussen 'n plus en 'n minussel plaas. Omdat 'n mens nie hier werklik twee geslagte kan onderskei nie, word gepraat van relatiewe seksualiteit. 
Die hoër skimmels en die wiere (afdeling Phycophyta) het eensellige geslagsorgane: manlike anteridia (enkelvoud anteridium), wat baie vryswemmende saadselle vorm, en vroulike oögonia (enkelvoud oögonium), wat elk ŉ groot, onbeweeglike eiersel bevat. Manlike en vroulike organe kan op hierdie plante afsonderlik of in groepies voorkom. By die bruinwiere lê hulle in bolvormige uitstulpings (konseptakula) van die tallus (weefsels van die laer plante). Die saadselle swem met behulp van twee of meer sweephare na die vroulike organe (as daar genoeg water aanwesig is) en bevrug dan die eiersel. 

'n Oöspoor of sigoot word so gevorm. Mosse (Bryophyta), varing (Pteridophyta) en saadplante (Spermatophyta) het almal meersellige voortplantingsorgane, wat duidelik van die ander liggaamsweefsel onderskei kan word. Mosplantjies vorm in 'n sekere stadium flesvormige vroulike organe (argegonia, enkelvoud argegonium) wat 'n eiersel bevat, asook bolvormige manlike organe (anteridia). 'n Groot aantal spermatosoïede ontstaan vanweë reduksiedeling in die anteridia. 

Elke spermatosoïed het twee sweep hare. Wanneer die eiersel ryp is, begin die selle in die "nek" van die argegonium verslym. Hierdie slym bevat rietsuiker, wat die saadselle stimuleer. Die saadselle swem met behulp van hul sweephare na die argegonia en bevrug die eiersel. Uit die bevrugte eiersel ontwikkel ŉ gesteelde spoorkapsel, wat op die mosplantjie bly sit. Die spoorkapsel bestaan uit diploïede selle en die mosplantjie uit haloïede selle: dit verteenwoordig die geslagtelike generasie. Die geslagsorgane van varings stem baie met die van mosse ooreen. Hulle word egter op baie klein protallia (enkelvoud protallium) gevorm. Die protallia is hartvormige, groen weefselplaatjies wat uit die spore ontstaan. 

Die manlike anteridia is koepelvormig en die vroulike argegonia is, net soos die van die mosse, flesvormig. Albei is op die protallium geleë. Die spermatosoïede het trilhare waarmee hulle na die eiersel kan swem. Die spermatosoïede word aangetrek deur appelsuur wat deur die argegoniumselle afgeskei word as die eiersel ryp is. Saadplante vorm 'n groot aantal saadselle, maar hierdie saadselle besit geen sweep- of trilhare waarmee hulle na die eiersel kan beweeg nie. Hulle moet deur die wind of deur diere na die vroulike organe gebring word. 

Die naaksadiges (Gymnospermae) het geen egte blomme nie, Kelk- en kroonblare, meeldrade en stampers is dus nie teenwoordig nie. Die manlike organe bestaan uit stuifmeeldrade wat aan die onderkant twee stuifmeelsakkies dra. Die stuifmeeldrade is om 'n sentrale spil gerangskik, sodat die bloeiwyse soos die van ŉ keël lyk. Die stuifmeel word deur die wind voortgedra. Dikwels is daar net manlike keëls op 'n plant, terwyl die vroulike keëls op 'n ander plant geleë is. 

Die mees gedifferensieerde plante is die bedeksadiges (Angiospermae). Hierdie plante het blomme waarin die geslagsorgane voorkom: manlike meeldrade en vroulike stampers. Die meeldrade is opgebou uit 'n helmdraad, 'n helmknop, wat die helftes verbind. Binne-in die helmknop is vier stuifmeelsakkies, waarin die stuifmeel deur reduksiedeling gevorm word. Die vorm en die aantal meeldrade wissel tussen plantfamilies. By sommige soorte is daar onvrugbare meeldrade of meeldrade wat tot ander organe omgevorm is (staminodiums), aanwesig. 

Die meeldrade van baie, veral spesiaal gekweekte, plante is tot kroonblare omgevorm, waaruit die sogenaamde dubbelblomme ontstaan het. In sommige gevalle is die differensiasie tussen manlik en vroulik so ver gevorder dat daar in een blom slegs meeldrade voorkom (eenslagtige blom). Dikwels kom hierdie blomme sa am met vroulike blomme (wat slegs stampers besit) op dieselfde plant voor (eenhuisige plant), maar in baie gevalle is die skeiding tussen die twee geslagte volledig en dra een plant slegs manlike blomme of slegs vroulike blomme (tweehuisige blomme),

Die flesvormige argegonium van die mosse bestaan uit 'n groot eiersel, 'n buikkanaalsel en 'n paar nekkanaalselle, Wanneer die eiersel ryp is, verslym die nekkanaalselle sodat die spermatosoïede nou die eiersel kan bereik. Die argegonia van varing plante stem baie met die van die mosplante ooreen, hoewel die bou daarvan in die verskillende klasse ietwat van mekaar verskil. Die watervarings (subklas Hydropterides) vorm geen protallium soos die anteridia en argegonia nie, maar twee verskillende protallia: een met slegs manlike organe en 'n ander met slegs vroulike organe. Daarbenewens ontwikkel die protallia nie afsonderlik van die spore soos in die geval van die ander varings nie, maar binne-in die spoorkapsel. 

Hier is die geslagtelike fase dus van die ongeslagtelike fase afhanklik – presies die omgekeerde van die situasie by die mosse. By saadplante is die geslagtelike fase nog meer afhanklik van die ongeslagtelike fase: die haploïede geslag is tot die stuifmeel en die saadknoppe gereduseer. By naaksadiges bestaan die vroulike organe uit vrugskubbe waarop een of twee saadknoppe voorkom. Die vrugskubbe is om 'n sentrale as gerangskik, die kenmerkende keëlvormige bloeiwyse van denne en ander naaksadiges.

Die vroulike keelskubbe verhout of word vlesig, soos byvoorbeeld die jenewerbessie, Juniperus communis. In vogtige weer sluit die skubbe sodat die sade beskerm kan word, Die saadknop bestaan uit 'n saadknopkern (nusellus) wat omring is deur 'n eiervlies (integument) waarin 'n porie, die mikropilum, voorkom. Deur hierdie porie dring die stuifmeelkorrel na binne. Die nusellusweefsel vorm 'n embriosakmoedersel, waaruit vier haploïede selle deur reduksiedeling ontstaan. 

Die onderste sel ontwikkellater in die embriosak, terwyl die ander drie selle verdwyn. In die embriosak (kiemsak) word twee of meer flesvormige orgaantjies wat elk 'n eiersel bevat, gevorm. Daarbenewens ontwikkel die kiemwit (endosperm) ook uit 'n deel van die embriosak. In teenstelling met blomplante word die kiemwit reeds voor bevrugting hier gevorm. Die vroulike orgaan van blomplante is die stamper. Daar kan een of meer stampers in 'n blom wees. Die stamper bestaan uit 'n vrugbeginsel, 'n lang of kort styl en een of meer stem pels. 

Die stempels skei ŉ klewerige stof af waaraan die stuifmeelkorrels vaskleef wanneer hulle op die stempel val. Die vrugbeginsel word gevorm uit 'n aantal vrugblare wat inmekaargroei. In die vrugbeginsel (ovarium) is een of meer saadlyste (plasenta) met saadknoppe. Die saadknoppe kan regop staan (ortotropiese saadknop), hang (anatropiese saadknop) of effens gebuig wees (kampilotropiese saadknop). Net soos in die geval van naaksadiges, het hierdie saadknoppe porieë waarlangs die stuifmeelbuis die eiersel kan bereik. Ook hier bevat die saadknopkern nusellusweefsel waaruit 'n embriosak en daarna vier haploïede selle ontwikkel. Een hiervan vorm later die embriosak, terwyl die ander drie verdwyn. 

Die kern van die embriosak verdeel herhaaldelik en agt kerne ontstaan uiteindelik, waarvan een die egte eierkern word. Hier is daar egter geen flesvormige organe soos by naaksadiges nie. Die bevrugting van die eierkern word deur een van die twee generatiewe kerne van die stuifmeelkorrel moontlik gemaak. Die ander generatiewe kern vorm saam met twee van die oorblywende sewe kerne (die poolkerne) die kiemwit (endosperm). 

Net meersellige diere het egte geslagsorgane. Eenselliges kan deur seldeling of konjugasie (die versmelting van twee selle), gevolg deur seldeling, voortplant. 'n Hele aantal ongewerwelde diere het geen spesifieke geslagsorgane nie. By hierdie diere funksioneer die uitskeidingsorgane ook as die afvoerkanaal vir voortplantingsprodukte, Trilhaarwurms (klas Turbellaria) het egter ware geslagsorgane. 

By primitiewe spesies van hierdie wurms ontwikkel geslagselle op willekeurige plekke in die liggaamselle tot bevrugte eierselle wat deur die liggaamswand uitgeskei word. By die meer ontwikkelde spesies van hierdie wurms ontwikkel die geslagselle op bepaalde plekke in die liggaam en word dan via afvoerkanale na buite gelei. Sekere inkvisse (klas Cephalopoda) sonder een van hul tentakels af om die sperma te vervoer en so te versprei. Alle ander ongewerwelde diere het geslagsorgane wat duidelik onderskei kan word. 

Hoewel hermafroditisme (tweeslagtigheid) ŉ algemene verskynsel by ongewerwelde diere is, is heelparty eenslagtig (gonochoristies). Hermafrodiete produseer tegeIykertyd eierselle en saadselle, Selfbevrugting vind egter selde plaas, Bevrugting vind gewoonlik oor en weer plaas. Partenogenese (voortplanting sonder bevrugting) is by baie ongewerwelde diere 'n normale verskynsel.

Baie werweldiere wat in die water leef, se manlike geslagsorgane bestaan net uit die geslagskliere self en 'n afvoerkanaal na buite. Wanneer paring plaasvind, word die saadselle sonder meer in die water losgelaat en bevrugting word aan die toeval oorgelaat. By baie vissoorte en amfibieë is dit die normale gang van sake. Egte paringsorgane is dus in die meeste gevalle by hierdie diere afwesig. Lewendbarende visse van die familie Poeciliidae, soos guppies en ander bekende akwariumvisse, is egter 'n uitsondering. Die anale vin van hierdie diere vorm 'n tuit (gonopodium) waarmee die sperma in die kloaak (die gemeenskaplike uitmonding van die urineleier, anus en geslagsorgane) van die wyfie gestort kan word. 

By haaie (Selachii) is die binneste rande van die buikvinne tot twee geutvormige paringsorgane omgevorm. Slegs een word vir paring gebruik. In reptiele vind bevrugting ook plaas met behulp van 'n kloaak. Hoewel inwendige bevrugting ŉ algemene verskynsel by voëls (klas Aves) is, het slegs volstruise (orde Struthioformes) en eendagtiges (familie Anatidae) paringsorgane. Die meeste voëls paar deurdat hul uitgestulpte kloake teen mekaar gedruk word. Die geslagsorgane van soogdiere (klas Mammalia) word reeds in die embriostadium gevorm. 

Aanvanklik is die embrio tweeslagtig, aangesien differensiasie tot 'n manlike of vroulike dier eers later plaasvind. Die testes wat in 'n manlike dier gevorm word, beweeg kort voor of onmiddellik na geboorte na die skrotum, wat buite die buikholte geleë is. By 'n aantal soogdiere (veral die wat in die see leef vind hierdie afdaling van die testes (descensus testiculorum) nie plaas nie, sodat die stroombelynde vorm van die dier se liggaam behou word. 

Die saadselle ontwikkel in die twee testes, waarvandaan dit deur die epididimis na die prostaat beweeg, waarin die urineleier ook uitmond. Sommige soogdierspesies het meer van hierdie geslagskliere. Die vloeistof wat deur die prostaatklier vervaardig word, vorm saam met die saadselle die sperma. Die sperma word deur 'n gemeenskaplike kanaal (die urogenitale kanaal) na die voorpunt van die penis gevoer, waarvandaan dit tydens paring in die liggaam van die wyfie gestort kan word.

By die meeste diere bestaan die vroulike geslagsorgane uit twee eierstokke (ovaria) en twee eierleiers wat na buite uitmond of, in die geval van lewendbarende diere, na die baarmoeder (uterus) lei. Vroulike insekte het 'n receptaculum seminalis, 'n klein sakkie waarin die sperma wat tydens paring ontvang word, 'n tyd lank geberg

kan word. Sommige wyfie-insekte het 'n spesiale lêbuis (ŉ gewysigde angel) waarmee die eiers op 'n geskikte plek gelê kan word (byvoorbeeld op blare). By bye is die eierstokke van die werkers nie volledig ontwikkel nie. Slegs die koningin is vir voortplanting verantwoordelik. Die meeste voëls het net een eierstok, gewoonlik aan die linkerkant. Die regtereierstok is of swak ontwikkel, of heeltemal afwesig, Heelparty diere is lewendbarend. Die embrionale ontwikkeling (van eiersel tot fetus) vind dan nie buite die liggaam nie, maar wei binne die moederliggaam, plaas in teenstelling met diere wat eiers lê. Albei eierleiers mond hier in ŉ baarmoeder uit en die baarmoederwand voorsien die embrio en later die fetus van voedingstowwe. 

Dit is kenmerkend vir alle lewendbarende nie-plasentadiere, soos lewendbarende reptiele en visse. By hoër soogdiere of plasentadiere (subklas Eutheria) is daar 'n verbinding tussen die embrionale membrane en die wand van die uterus, wat tot die vorming van 'n plasenta lei. Voedingstowwe en suurstof uit die moeder se bloed word deur die plasenta na die embrio gebring, terwyl afvalstowwe en koolsuurgas weer via die plasenta en dan die moeder se bloed uitgeskei word. Die geslagsorgane van hierdie diere is die meeste gedifferensieer. 

Die vroulike soogdier se baarmoeder ontwikkel uit 'n dubbele orgaan wat uit twee buise bestaan en tydens die embrionale ontwikkeling saamsmelt tot 'n gemeenskaplike ruimte (die uterus). Die graad van versmelting verski l tussen dierspesies. Konyne het 'n dubbele baarmoeder (uterus duplex); ape het een baarmoederholte soos die mens (uterus simplex); perde en beeste het 'n intermediêre uterus (uterus bicornis). Die bokant van die baarmoeder word gevorm deur die uitmondings van die linker- en die regtereierleier. Die onderste deel eindig in die serviks (baarmoedernek), wat in die vagina uitmond. 

Die vagina mond weer deur middel van die geslagsopening (vulva) buite die liggaam uit. Die binnelaag van die baarmoeder bevat talle klierselle (endometrium), en die gespierde buitelaag van die baarmoeder word die miometrium genoem. Die rekbare baarmoeder kan tydens swangerskap geweldig uitsit en na die geboorte van die kleintjie weer tot sy normale grootte terugkrimp.

Die manlike geslagshormoon, testosteroon, word gevorm deur die selle van die interstisiële weefsel, wat tussen die saadproduserende selle in die testes geleë is. Die afskeiding van testosteroon word deur die hipofiese in die brein beheer. Die afskeiding van die vroulike geslagshormone, progesteroon en estrogeen, word ook deur die hipofiese beheer. Kort voor ovulasie is die estrogeenvlak in die bloed op sy hoogste en die wyfie raak bronstig.

Die hoë konsentrasie estrogeen prikkel die hipofiese om die luteïneringshormoon (LH) af te skei wat ovulasie tot gevolg het. Dit stimuleer ook die follikelwand wat die eiersel omhul, sodat die corpus luteum ontwikkel. wat progesteroon afskei. Hierdie hormoon word ook die swangerskap-beskermingshormoon genoem. As geen bevrugting na ovulasie plaasvind nie, skei die hipofiese FSH (follikel-stimulerende hormoon) af, wat die hele siklus van eierselrypwording, ovulasie, ensovoorts weer aan die gang sit.

Die geslagskenmerke van die man en die vrou kan as primêr en sekondêr onderskei word. Primêre geslagskenmerke is die geslagsorgane. Sekondêre kenmerke is ander verskille tussen die man en die vrou wat gewoonlik tydens puberteit intree, soos die vorm van die strottehoof, die ontwikkeling van die vrou se borste, die verspreiding van die liggaam se vet, die verskil in liggaamsbou en veral die bou van die bekken.

Die geslagskliere van die man bestaan uit twee testes. In die puberteitsjare van 'n seun (gewoonlik 13-14 jaar) begin die hipofiese (geleë onder die brein) hormone afskei wat die geslagskliere stimuleer (chonadotropiese hormone). Hierdie hormone is die follikelstimulerende hormoon (FSH) en die luteïneringshormoon (LH). Die FSH stimuleer die testes om saadselle te vervaardig, terwyl LH die produksie van testosteroon teweegbring. Testosteroon word in die stutweefsel van die testes tussen die kanaaltjies waar die saadselle gevorm word, geproduseer. 

Die chonadotropiese hormone bevorder die groei van die testes, terwyl testosteroon verantwoordelik is vir ander veranderings tydens die seun se puberteit. Dit sluit onder meer die ontwikkeling van sy stembande, penis en baard asook sterker spierontwikkeling in. 'n Man is gewoonlik op 16-jarige ouderdom geslagtelik volwasse. Die testes bestaan uit 'n aantal gekronkelde buisies wat aan die binnekant met slymvlies bedek is, waarin die saadselle gevorm word. oaar is sowat 600 van hierdie kanaaltjies in elke testis. 

Die kanaaltjies kan altesame honderde meter lank wees en daarom is die buisies baie gekronkel sodat dit in die klein ruimte wat die testis bied, kan inpas. Die testes is in 'n huidplooi, die skrotum, geleë. 'n Termostatiese spier kan die skrotum vergroot of verklein, afhangende van die temperatuur, om die testes sodoende verder van of nader aan die liggaamshitte te bring. Saadselle kan net by 'n temperatuur laer as die van die liggaam vervaardig word.

Die testes vervaardig saam sowat 200 miljoen saadselle per dag. Die saadkanaaltjies loop aan die rugkant van die testes inmekaar en vorm daar 'n kanaal wat oor die hele oppervlak van die testes strek. Hierdie gekronkelde kanaal, wat tussen 4 en 6 meter lank kan wees, word die epididimis genoem. Saadselle word in die epididimis geberg en 'n deel van die saadvloeistof word ook hier vervaardig. Die onryp saadselle (spermatosoë) wat deur die slymvlies in die wand van die saadkanaaltjie vrygestel word, moet deur passiewe beweging die epididimis bereik. 

Die saadselle is nog nie volgroei nie en word in die epididimis geberg, waar hulle ontwikkel tot ryp saadselle bestaande uit 'n kop, ŉ middelstuk en 'n draadvormige stert. Die volwasse saadsel kan met behulp van sy stert selfstandig voortbeweeg. Aan die onderkant maak die epididimis 'n skerp boog na bo en gaan oor in die vas deferens (ductus deferens). Die vas deferens is deel van die funikulus spermatikus, wat deur die inguinale kanaal van die agterkant van die testes na die buikholte loop. 

Benewens die vas deferens is daar ook senuwees, bloedvate en spierweefsels in die spermatiese koord, waaraan die testes hang. Die vas deferens volg aan elke kant 'n ompad deurdat dit aan die voorkant van die skaambeen na bo beweeg en dan aan die agterkant van die urineblaas weer in die rigting van die penis beweeg. Agter die blaas mond daar aan albei kante 'n saadblasie (vesikula seminalis) in die vas deferens uit. In die saadsakkies word 'n jellie-agtige vloeistof afgeskei wat deel van die spermvloeistof uitmaak. Die vas deferens bereik uiteindelik die onderste deel van die prostaat, ŉ klier wat ook 'n deel van die saadvloeistof vervaardig. Hier mond die vasa deferentia in die uretra (urinebuis) uit, wat van die urineblaas na die penis loop. Die uitgestorte saad (sperma) het 'n volume van enkele milliliter; in 1 ml is daar tussen 40 en 60 miljoen saadselle.

Die penis bestaan uit drie sponsliggame: twee langs mekaar aan die bokant (corpus cavernosum) en een aan die onderkant (corpus spongiosum) om die urinebuis. Die ereksie van die penis tydens seksuele prikkeling word veroorsaak deurdat hierdie sponsagtige liggame met bloed gevul word. Die sponsliggaam am die urinebuis word aan die bokant van die penis breër en vorm daar die eikel (glans penis). Die eikel word in normale omstandighede deur die voorhuid bedek. Tydens ereksie word die voorhuid teruggetrek. Dit gebeur soms dat die voorhuid nie heeltemal teruggetrek kan word nie (fimose), wat mediese behandeling nodig kan maak. 

Die bou van die vrou se geslagsorgane is meer ingewikkeld as die van die man omdat die fetus tydens swangerskap hier lewend gehou moet word. 

Die uitwendige geslagsorgane van die vrou bestaan uit die mons veneris, wat aan die onderkant oorloop in twee huidplooie (labia majora). Onder die labia majora is 'n tweede paar huidplooie, bekend as die labia minora. Hierdie plooie bedek die klitoris gedeeltelik. Die klitoris en die penis ontwikkel uit dieselfde embrionale kern. Die klitoris is egter heelwat kleiner en bevat geen urinebuis nie. Die ruimte tussen die labia minor word die vulva genoem. Aan die bokant van die vulva mond die afvoerbuise van twee kliere uit (Bartholin se kliere). Hierdie kliere skei ŉ olierige vloeistof af wat die weefsel om die vulva beskerm.

Die skede (vagina) is ŉ kanaal van tussen 10 en 12 cm lank, wat van die opening van die vulva tot by die serviks strek. Die wand van die vagina bestaan uit spierweefsel. Die slymvlies wat die vagina aan die binnekant uitvoer, is baie geplooi en die wande lê gewoonlik teenaan mekaar. As geslagsgemeenskap nag nie plaasgevind het nie word die opening van die vagina deur die maagdevlies (‘n vou van die slymvlies by die ingang van die vagina) bedek. Die vlies word gewoonlik met die eerste geslagsgemeenskap gebreek en kan met effense bloeding gepaard gaan.

In die baarmoeder (uterus) ontwikkel die bevrugte eiersel tot ŉ lewensvatbare baba. Die onderste deel van die uterus mond met ŉ hoek van sowat 90 grade in die agterste deel van die vagina uit. Die baarmoeder het die vorm van 'n afgeplatte peer en bestaan uit 'n spierwand wat aan die binnekant met ŉ slymvlies uitgevoer is. Die baarmoeder is gewoonlik sowat 8 cm lank en is aan die bokant sowat 6 cm breed, maar dit kan tydens swangerskap geweldig rek. 

Na die bevalling krimp dit egter weer na min of meer dieselfde grootte as voor die swangerskap terug. Die deel van die baarmoeder wat in die vagina uitmond, word die portio vaginalis uteri (portio) genoem. Hierdeur word toegang tot die baarmoeder verkry - die baarmoedermond. Die baarmoedermond van 'n vrou wat nog nie die lewe aan 'n kind geskenk het nie, is baie nou en dikwels rond. Die opening is gewoonlik groter na 'n bevalling. Die portio vorm deel van die onderste deel van die baarmoeder, naamlik die baarmoedernek (serviks). Bokant die serviks lê die baarmoederliggaam. Die binnekant van die baarmoederliggaam is uitgevoer met 'n slymvlies wat talle kliere en bloedvate bevat (die endometrium).

Die eierstokke (ova ria) is die geslagskliere van die vroulike liggaam. Hulle is amandelvormig en tussen 2,5 en 5 cm lank en sowat 2 cm breed. Wanneer 'n meisie haar puberteit bereik (tussen haar tiende en veertiende jaar), begin die hipofiese geslagshormone afskei, wat daartoe lei dat eierselle in die ova ria begin ontwikkel. Vroulike geslagshormone (estrogeen en progesteroon) word dan afgeskei. Hierdie hormone is vir die sikliese veranderinge van die endometrium verantwoordelik. 

Die estrogeen is ook vir die ontwikkeling, soos byvoorbeeld die ontwikkeling van die borste en die vroulike liggaamsbou. Die eiersel ontwikkel in die ovarium tot rypheid. 'n Ryp eiersel is in die eierstok geleë in 'n blasie wat met vloeistof gevul is (Graaf se follikel). In die eierstokke van ŉ pasgebore baba is daar byna 400 000 follikels. Wanneer 'n meisie haar puberteit bereik, is daar nag net sowat 200 000 follikels in die eierstokke teenwoordig, omdat die follikels tydens haar kinderjare gedeeltelik ryp geword en gesterf het. 

Hierdie rypwordingsproses duur na haar puberteit voort. Elke maand word een of twee follikels heeltemal ryp en ontwikkel dan tot die follikels van Graaf. Gewoonlik word daar op die 14e dag van die siklus 'n ryp eiersel deur een van die ovaria vrygestel. Die follikel van Graaf bars oop en die eiersel word vrygestel. Hierdie proses word ovulasie genoem. Die eiersel beland in die tregtervormige openinge van die fallopiaanse buis. Albei fallopiaanse buise mond aan weerskante bo in die baarmoeder uit. Die binnekant van die fallopiaanse buis (Fallopius-buis) is uitgevoer met 'n slymvlies wat uit trilhaarepiteel bestaan. Die epiteelselle is bedek met trilhare wat die eiersel help om deur die fallopiaanse buis, wat 8 tot 10 cm lank is, na die baarmoeder te beweeg. 

Die eiersel word ook deur sametrekking van die gespierde wand van die fallopiaanse buis gehelp om na die baarmoeder te beweeg. Bevrugting vind gewoonlik in die buis van Fallopius plaas wanneer ŉ saadsel met die eiersel saamsmelt. Die bevrugte eiersel beland na ŉ paar dae in die baarmoeder en word daar aan die slymvlies vasgeheg. ŉ Onbevrugte eiersel word nie aan die slymvlies vasgeheg nie, en word dus afgevoer. 

Nog voor die bevrugte eiersel die baarmoeder bereik het, is die geslag van die embrio reeds bepaal. Dit duur egter 'n aantal weke voordat die embrio duidelike manlike of vroulike eienskappe besit. Die geslag word deur die geslagschromosome bepaal. Een geslagschromosoom is in die eiersel teenwoordig (X-chromosoom) en die ander in die saadsel wat die eiersel bevrug (X- of Y-chromosoom). 

As die saadsel 'n V-chromosoom bevat, sal die eiersel in 'n manlike fetus (XV) ontwikkel. As die saadsel egter 'n X-chromosoom bevat, sal die geslag vroulik wees (XX). In die vroeë stadium van embrionale ontwikkeling is daar geen verskil tussen die manlike en die vroulike embrio nie. Wanneer die embrio sowat vier weke oud is, ontwikkel 'n geslagsplooi (urogenitale plooi) in die wand van die primêre liggaamsholte. Hier ontwikkel die geslagskliere later. Wanneer die embrio agt weke oud is, word die testes uit die primitiewe geslagskliere van die manlike embrio gevorm. 

Die ander manlike geslagsorgane word nou onder die invloed van die geslagshormone gevorm. By die vroulike embrio is dit die inwendige geslagsdele wat uit die primitiewe geslagskliere ontwikkel.




</doc>
<doc id="79636" url="https://af.wikipedia.org/wiki?curid=79636" title="Sapfo">
Sapfo

Sapfo of Sappho (Grieks: Σαπφώ) was ’n Griekse liriese digteres wat op die eiland Lesbos gebore is. Sy het gelewe van tussen 630 en 612 v.C. tot omstreeks 570 v.C., maar baie min is vir seker bekend oor haar lewe. Die meeste van haar gedigte, wat in die antieke tyd in ’n groot mate bewonder is en baie bekend was, het verlore gegaan. Haar ontsaglike gewildheid is egter duidelik danksy fragmente wat behoue gebly het.

Die enigste hedendaagse bron oor haar lewe is haar eie werk, maar geleerdes is skepties daaroor of dit biografies van aard was. Latere biografiese inligting is ook onbetroubaar.

In Sapfo se leeftyd was daar ’n periode van politieke woelinge op Lesbos en die opgang van Pittakos. Volgens die Pariese Kroniek is Sapfo iewers tussen 604 en 594 v.C. na Sisilië verban. Haar werk bevat min inligting oor politieke toestande. Die uitsondering is Fragment 98, waarin verbanning genoem word en waaruit afgelei kan word dat Sapfo sonder haar gewone geriewe moes klaarkom. Hoewel dit nêrens genoem word nie, word aangeneem sy het later uit haar bannelingskap teruggekeer en die grootste deel van haar lewe op Lesbos gewoon.

Sapfo se gedigte het gefokus op passie en liefde vir verskeie mense van albei geslagte. Die woord "lesbies" vir vroulike homoseksualiteit is afgelei van Lesbos, die eiland waar sy gewoon het, en ’n ouer sinoniem, "sapfies", is van haar naam afgelei. Nie een van die woorde is agter gebruik voor die 19de eeu nie.

Die vertellers in baie van haar gedigte praat oor liefde vir verskeie vroue wat soms beantwoord is en soms nie. Beskrywings van fisieke kontak tussen vroue is egter seldsaam en debatteerbaar. Of dié gedigte bedoel was om biografies te wees is onseker, hoewel elemente van haar lewe wel in ander werke voorkom. Haar homo-erotika moet in verband gesien word met die 7de eeu v.C. Die gedigte van haar tydgenoot Alkaios en later Pindar het ook sulke romantiese verbintenisse bevat tussen lede van ’n spesifieke sirkel.

Alkaios beskryf haar as "violetharig en rein met ’n heuningglimlag" (fr. 384). Die 3de-eeuse filosoof Maximus van Tirus skryf Sapfo was "klein en donker" en dat haar verhoudings met haar vriendinne soortgelyk was aan dié van Sokrates:
Die Biblioteek van Alexandrië het Sapfo se gedigte in nege boeke saamgevat. Dié deel wat behoue gebly het, is klein, maar weerspieël die omvang en belangrikheid van haar werk. Daar is net een volledige gedig, Fragment 1, "Lofsang aan Afrodite". Ander belangrike fragmente sluit in drie feitlik volledige gedigte, Fragmente 16, 31 en 58. Laasgenoemde gaan oor die ouderdom en is die laaste een wat ontdek is.

Fragmente 16 en 44 is liriese vertellings van Homeros se epiese gedigte: dit is bekend dat Sapfo sy gedigte geken het. Albei fragmente verwys na Homeros se "Ilias", terwyl Sapfo sy gedigte ook uitbrei met haar eie vertellings.

Die politieke atmosfeer van Lesbos in Sapfo se tyd het baie ooreengestem met dié van Homeros se Troje, aangesien die stede van Lesbos voortdurend bedreig is vanaf Lydia. Waar Homeros gefokus het op die uitbeelding van skoonheid deur die glorie van militarisme, het Sapfo gefokus op die uitbeelding van skoonheid deur liefde. Albei het ten doel gehad om gebeure ter wille van die nageslag te vier en herdenk.





</doc>
<doc id="79638" url="https://af.wikipedia.org/wiki?curid=79638" title="Grafskending">
Grafskending

Grafskending of grafskennis beteken die moedswillige vernietiging of beskadiging van grafte. In teenstelling met "grafroof" is grafskennis meestal suiwer vernielsug. Grafskending is volgens die Suid-Afrikaanse Wet op Nasionale Erfenishulpbronne 'n misdaad. Die verwydering van (blom)versierings, aangeplante bome, ystertralies of sierhekke word ook hierby ingereken. Elke ongemagtigde ingryp of verandering in die toestand van 'n graf is, maar wel met die plaaslike wetgewing ingereken, gewoonlik 'n misdaad.

Volgens die Wet op Nasionale Erfenishulpbronne, No. 25 van 1999, word 'n "graf" omskryf as 'n plek van teraardebestelling en sluit die inhoud, grafsteen en ander aanduiding van so 'n plek in, asook enige ander struktuur op of waarmee so 'n plek geassosieer word. Grafte en begraafplase word as Nasionale Eiendom beskou.

Indien die grafskender skuldig bevind word aan bogenoemde oortredings, soos gestipuleer in "Seksie 36(3)", word 'n vonnis opgelê soos uiteengesit in item 2 van die Skedule: 'n geldboete of gevangenisstraf van hoogstens drie jaar of sowel 'n geldboete as gevangenisstraf.


"Die grafskender" is 'n kortverhaal geskryf deur Lou Bekker. Dit is opgeneem in die bloemlesing "Dwalers: verhale oor spoke en ander dwaalgeeste", saamgestel deur Lindeque de Beer.
Die kortverhaal handel oor Herman Muller wat ná 'n vyf kilometer staptog langs 'n rivierloop op 'n naamlose graf en murasie in 'n wattelbos afkom. As nuweling op die dorp het hy die afgelope twee jaar gerugte oor die plek gehoor: die verbyganger voel hy word dopgehou en kry onwillekeurig hoendervleis. Na 'n soortgelyke ervaring merk hy onder die randsteen van die graf die opening van 'n vet byenes. Herman keer terug teen tienuur die aand met die nodige implemente. Die bye word uitgerook en hy steek sy arm tot by sy skouer in die opening. Hy vat aan iets warm en harig. Sy arm word stewig vasgevat en hy word die graf ingetrek. In die dowwe flitslig sien hy iets swart en groot roer en skerp naels of tande weerkaats terug. Die mes bly buite sy bereik en die grond kalwe rondom hom in. Toe Herman se voete in die gat verdwyn, werskaf die bye en teen sonop is die opening weer byna toe, net soos die vorige dag.



</doc>
<doc id="79645" url="https://af.wikipedia.org/wiki?curid=79645" title="Steven Sterling">
Steven Sterling

Stephan van der Walt, beter bekend as "Steven Sterling", is 'n Afrikaanse sanger en akteur. Hy maak sy deurbraak in 2009 met die album "Take my hand" wat saam met die Kankervereniging van Suid-Afrika (KANSA) uitgereik is en die temalied van KANSA, Take my hand, bevat.

Steven is op 9 Februarie 1979 in Pretoria in Suid-Afrika gebore. Hy is die jongste van drie kinders met 'n passie vir Afrikaanse musiek. Steven se ouer broer, bekend as Ryan Walt, is ook 'n bekende instrumentalis in Suid-Afrika. Steven is ook 'n akteur en verskyn in Afrikaanse TV-sepies soos Binneland en 7de Laan.

Steven het sedert 2000 agt albums vrygestel. "Ridder op 'n wit perd" (2015). "Feeling Good" is vrygestel in 2016 en bevat legendariese liedere van ikone uit die verlede. 


</doc>
<doc id="79647" url="https://af.wikipedia.org/wiki?curid=79647" title="George Rudman">
George Rudman

Ds. George Rudman (Uitenhage, 2 September 1869 - 13 Julie 1948) was 'n leraar in die Nederduitse Gereformeerde Kerk wat in sy hele loopbaan in net twee gemeentes gedien het, naamlik die NG gemeente Albanie en toe die NG gemeente Hanover.

Ds. Rudman was 'n seun van die NG gemeente Uitenhage. Hy voltooi sy kursus aan die Teologiese Kweekskool op Stellenbosch einde 1897 en word die volgende jaar beroep na die NG gemeente Albanie, waarvan die kern destyds op die Oos-Kaapse dorpie Riebeek-Oos was, maar wat intussen na Grahamstad verskuif het ná die inlywing van die NG gemeente Grahamstad by die moedergemeente in 2000. Hier is ds. Rudman op 11 Junie 1898 georden en bevestig.

Hy arbei 22 jaar lank met getrouheid en toewyding in Albanie in die tyd toe die ondernemende gemeente die ander deel van die geskiedkundige plaas Mooimeisjesfontein, vroeër die eiendom van die Voortrekkerleier Piet Retief, aankoop om 'n tweede "Kakamas" (arbeidskolonie van die NG Kerk vir behoeftige lidmate) te begin. Die gemeente het die eerste deel van die plaas omstreeks 1840 gekoop in die dienstyd van ds. John Pears, na wie Pearston genoem is terwyl hy leraar van die NG gemeente Somerset-Oos was. 

Omstreeks 1840 het die plaas aan ene M.J. van Rooyen behoort en Albanie het dit teen £800 aangekoop as kerkplaas. Piet Retief het die plaas in 1831 gekoop en daar gaan woon, maar dit verkoop toe hy en die meeste Afrikaans-Hollandse boere hierdie dele tydens die Groot Trek verlaat het. Omdat die Engelse setlaars van 1820 hulle tuiste in Grahamstad gemaak het en daar min lidmate van die NG Kerk oorgebly het, het die middelpunt van die gemeente in daardie dae na Riebeek-Oos verskuif en dit meer as 'n anderhalf eeu gebly. Eers in 1916, toe ds. Rudman Albanie se leraar was, het die sowat 110 NG lidmate in Grahamstad die moed bymekaargeskraap om hulle eie NG gemeente Grahamstad van die moedergemeente afgestig.

In 1920 neem ds. Rudman 'n beroep aan na die NG gemeente Hanover in die Bo-Karoo. Hier staan hy sowat 17 jaar in die bediening tot hy sy emeritaat in 1937 aanvaar. Volgens die skrywer van sy lewenskets in die NG Kerk se "Jaarboek" van die jaar 1949 was ds. Rudman gelief in albei gemeentes waarin hy gedien het. Sy uitsonderlike kenmerke was sy "konsensieuse werksaamheid, sy vriendelike openhartigheid en nederige hulpvaardigheid". Daar word gesê "sy waardigheid en adel van karakter het hom as evangeliedienaar gekenmerk. Hy het besef dat hy 'n gesant van Christus was en so het hy ook die sierlike deftigheid wat by die leraar pas, gehandhaaf."

Ds. Rudman is in Julie 1948 oorlede in die ouderdom van 78 jaar.




</doc>
<doc id="79648" url="https://af.wikipedia.org/wiki?curid=79648" title="Abraham Johannes Pepler">
Abraham Johannes Pepler

Ds. Abraham Johannes Pepler (Franschhoek, 11 Maart 1854 - 25 Februarie 1948) was 'n leraar in die Nederduitse Gereformeerde Kerk.

Di. Pepler is op die ou wynplaas La Motte in die Franschhoek-vallei gebore en ontvang sy opleiding op Stellenbosch, maar onderbreek sy studie 'n tyd lank om onderwys te gee. In 1876 keer hy terug na die Eikestad en voltooi sy teologiese studie aan die Kweekskool in 1882. Sy eerste gemeente was Venterstad, waar hy op 14 Junie 1883 georden en bevestig is as die gemeente se eerste leraar. 

In 1899 neem ds. Pepler 'n beroep aan na die NG gemeente Molteno, ook in die Oos-Kaap, waar hy in September daardie jaar bevestig is. Hy arbei hier 'n kwarteeu lank voordat hy sy emeritaat in 1925 aanvaar. In dié tyd het die dorp Molteno sy belangrikheid as 'n steenkool-myndorp verloor toe beter gehalte steenkool uit Transvaal en Natal die laegraadse steenkool van die Stormberge onekonomies gemaak het. Ds. Pepler se voorganger op Molteno was die gemeente se eerste leraar, ds. J.F. Marais, wat in 1899 na die Dordrecht vertrek het. Die gemeente bereik 'n groot mylpaal tydens ds. Pepler se bediening nadat die kerkraad reeds op sy vergadering van 18 Februarie 1899 besluit het om 'n nuwe kerk te bou. Die geld vir die nuwe kerk is hoofsaaklik ingewin deur middel van die tiendestelsel. In Mei 1905 lê ds. Pepler die hoeksteen en op 20 April 1906 wy die gemeente sy indrukwekkende en stewige kerkgebou in wat vandag nog bo die dorp uittroon.

Hoewel ds. Pepler baie beroepe ontvang het, het hy verkies lank in 'n gemeente te bly. Ná sy emeritaat was hy nog in 13 gemeentes behulpsaam. Die skrywer van sy lewenskets in die NG Kerk se "Jaarboek" van 1949 sê van hom dat hy besonder gelief was in sy gemeentes, "want hy het nie net belanggestel in die sieleheil van sy lidmate nie, maar het ook 'n hart gehad vir al hul belange. Sy bediening van 42 jaar was dan ook kennelik geseënd." Deur sy hele loopbaan het hy belanggestel in kerklike en teologiese sake en selfs in sy hoë ouderdom was hy nog lief daarvoor om oor teologiese en wetenskaplike sake te redeneer. 

Ds. Pepler is in Februarie 1948 in die hoë ouderdom van 94 jaar oorlede. 



</doc>
<doc id="79649" url="https://af.wikipedia.org/wiki?curid=79649" title="Henry Lindo Webb">
Henry Lindo Webb

Ds. Henry Lindo Webb (distrik Somerset-Oos, 6 Julie 1875 - 29 Junie 1948) was 'n predikant in die Nederduitse Gereformeerde Kerk.

Ds. Webb het sy hoërskoolopleiding aan die Gill-kollege op Somerset-Oos ontvang en is daarna na Stellenbosch waar hy sy teologiese opleiding aan die Kweekskool ontvang het. Aan die einde van 1906 is hy gelegitimeer en in 1907 in sy eerste gemeente, Paterson, georden en bevestig. Dié gemeente, ongeveer halfpad tussen Grahamstad en Port Elizabeth en nie ver van sy grootworddorp af nie, is in 1906 afgestig van Alexandria sodat ds. Webb die eerste leraar was.

Hier sou egter net ’n jaar of wat bly, want in 1908 aanvaar hy sy demissie op Paterson en vertrek na die sendingvelde van Masjonaland in die destydse Suid-Rhodesië. Hy bly sowat 11 jaar daar en keer in 1919 terug na die Suide as hulpleraar, eers van die NG gemeente Ladismith, en toe in 1920 van Mosselbaai. In 1921 neem hy ’n beroep aan na die NG gemeente Nieu-Bethesda en so keer hy terug na die Oos-Kaap. Hy arbei hier tot 1927. 

Daarna neem ds. Webb ’n beroep aan na die NG gemeente Warmbad in Transvaal. Ná ’n driejarige bediening het hy in 1930 ’n beroep aangeneem na Potgietersrus. Hier bly hy 13 jaar tot hy sy emeritaat in 1943 aanvaar.

Van hom getuig die skrywer, waarskynlik dr. J.A.S. Oberholster, in sy lewenskets in die 1949-uitgawe van die NG Kerk se "Jaarboek": "Met voorbeeldige toegewydheid het hy sy kragte aan die werk van die Meester gewy. Sy minsame en hartlike geaardheid het vele tot hom getrek en so word getuig dat sy mooi lewe, nog meer as sy woord, ander tot die here gelei het."

Ds. Webb was ná sy emeritaat nog in verskeie gemeentes behulpsaam en is einde Junie 1948 oorlede, ’n week voor sy 73ste verjaardag.



</doc>
<doc id="79650" url="https://af.wikipedia.org/wiki?curid=79650" title="Digitale grafsteen">
Digitale grafsteen

Die digitale grafsteen is die moderne pendant van die "normale" analoë grafstene of die historiese sprekende grafstene.

Die aktiewe variant werk met 'n platskerm wat op 'n graf staan of in 'n grafsteen of grafplaat afsonderlik gemonteer is. Die eerste digitale grafsteen is in Mei 2007 in die Nederlandse dorp, Rhenen, amptelik bekendgestel. Die "Digizerk" ('n kofferwoord van "digital" en "grafzerk" (Afrikaans: "grafserk")) is die geesteskind van Hendrik Rozema. Deur middel van filmfragmente, foto's of teks kan die lewensverhaal van die oorledene aan die graftoeris oorvertel word. By hierdie prototipe/eerste weergawe van hierdie platskerm-grafsteen word die krag voorsien deur 'n battery, wat moontlik met 'n sonpaneel verbind is. Die skerm kan met behulp van 'n afstandbeheerder ingestel word. Klank is (tans) afwesig, om die kerkhofstilte nie te steur nie.

'n Passiewe variant van hierdie graftegnologie is grafstene wat met 'n QR-kode voorsien is en gegewens rondom die lewensbeskrywing geheel of gedeeltelik op die web weergee, soos deur aanlynvideo's of -foto's van die goue bruilof of die laaste tiende verjaarsdag van die oorledene. Dagboeke, briewe, stambome ens. van die betrokke persoon kan ook op die Internet gelees word. Hierdie nagedagtenis kan dan deur 'n kamerafoon of PDA in die begraafplaas bekyk word. Sou 'n skerp foto van so 'n grafsteen by 'n aanlynbegraafplaas, soos Eggsa, opgelaai word, kan ook vanaf die huis of kantoor inligting opgeroep word. QR-kodes is maklik om te skep en goedkoop, maar of webadresse oor die eeue heen dieselfde sal bly, moet in berekening gebring word.


</doc>
<doc id="79651" url="https://af.wikipedia.org/wiki?curid=79651" title="Gryskleinjantjie">
Gryskleinjantjie

Die Gryskleinjantjie ("Apalis chirindensis") is 'n endemiese, gelokaliseerde algemene standvoël wat leef in bergwoud in pare of familiegroepies. Die voël is 13 cm groot en weeg 9 gram en kom voor in die hooglande van Oos-Zimbabwe. In Engels staan die voël bekend as die "Chirinda Apalis".




</doc>
<doc id="79653" url="https://af.wikipedia.org/wiki?curid=79653" title="Swartkopkleinjantjie">
Swartkopkleinjantjie

Die swartkopkleinjantjie ("Apalis melanocephala") is 'n gelokaliseerde algemene standvoël wat leef in die blaredak van laagland- en rivierbos; veral waar daar verstrengelde rankplante is. Die voël is 13 cm groot en weeg 9 gram en kom voor in sentraal Mosambiek. In Engels staan die voël bekend as die "Black-headed Apalis".




</doc>
<doc id="79660" url="https://af.wikipedia.org/wiki?curid=79660" title="Markies de Sade">
Markies de Sade

Donatien Alphonse François de Sade (2 Junie 1740 – 2 Desember 1814), beter bekend as die markies de Sade, was ’n Franse aristokraat, rewolusionêre politikus, filosoof en skrywer. Hy was bekend vir sy libertynse seksualiteit. Sy werk sluit in romans, kortverhale, toneelstukke, dialoë en politieke pamflette; sommige daarvan is in sy leeftyd onder sy eie naam gepubliseer, terwyl ander anoniem verskyn het en Sade ontken het dat hy dit geskryf het. Hy is veral bekend vir sy erotiese werk, wat filosofiese gesprekke en pornografie gemeng het, en vol was van seksuele fantasieë met ’n klem op geweld, misdadigheid en godslastering teen die Katolieke Kerk. Hy was ’n voorstander van ekstreme vryheid, ongebonde deur moraliteit, godsdiens of die reg. Die woorde "sadis" en "sadisme" is van sy naam afgelei.

Sade het vir omtrent 32 jaar van sy lewe tyd in verskeie gevangenisse en psigiatriese hospitale deurgebring. Tydens die Franse Rewolusie is hy verkies tot ’n afgevaardigde in die Nasionale Kongres. Baie van sy werk is in die tronk geskryf.

Die markies de Sade is in die Condé-paleis in Parys gebore. Hy was die seun van graaf Jean-Baptiste François Joseph de Sade en Marie-Eléonore de Maillé de Carman, ’n niggie en kamermeisie van die prinses van Condé. Hy is opgevoed deur sy oom, die "abbé" de Sade. Later het hy ’n Jesuïete-kollege bygewoon en toe ’n militêre loopbaan gevolg; hy het ’n kolonel geword en in die Sewejarige Oorlog geveg. 

In 1763, toe hy van die oorlog af terugkeer, het hy ’n ryk magistraat se dogter die hof gemaak, maar haar pa het dit nie goedgekeur nie en ’n huwelik met sy oudste dogter, Renée-Pélagie de Montreuil, gereël; twee seuns en ’n dogter is uit die huwelik gebore. In 1766 het hy ’n privaat teater in sy kasteel, die Château de Lacoste, in Provence laat bou. 

Die Sade-ergename het baie jare lank sy lewe en werk as skandalig beskou en dit probeer wegsteek. Dit het eers in die middel 20ste eeu verander toe graaf Xavier de Sade weer die markies-titel, wat lank nie gebruik is nie, op sy visitekaartjies begin gebruik en ’n belangstelling in sy voorsaat se werk getoon het. In dié tyd is die markies se naam glad nie in die familie genoem nie en en Xavier de Sade het eers in die laat 1940's van hom uitgevind toe ’n joernalis hom uitvra. Hy het daarna ’n pakkamer met Sade se dokumente in die familie se château in Condé-en-Brie gevind en dekades lank saam met geleerdes gewerk om te verseker hulle word gepubliseer. Sy jongste seun, markies Thibault de Sade, het dié werk voortgesit. Die familie het ook aanspraak gemaak op kopiereg van die van. Die familie het die Château de Condé in 1983 verkoop. 

Van Sade se werk word in universiteite en biblioteke bewaar, maar baie daarvan het in die 18de en 19de eeu verlore geraak. ’n Groot deel daarvan is ná Sade se dood vernietig op aandrang van sy seun, Donatien-Claude-Armand.

Sade het ’n skandalige, libertynse lewe gelei. Hy het gereeld van die diens van prostitute gebruik gemaak en mense van albei geslagte in diens geneem in sy kasteel in Lacoste. Hy is ook van godslastering aangekla, wat in dié tyd ’n ernstige oortreding was. Hy het onder meer ’n affair gehad met sy vrou se suster, Anne-Prospère, wat in die kasteel ingetrek het.

Begin 1763 het Sade hoofsaaklik in of naby Parys gewoon. Verskeie prostitute het gekla dat hy hulle mishandel het en die polisie het hom begin dophou en gedetailleerde verslae oor sy bedrywighede geskryf. Nadat hy ’n paar keer vir kort rukke in die tronk was, is hy in 1768 verban na sy château in Lacoste.

Die eerste groot skandaal het op Paassondag in 1768 plaasgevind, toe Sade die seksuele dienste van ’n vrou, Rose Keller, gehuur het; daar is twyfel of sy ’n prostituut was of nie. Hy is daarvan aangekla dat hy haar na sy chateau by Arcueil geneem, gevange gehou en haar seksueel en fisiek mishandel het. Sy het ontsnap deur uit ’n venster op die tweede verdieping te klim en weg te hardloop. Sade se skoonma het in dié tyd ’n "lettre de cachet" (’n koninklike bevel vir arres en tronkstraf) teen hom gekry sonder dat die rede verstrek is. Dit sou later rampspoedige gevolge vir Sade hê.

’n Voorval in 1772 in Marseille het ingesluit die nie-dodelike vergiftiging van prostitute met die vermeende seksstimuleermiddel Spaanse Vlieg en sodomie met sy manlike dienskneg Latour. In dié tyd is die twee mans in hul afwesigheid die doodstraf opgelê vir sodomie en die vergiftiging. Hulle het na Italië gevlug en Sade het sy vrou se suster saamgeneem.

Sade en Latour is in laat 1772 by die Fort van Miolans tussen Frankryk en Italië in hegtenis geneem, maar hulle het vier maande later ontsnap.

Sade het later in Lacoste weggekruip, waar sy vrou by hom aangesluit en ’n medepligtige in sy avonture geword het. Hy het ’n groep jongmense in diens geneem by Lacoste; die meeste van hulle het gekla oor seksuele misbruik en sy diens verlaat. Sade was verplig om weer na Italië te vlug. In dié tyd het hy "Voyage d'Italie" geskryf wat nes sy vroeëre reisverhale nooit in Engels vertaal is nie. In 1776 het hy na Lacoste teruggekeer en weer verskeie meisies in diens geneem, van wie die meeste gevlug het. In 1777 het die pa van een van dié meisies na Lacoste gegaan om sy dogter te gaan haal. Hy het Sade probeer skiet, maar die vuurwapen het geweier.

Later dié jaar is Sade oorreed om na Parys te gaan om sy kamtige siek ma te besoek, wat in werklikheid kort te vore oorlede is. Hy is in hegtenis geneem en in die Château de Vincennes gevange gehou. Sy appèl teen die doodstraf het in 1778 geslaag, maar hy het in die tronk gebly ingevolge sy skoonma se "lettre de cachet". Hy het ontsnap, maar is kort daarna weer gevang. Hy het weer begin skryf en het die medegevangene Comte de Mirabeau, wat ook erotiese werke geskryf het, ontmoet. Ondanks hul gedeelde belangstelling kon die twee mans mekaar later nie verdra nie.

In 1784 is Vincennes gesluit en Sade is verplaas na die Bastille. Op 2 Julie 1789 het hy na berig word uit sy sel na die skare buite geskree: "Hulle maak die gevangenes dood hier!", en dit het ietwat van ’n beroering veroorsaak. Twee dae later is hy na die Charenton-inrigting naby Parys oorgeplaas. (Die bestorming van die Bastille, ’n belangrike gebeurtenis in die Franse Rewolusie, het op 14 Julie plaasgevind.)

Hy het in dié tyd gewerk aan sy meesterstuk, "Les 120 Journées de Sodome" ("Die 120 Dae van Sodom"). Hy is in 1790 vrygelaat nadat die nuwe wetgewende raad die "lettre de cachet" afgeskaf het. Sy vrou is kort daarna van hom geskei.

Ná sy vrylating, vanaf 1790, het Sade verskeie boeke anoniem gepubliseer. Hy het Marie-Constance Quesnet, ’n voormalige aktrise en die ma van ’n sesjarige seun, ontmoet nadat haar man haar verlaat het. Constance en Sade sou vir die res van hul lewe bymekaarbly. 

Hy het aanvanklik betrokke geraak by die nuwe politieke situasie ná die rewolusie en het die republiek gesteun. Hy het homself "Burger Sade" genoem en verskeie amptelike posisies beklee ondanks sy adellike afkoms.

Weens skade aan sy landgoed by Lacoste, wat in 1789 deur ’n woedende skare verwoes is, het hy in Parys gaan woon. In 1790 is hy verkies tot die Nasionale Kongres, waar hy die verlinkses verteenwoordig het. Hy was lid van die Piques-seksie, wat bekend was vir hul radikale sienings. 

Ondanks sy skok oor die Bewind van Terreur in 1793 het hy ’n bewonderende grafrede vir die radikale politikus Jean-Paul Marat geskryf. In dié tyd het hy Maximilien Robespierre openlik gekritiseer en op 5 Desember is hy uit sy amp verwyder, van "moderatisme" aangekla en vir amper ’n jaar gevange gehou. Hierdie ondervinding het waarskynlik sy lewenslange afkeer van staatstirannie, en veral die doodstraf, vererger. Hy is in 1794 vrygelaat, nadat die omverwerping en teregstelling van Robespierre die Bewind van Terreur beëindig het.

In 1796 was hy so te sê behoeftig en het hy sy verwoeste kasteel in Lacoste verkoop.

In 1801 het Napoleon Bonaparte gelas dat die anonieme skrywer van "Justine" en "Juliette" in hegtenis geneem word. Sade is gearresteer en sonder ’n verhoor in die tronk gegooi; eers in die Sainte-Pélagie-tronk en, ná beskuldigings dat hy sy jong mede-gevangenes daar probeer verlei het, in die ongenaakbare Fort van Bicêtre.

Nadat sy familie tussenbeide getree het, is hy in 1803 geestesversteur verklaar en weer na die psigiatriese hospitaal by Charenton oorgeplaas. Sy eksvrou en kinders is toegelaat om sy verblyf daar te betaal en Constance kon by hom inwoon. Die sagmoedige direkteur van die inrigting, abbé de Coulmier, het hom toegelaat en aangemoedig om verskeie van sy toneelstukke hier op te voer met ander pasiënte as akteurs, en die Paryse publiek kon daarna kom kyk. Coulmier se nuwe benadering tot psigoterapie het groot teenstand gekry. In 1809 is Sade in eensame opsluiting geplaas en geen skryfbehoeftes toegelaat nie. In 1813 het die regering Coulmier gelas om alle teateropvoerings te staak.

Sade het ’n seksuele verhouding begin met die 13 jaar oue Joe Hallmark, die seun van ’n werknemer by Charenton. Dit het vier jaar geduur, tot met Sade se dood in 1814.

Hy het in sy testament verbied dat sy liggaam om enige rede oopgesny word en gesê dit moet vir 48 uur onaangeraak gelos word in die kamer waarin hy dood is, waarna dit in ’n kis geplaas en op sy eiendom in Malmaison naby Épernon begrawe moes word. Sy kopbeen is later verwyder vir frenologiese ondersoek. Sy seun het al sy ongepubliseerde werk laat verbrand, onder andere die enorme werk "Les Journées de Florbelle".






</doc>
<doc id="79663" url="https://af.wikipedia.org/wiki?curid=79663" title="Sadeness (Part I)">
Sadeness (Part I)

Sadeness (Part I) is die eerste enkelsnit van die groep Enigma uit 1990. Die snit was die eerste van vier enkelsnitte afkomstig van die album "MCMXC a.D.". Die snit word meteens die suksesvolste treffer van die groep. In vier-en-twintig lande behaal dit die no.1-ranglys, waaronder Suid-Afrika.

Sadeness gaan oor die seksuele verlange van Markies de Sade, vandaar die naam "Sadeness", as woordspeling van die Engelse woord "sadness". Na "Sadeness" kom "Mea Culpa (Part II)", 'n soort opvolg, al was hierdie snit minder gewild as "Sadeness" self.

In die musiekvideo is 'n geleerde te sien, miskien 'n verwysing na die markies, wat aan die slaap val in sy kamer terwyl hy skryf. Dan het hy 'n fantastiese, verligtende droom; hy loop deur 'n ruïne van 'n katedraal en kom daarna by 'n deur, waarskynlik die "verbode deur", as daar na die albumkonsep gekyk word. Agter die deur staan 'n mooi jong vrou, wat die liriek van die musiek na hom fluister: "Sade, dis-moi. Sade, donne-moi." (vertaal: "Sade, vertel my. Sade, gee my"). Die man draai dan om en wil vlug, maar deur sy verlange word hy deur die deur teruggesuig. Op daardie oomblik word die man wakker, waarna die lied eindig.


</doc>
<doc id="79664" url="https://af.wikipedia.org/wiki?curid=79664" title="Bukkake">
Bukkake

Bukkake of boekkake (Japannees: ぶっかけ) is ’n seksdaad wat dikwels in pornografie uitgebeeld word waar verskeie mans op ’n vrou of ander man ejakuleer. Bukkake-video's het ’n relatief algemene plek in hedendaagse pornografie ingeneem. Dit het in die 1980's in Japan ontstaan en daarna na Amerika en Europa versprei, waarna dit ook in gay pornografie verskyn het.

Bukkake is die selfstandige naamwoord van die Japannese werkwoord "bukkakeru" (ぶっ掛ける, "om water te sprinkel").

Bukkake het in die middel tot laat 1980's in pornografie in Japan verskyn. Volgens een kommentator is ’n belangrike rede vir die ontstaan daarvan dat geslagsorgane in Japan gesensor moet word deur ’n soort "mosaïek"-beeldelement. Een gevolg daarvan is dat daar in Japannese pornografie meer op die vrou se gesig en liggaam gefokus word as op haar geslagsdele. Omdat penetrasie nie gewys mag word nie, het hulle ander maniere uitgedink om die seksdaad te wys sonder om Japan se wette te oortree. Aangesien semen nie gesensor hoef te word nie, het dit ’n skuiwergat vir meer eksplisiete tonele verskaf. Die bevordering daarvan en skepping van die term word veral toegeskryf aan die regisseur Kazuhiko Matsumoto, in 1998. Die Japannese video-ateljee Shuttle Japan het die term in Januarie 2001 as ’n handelsmerk geregistreer.

Die praktyk het toe in die laat 1990's na Amerika en Europa versprei. Dit was deel van ’n neiging tot "harder" pornografie, en is voorafgegaan deur die mode om dubbele penetrasie te wys. Saam daarmee het orgietonele ook gewild geraak.

Daar was ook ’n finansiële voordeel vir Westerse pornografiemakers om bukkake-prente te maak omdat net een aktrise nodig is saam met ’n paar amateur-akteurs, wat minder betaal hoef te word. Tog verskil Westerse bukkake-tonele van dié in Japannese prente; in laasgenoemde is aktrises gewoonlik soos kantoor- of skoolmeisies aangetrek en word hulle in ’n onderdanige posisie uitgebeeld, terwyl vroue in eersgenoemde prente uitgebeeld word asof hulle dit geniet. Nog ’n Japannese weergawe van bukkake is gokkun, waarin verskeie mans in ’n houer ejakuleer en die vrou dit dan drink. Bukkake is minder gewild as ander neigings in Westerse pornografie, waarskynlik omdat die eksplisiete onderdanigheid van die vrou by baie mense nie byval vind nie en omdat ejakulasie gewoonlik beskou word as die klimaks van die toneel eerder as die hoofgebeurtenis.

Die genre het ook na gay pornografie versprei, waar verskeie mans op een man ejakuleer. Lesbiese bukkake-video's word ook vervaardig.

Die Amerikaanse redakteur en uitgewer Russ Kick haal ’n seksuoloog aan en sê mans hou daarvan dat daar ’n soort afsluiting van die sekstoneel is, en om na ander mans te kyk wat ejakuleer, verskaf dié afsluiting. Die kyker identifiseer met die mans wat ejakuleer en ervaar ’n soort plaasvervanger-plesier. Volgens Gail Dines, wat veldtogte teen pornografie voer, merk die ejakulasie die vroue ook as "gebruikte goedere" en dit gee die man ’n sin van eienaarskap.

Verskeie skrywers het bukkake al as soortgelyk aan vernedering beskryf. Die forensiese sielkundige Karen Franklin het bukkake beskryf as simboliese groepsverkragting, en die hoofdoel daarvan is die vernedering, degradering en objektifikasie van die vrou. Tristan Taormino, ’n feministiese skrywer en seksopvoeder, het bukkake vergelyk met ’n "gay sirkelmasturbasie" en gewys op die teenstrydigheid daarvan om dit ’n heteroseksuele gebruik te noem terwyl dit in werklikheid ’n groep naakte mans is wat naby mekaar staan en saam masturbeer.

Phillip Vannini, ’n medeprofessor in kommunikasie en kultuur aan die Royal Roads-universiteit, het die selfaangestelde netsekskommentator George Kranz aangehaal wat die onlangse Amerikaanse vertolking van bukkake beskou as ’n "belangrike vordering in menslike gedrag" en klem lê op die lewendige partytjie-atmosfeer wat in Amerikaanse bukkake-video's heers teenoor die gedempte Japannese styl.



</doc>
<doc id="79665" url="https://af.wikipedia.org/wiki?curid=79665" title="Fiskaalvlieëvanger">
Fiskaalvlieëvanger

Die Fiskaalvlieëvanger ("Sigelus silens") is 'n endemiese, algemene standvoël in die suide en ooste van sy gebied en 'n nie-broeiende winterbesoeker in die noorde van sy gebied. Die voël kom in die Suid-Afrika voor behalwe gedeeltes in die Noord-Kaap. Die voël is 18 – 20 cm groot en weeg 22 - 36 gram. In Engels staan die voël bekend as die "Fiscal Flycatcher".




</doc>
<doc id="79667" url="https://af.wikipedia.org/wiki?curid=79667" title="Swartvlieëvanger">
Swartvlieëvanger

Die swartvlieëvanger ("Melaenornis pammelaina") is 'n algemene standvoël wat in breëblaarboomveld, savanne en woudrande leef. Die voël kom voor in die ooste van Suid-Afrika vanaf Port Elizabeth, Limpopo, Mpumalanga, Mosambiek, Zimbabwe en die noorde van Botswana en Namibië. 

Die voël is 18 – 20 cm groot en weeg 24 – 32 gram. In Engels staan die voël bekend as die "Southern Black Flycatcher".




</doc>
<doc id="79672" url="https://af.wikipedia.org/wiki?curid=79672" title="Hendrik Adrian de Wet">
Hendrik Adrian de Wet

Ds. Hendrik Adrian de Wet (Lichtenburg, 25 Februarie 1890 – 5 Julie 1970) was 'n leraar in verskeie gemeentes van die Nederduitse Gereformeerde Kerk van 1921 tot 1953, naamlik twee in Natal, een elke in die Noord-Kaap, Transvaal en Noord-Rhodesië, en drie in die Oostelike Provinsie.

Ds. De Wet ontvang sy eerste onderrig by sy vader en daarna op Franschhoek waar hy die goue medalje ontvang vir die beste leerling. Hy ontvang sy teologiese opleiding aan die Kweekskool op Stellenbosch en daarna aan Princeton in die VSA waar hy die graad M.Th. verwerf. Hy word in 1921 gelegitimeer en bedien agtereenvolgens die gemeentes Pietermaritzburg, Pietermaritzburg-Wes (1922), Rossville (1926), Lusaka (1928), Christiana (1930), Philipstown (1941), Cedarville (1946), Alexandria (1947).

Tydens sy bediening op Christiana ontvang hy sy tweede M.Th.-graad, maar nou aan die Universiteit van Stellenbosch. Hy tree tydens die Tweede Wêreldoorlog as veldprediker op.

De Wet was ’n praktiese predikant wat lidmate bygestaan het in hul alledaagse probleme. Hy was goed in sport, veral tennis. Die De Wet-stamregister berig: “(Hy) Gebruik kruiemengsels om mans met prostaat en ander intieme probleme te help. Sy nageslag beskou die kruiemengsel as rede waarom geen egskeidings onder hulle voorkom nie.” Ds. De Wet was die stigter van die De Wet-Greeff-sendingfonds. Hy aanvaar sy emeritaat op 18 April 1953 weens swak gesondheid. Hy is in 1918 getroud met Elizabeth Johanna (Lizzie) Ochse. Twee kinders is uit die huwelik gebore.



</doc>
<doc id="79674" url="https://af.wikipedia.org/wiki?curid=79674" title="Gibbs Aquada">
Gibbs Aquada

Die Gibbs Aquada is 'n amfibievoertuig wat geskoei is op die Mazda MX-5. Dit word deur die gebore Nieu-Seelander, Alan Gibbs, ontwikkel. Die firma wat hierdie voertuig produseer, "Gibbs Technologies", is in Warwickshire naby Coventry geleë.

Op land kan die Aquada met sy 128 kW-sessilinderenjin in V-formasie tot 160 km/h haal. Op die water word 48 km/h bereik deur waterstraalaandrywing en sy ingerigte bakwerkstruktuur. Met die druk van 'n knoppie klap die wiele in om te dryf en die motor verander binne 12 sekondes in 'n boot. Hierdie meganisme is in "Landmodus" gesluit en word eers weer geaktiveer sodra die voertuig in "Watermodus" is. Dit verseker dat die wiele nie inklap wanneer daar op land rondgery word nie.

Daar is 60 patente vir die voertuig geregistreer. Een van hierdie patente word die HSA genoem, wat vir "High Speed Amphibian" staan. Richard Branson het in 'n Aquada oor die Engelse kanaal (van Dover na Calais) binne 90 minute gevaar. Die vorige wêreldrekord met 'n amfibievoertuig is 40 jaar tevore deur twee Franse geslaan. Dit het byna ses ure met 'n Amphicar uit Duitsland geduur.



</doc>
<doc id="79675" url="https://af.wikipedia.org/wiki?curid=79675" title="Grootvlieëvanger">
Grootvlieëvanger

Die Grootvlieëvanger ("Bradornis infuscatus") is 'n amper-endemiese, algemene standvoël en plaaslike nomade in halfdorre en dorre bossieveld. Die voël is 20 cm groot en weeg 39 gram en kom voor aan die westelike gedeelte van Suid-Afrika. In Engels staan die voël bekend as die "Chat Flycatcher".




</doc>
<doc id="79678" url="https://af.wikipedia.org/wiki?curid=79678" title="Nokia 7600">
Nokia 7600

Die Nokia 7600 is 'n digitale kamerafoon wat deur Nokia uitgereik is. Dit was Nokia se tweede 3G-selfoon net ná die Nokia 6650.

Die selfoon se massa is 123 g en die afmetings is 8,7 x 7,8 x 1,86 cm en by die bekendstelling was dit een van die kleinste en ligste dubbelband GSM en 3G (WCDMA)-selfone ter wêreld. Die 7600 beskik oor 'n 65 000 kleurskerm en 'n 640 x 480 digitale kamera om foto's of video's mee af te neem.

Die selfoon was hoofsaaklik gemik op die modemark; dit is in sy uniekheid traanvormig en verskeie verwisselbare omslagte was beskikbaar. Die syfertoetse is rondom die skerm gesentreer. Die VGA-kamera was destyds van goeie gehalte, maar power in vergelyking met moderne standaarde.

Die selfoon ondersteun polifoniese luitone. Tot 29 MG liedjies kan deur Bluetooth of 'n USB-verbinding oorgelaai en op die MP3/AAC-speler geluister word.

Die 7600 se praattyd, deur 'n 3G-verbinding, hou omtrent 3 uur. Bystandtyd hou vir so 12,5 dae.

Die 7600 is nie baie gebruikersvriendelik nie. Tikwerk of die gebruik van kieslyste vereis al twee hande, hoewel die grootheid van die selfoon hiervoor kompenseer. Soortgelyke generasie selfone kon ook meer as die 7600 bied.


</doc>
<doc id="79679" url="https://af.wikipedia.org/wiki?curid=79679" title="Nokia 7610">
Nokia 7610

Nokia het in die middel van 2004 die 7610-slimfoon vervaardig. Dit is Nokia se eerste slimfoon en beskik oor 'n 1-megapiksel kamera (1152x864 beeldpunte). Dit was veral gemik op die "modebewuste" individu. Eindgebruikers kan ook die 7610 met Lifeblog gebruik. Ander geïnstalleerde toepassings sluit die Opera Mobile webblaaier en Kodak Photo Sharing in.

Die Nokia 6670 is dieselfde foon, maar wel met 'n gewone toetsuitleg en ander sagteware wat op die sakegebruikers toegespits is.



</doc>
<doc id="79680" url="https://af.wikipedia.org/wiki?curid=79680" title="Abdelmajid Lakhal">
Abdelmajid Lakhal

Abdelmajid Lakhal (gebore op 29 November 1939 in Bizerte – oorlede op 27 September 2014 in Tunis, Tunisië) was 'n Tunisiese akteur van televisie en teater, asook 'n teaterregisseur.

Lakhal is op 29 November 1939 in Bizerte gebore en het sy kinderjare in Hammam-Lif deurgebring. Op negenjarige ouderdom het hy sy eerste rol, in "Khātimat al-naffāf" (Die einde van 'n morfineverslaafde) gespeel.

Van 1966 tot 1967 het hy Flaminio van Robert Merle, Yerma van Federico García Lorca, en die Marshall van "Le Bourgeois Gentilhomme" van Molière gespeel.

Hy was ook die organiseerder en regisseur van die toere van die "Theater die Tunis", wat drie keer in die "Théâtre de la Ville" (Parys) opgetree het. Verder het hulle in Algerië, Marokko, Libië, Wenen, Egipte en Libanon gespeel.





</doc>
<doc id="79688" url="https://af.wikipedia.org/wiki?curid=79688" title="Maricovlieëvanger">
Maricovlieëvanger

Die Maricovlieëvanger ("Bradornis mariquensis") is 'n amper-endemiese, algemene standvoël in halfdorre doringboomsavanne en yl boomveld. Die voël is 18 cm groot en weeg 22 - 28 gram. Die voël kom voor in die sentrale gedeelte van Suider-Afrika. In Engels staan die voël bekend as die "Marico Flycatcher".




</doc>
<doc id="79690" url="https://af.wikipedia.org/wiki?curid=79690" title="Donkervlieëvanger">
Donkervlieëvanger

Die Donkervlieëvanger ("Muscicapa adusta") is 'n algemene standvoël aan woudrande en in ooptes, rivierbos en dig beboste tuine. Die voël is 12 cm groot en weeg 10 - 14 gram. In Engels staan die voël bekend as die "African Dusky Flycatcher".




</doc>
<doc id="79692" url="https://af.wikipedia.org/wiki?curid=79692" title="Satansnek">
Satansnek

Satansnek (ook bekend as Gqutyinipas) lê tussen Elliot en Ngcobo in die Oos-Kaap en bereik 'n hoogte van 1 370 m bo seevlak.



</doc>
<doc id="79693" url="https://af.wikipedia.org/wiki?curid=79693" title="Mfecanepas">
Mfecanepas

Die Mfecanepas lê tussen Elliot en Barkly-Oos in die Oos-Kaap en bereik 'n hoogte van 1 981 m bo seevlak.



</doc>
<doc id="79697" url="https://af.wikipedia.org/wiki?curid=79697" title="Boom Prinsloo">
Boom Prinsloo

Boom Prinsloo (gebore in Bloemfontein, 12 Maart 1989) is ’n Suid-Afrikaanse rugbyspeler wat vir die Cheetahs in Superrugby op flank en agsteman speel en ook vir die Vrystaat Cheetahs in die Vodacombeker en Curriebeker. Hy was tussen 2010 en 2012 'n lid van die Blitsbokke en het sy land in sewe toernooie verteenwoordig.

Prinsloo het die Shimlas van die Universiteit van die Vrystaat in 2010 aangevoer en is aan die einde van die toernooi as die "Speler van die Toernooi" aangewys nadat hy sewe drieë in agt wedstryde gedruk het.

Prinsloo is die 133ste kaptein van die Vrystaatse Rugbyunie se Curriebekerspan.



</doc>
<doc id="79703" url="https://af.wikipedia.org/wiki?curid=79703" title="Dakvink">
Dakvink

'n Dakvink is 'n motoris of passasier wat sy arm by die venster laat uithang en met sy hand aan die dak van die voertuig vashou. Hierdie wetsoortreding word gewoonlik gemotiveer:


Die Nasionale Padverkeerswet 93 van 1996:



</doc>
<doc id="79704" url="https://af.wikipedia.org/wiki?curid=79704" title="Europese vlieëvanger">
Europese vlieëvanger

Die Europese vlieëvanger ("Muscicapa striata") is 'n algemene Palearkties-broeiende trekvoël na feitlik alle beboste habitats, van woudrande tot halfdorre savanne. Die voël is 13 – 14 cm groot en weeg 15 – 20 gram. In Engels staan die voël bekend as die "Spotted Flycatcher".




</doc>
<doc id="79706" url="https://af.wikipedia.org/wiki?curid=79706" title="Blougrysvlieëvanger">
Blougrysvlieëvanger

Die Blougrysvlieëvanger ("Muscicapa caerulescens") is 'n algemene standvoël in rivierbos en vogtige, oop breëblaarboomveld. Sommige voëls beweeg gedurende die winter na laer areas. Hulle kom een-een of in pare voor. Die voël is 14 – 15 cm groot en weeg 15 - 17 gram. In Engels staan die voël bekend as die "Ashy Flycatcher".




</doc>
<doc id="79708" url="https://af.wikipedia.org/wiki?curid=79708" title="Normaalskool, Steynsburg">
Normaalskool, Steynsburg

Die Normaalskool, Steynsburg was 'n opleidingsentrum vir onderwysers op die Noordoos-Kaapse dorp Steynsburg van omstreeks 1909, toe die eerste drie kwekelinge deur die plaaslike Gereformeerde gemeenteskool ingeneem is, tot 1950 toe dit gedwing is om weens 'n afname in die getal studente te sluit. Dit is in 1926 deur die Kaaplandse onderwysdepartement oorgeneem en het van sy amptelike stigting in 1914 tot sy sluiting einde 1950 sowat 850 laerskool-onderwysers opgelei.

Die Normaalskool was een van die ses oudste onderwyskolleges in Kaapland. Grahamstad s'n is in 1897 gestig, dié op Robertson in 1910 en in die Paarl in 1913. In 1914 het die kolleges op Cradock en King William's Town saam met dié op Steynsburg gevolg en voor 1920 nog vier: Oudtshoorn (1915), Graaff-Reinet (1917), Stellenbosch (1918) en Uitenhage (1919).

Al enkele faktor wat tot die kollege se sluiting aanleiding gegee het, was die daling in die studentetal. Hoewel die Normaal, soos dit algemeen bekendgestaan het, altyd die steun van die Gereformeerde Kerkverband geniet het, selfs nadat dit in 1926 deur die Kaaplandse onderwysdepartement oorgeneem is, het baie Gereformeerde ouers van voornemende onderwysstudente veral uit Kaapland, die Normaalskool se natuurlike voedingsbron, hul kinders elders laat leer. Steynsburg was waarskynlik net te afgeleë of dalk was die dorp te klein om 'n aantreklike leersentrum vir studente te wees wat meer geleenthede vir ontspanning, vermaak, kultuur en sport in groter sentra kon geniet. Destyds was daar immers onderwyskolleges op talle vername dorpe in Kaapland, soos Wellington, Oudtshoorn, die Paarl en Graaff-Reinet, wat veel meer aan voornemende studente as 'n dorpie soos Steynsburg kon bied.

Die sluiting van die Normaal was op die oog af die einde van alles waarvoor lidmate van veral die Gereformeerde kerk Steynsburg byna 40 jaar lank geveg, geoffer en gebid het. Tog het die sowat 850 studente wat met die jare hier studeer het, 'n onmeetbare invloed op die onderwys en sodoende ook op die nageslag uitgeoefen, want waarskynlik die meeste van hulle was ambassadeurs wat die beginsels waarvoor die inrigting op Steynsburg al die jare gestaan het, aan leerlinge in die hele land en verder oorgedra het.

Die Gereformeerde Kerk het van sy stigting in 1859 deur ds. Dirk Postma 'n besliste standpunt ingeneem ten opsigte van die onderwys van lidmate se kinders. Kortom was dit dat die skool aan die ouers behoort en dat die godsdienstige lewens- en wêreldbeskouing van die ouers die grondslag van alle onderrig moes wees.

Op die Sinode van 1869 is 'n kommissie benoem om die daaropvolgende Sinode te adviseer oor die onderwys. Die verslag is op die Sinode van 1873 ter tafel gelê en het die veelseggende aanbeveling bevat dat kerkrade soveel moontlik gemeenteskole moes oprig. In ooreenstemming met dié Sinodebesluit het die Gereformeerde kerk Steynsburg onmiddellik ná sy stigting in 1872 doelgerig aandag gegee aan die oprigting van 'n Christelike skool. Vroeg in 1874, nog voor die gemeente 'n eie predikant gehad het, het die kerkraad die besluit van die Sinode van 1873 ter tafel geneem. 'n Kommissie is benoem om die onderwyssake in die gemeente te behartig.

Die bestaande skool op die jong dorpie was nie vir die kerkraad aanvaarbaar nie, want ouderling Steyn het gesê dat dit nie aanbeveel kon word nie. Op dieselfde vergadering op 9 Januarie 1874 het die kerkraad die moontlikheid bespreek van die oprigting van 'n skool op die dorp en kerkraadslede het opdrag gekry om die lidmate intussen oor die saak te pols en met die volgende nagmaal te rapporteer. Die konsulent-voorsitter, ds. M.P.A. (Petrus) Coetzee sr. van Middelburg, het gevra die kerkraadslede moes intussen ook dink aan die stigting van 'n fonds waaruit die onderwysaksie gefinansier kon word.

Hulle het onmiddellik aan die werk gespring. Die vereiste bedrag om die skool te begin is op £220 bereken. Nadat die gemeente sy eerste predikant, ds. M.P.A. Coetzee jr., op 1 Augustus 1874 ontvang het, het sake in verband met die onderwys begin gestalte kry. Op die kerkraadsvergadering van 25 September 1874 is finaal besluit om 'n skool op te rig. Hoewel dit goed gegaan het en die skool goed bygewoon is, moes dit reeds aan die einde van 1875 sluit weens 'n gebrek aan geld. Dié skool het 'n jaar of wat later heropen in die kerkgebou as skoollokaal. Op 24 Februarie 1877 besluit die kerkraad om 'n skoolgebou op te rig en daar was ook sprake om die dienste van 'n tweede leerkrag te bekom. Die gebou is middel 1877 voltooi.

Toe die regering in 1879 'n staatsondersteunde skool op die dorp open, het die kerkraad gevoel dat dit met vrug ook deur die Gereformeerde kinders gebruik kon word, en is die stryd om die voorbestaan van die gemeenteskool vir eers gewonne gegee.

Die Tweede Vryheidsoorlog het vir Afrikaners rampspoedig geëindig, maar die veroweraar wou dit nie daar laat nie, want hy het geweet dat 'n volk nie so maklik vernietig word nie. Lord Alfred Milner het besluit om die onderwys in te span om die Afrikanernasie te onderploeg. Met sy verengelsingsbeleid in alle staatskole landwyd wou hy die kinders van hul taal en tradisies vervreem.

Ná die oorlog is die eentalig Engelse onderwysers wat vir die konsentrasiekampe ingevoer is, in die staatskole opgeneem. Skotse onderwysers is ook ingevoer en die hoofde van die groter skole was almal eentalig Engelssprekend. Met dié onderwysers wou die staat die kinders lojale Britse onderdane maak. Van moedertaalonderwys, eie geskiedenis en godsdiens het daar in dié staatskole baie min tereggekom.

Prop. P.C. Snyman is in 1903 as Steynsburg se Gereformeerde predikant bevestig. Hy was 'n jong man met besonderse gawes en 'n helder siening van onderwyssake. Die moontlikheid dat die Gereformeerde Kerk se Teologiese Kweekskool, met sy literêre afdeling, van Burgersdorp na Steynsburg verskuif kon word, was vir die jong predikant 'n wonderlike vooruitsig en natuurlik was hy diep teleurgesteld toe die Gereformeerde Kerk se Sinode van 1904 op Middelburg besluit om liewer die verplasing na Potchefstroom te maak, waar dit die voorloper was van wat later die Potchefstroomse kampus van die Noordwes-Universiteit sou word.

Dr. Snyman het al gedroom van 'n groot onderwysaksie op Steynsburg. Hy het hom egter nie deur dié wending van stryk laat bring nie. Hy was vasbeslote en doelgerig en het geglo in 'n beginselsaak waarop hy sy hart gesit het; daarom sou hy nie sy ideaal van 'n Christelik-nasionale onderwysaksie op Steynsburg sonder meer laat vaar nie. Hy was dan ook die siel van dié beweging op Steynsburg in die jare ná die Driejarige Oorlog. Danksy sy briljante verstand en geesdrif het dit wat eers bedoel was vir die kinders van Steynsburg, uiteindelik 'n belangrike bydrae gelewer tot die geskiedenis van CNO in die hele Suid-Afrika.

Die kerkraad het die moontlikheid van die oprigting van 'n CNO-skool op sy vergadering van 21 Mei 1904 bespreek. Die £1 000 wat mev. Van Rooy, weduwee van die eerste skoolmeester, geskenk het vir gebruik in geval die Teologiese Skool Steynsburg toe verskuif word, het geblyk van krag te bly vir enige Christelike skool wat moontlik op die dorp opgerig sou word. Die kerkraad het toe 'n kommissie benoem onder voorsitterskap van dr. Snyman om planne te beraam vir die oprigting van so 'n skool.

Dié kommissie het sy verslag op die vergadering van 1 Julie 1904 ter tafel gelê met 'n deeglike 10-punt-plan. Op 'n daaropvolgende gemeentevergadering is die verslag aanvaar en het die kerkraad opdrag gekry om 'n skoolgebou van sowat £600 op te rig. Hierdie gebou is teen April 1905 voltooi. Die eerste hoof was mnr. K. Bonsma van Pretoria en as assistente is Francina Lion Cachet aangestel. Sy kon die benoeming nie aanvaar nie en mej. A. Coetzee van die nabygeleë Venterstad het toe haar plek ingeneem. Omdat dit volgens ds. Snyman nie 'n suiwer kerkskool moes wees nie, maar 'n "vrye school voor heel de natie", het die skoolkommissie van die Gereformeerde gemeente samewerking met die NG gemeente Steynsburg gesoek.

Op 17 Julie 1905 het die skool met 60 leerlinge geopen, van wie 15 kleinkinders was van ou meester Van Rooy, die stamvader van die Van Rooy-familie in Suid-Afrika. Weens die naoorlogse depressie en periodieke droogtes, was die eerste jare van die skool se bestaan 'n bitter stryd om die geldelike verpligtinge na te kom. Ondanks moeilikhede het die skool wel gaandeweg gegroei en in 1908 bereik hy 'n mylpaal toe die twee kandidate, met spesiale verlof van die skoolkommissie, die matrikulasie-eksamen afê. Dié kandidate was Naomi Hennings en Joon van Rooy (1890–1964), later 'n rektor van die Potchefstroomse Universiteit, voorsitter van die Federasie van Afrikaanse Kultuurvereniginge en van die Afrikaner-Broederbond.

Destyds het Steynsburg so 'n belangrike rol in CNO gespeel dat die tweede groot kongres oor CNO in Julie 1911, met die doel "weder enig leven te brengen onder de voorstanders van Vrij Christelik Onderwijs" hier gehou is toe nuwe lewe in die beweging geblaas is. Nuwe Statute van ’n Vereniging vir Christelike Skoolonderwys is opgestel en ’n nuwe interprovinsiale hoofbestuur is op dié Steynsburgse kongres gekies.

Omdat leerlinge van die laerskool mettertyd gevorder het tot op hoërskoolvlak, moes voorsiening vir sekondêre opleiding ook gemaak word en so het die Gimnasium in Januarie 1909 as hoërskool-afdeling van die CNO-skool geopen met groot luister in die teenwoordigheid van 'n aantal hoogwaardigheidsbekleërs. Die getal sekondêre leerlinge het geleidelik toegeneem en in 1911 was daar al 37, terwyl 15 kandidate in 1912 gematrikuleer het. Soos ds. Snyman dit voorsien het, was dit nie net kinders van die distrik Steynsburg wat die skool bygewoon het nie, maar uit al die Noordoostelike distrikte van Kaapland. Sodoende het die skool in 'n wesentlike behoefte voorsien.

Namate die skool gegroei het, is die behoefte aan onderwysers wat in die gees van die skool opgelei is, ál sterker gevoel. Die ondersteuners het besef dat CNO nie verder kon groei as daar nie 'n skool was waarin onderwysers daarvoor opgelei kon word nie.

Die kwekelinge het wel al in 1909 op Steynsburg opgedaag om as leerkragte opgelei te word. Ná die opleiding van die eerste man en twee vroue het omslagtige onderhandelinge met die Kaaplandse onderwysdepartement en administrateur vir die verkryging van 'n normaalskool, soos 'n onderwysopleidingskollege destyds geheet het, gevolg. Die kerkraad was egter versigtig met die stigting van die Normaal uit vrees dat die kerk die geldelike verpligtinge daaraan verbonde nie sou kon dra nie; daarom moes hy eers sekerheid ten opsigte van 'n subsidie van die onderwysdepartement kry.

Dit is in 1913 toegestaan, deels deur die welwillendheid van Kaapland se eerste administrateur, sir Frederick de Waal. Sy hoë dunk van die skoolhoof wat hy op Middelburg, waar hy prokureur was, goed geken het en daar reeds bewondering vir sy deursettingsvermoë gehad het, was 'n sterk oorweging by hom om die skool waar enigsins moontlik te help.

In "Het Kerkblad", destyds die amptelike orgaan van die Gereformeerde Kerk, van 1 Augustus 1913 word die opening van die Normaal aan die begin van 1914 aangekondig en 'n beroep om studente gedoen. Aansoeke vir 'n onderwyser in opvoedkunde, houtwerk en tekene is ook gevra. Mnr. Hendrik Aucamp is in dié betrekking aangestel en saam met die hoof sou hy verantwoordelik wees vir die opleiding van onderwysers.

So betree die skool op Steynsburg sy derde fase as 'n kombinasie van 'n laerskool, 'n hoërskool en 'n normaal onder een hoof, mnr. H.J.J. van der Walt (sy bynaam was Lord John), toe nog maar 28 jaar oud. Die dorpsraad van Steynsburg het 6 morge grond aan die Normaal geskenk, 'n terrein wat jare later eers benut sou word. Die Normaal is onder die beheer geplaas van 'n subkommissie van die Algemene Vergadering, die Gereformeerde Kerk se eweknie van die NG Kerk se Algemene Sinode. Die kommissie het deurgaans bestaan uit die predikante van die kerke op Steynsburg, Burgersdorp en Middelburg. Die administrateur van Kaapland moes een van die lede benoem en het altyd een van dié predikante sy keuse gemaak.

So begin die Normaal sy werksaamhede in 1914 met 31 kwekelinge. Van 1914 tot 1918 was talle later bekende onderwyslui aan die skool verbonde. Prof. J.C. Coetzee was later 'n bekende opvoedkundige en rektor van die Potchefstroomse Universiteit vir Christelike Hoër Onderwys, asook mnr. J.A. Pretorius, later hoof van die Normaal, en mnr. P.J. van der Merwe, later hoof van die Hoërskool Paul Kruger op Steynsburg, is in 1917 benoem.

Die skool het in Junie 1918 met leedwese afskeid geneem van mnr. John van de Walt toe hy hoof geword het van die Albert Academy op Burgersdorp. Hy het daar gebly tot 1920 toe hy inspekteur van onderwys geword het, 'n betrekking wat hy beklee het tot en met sy dood in 1931. Sy vertrek was vir die skool 'n groot verlies en sy dood in die ouderdom van 45 jaar eweneens vir die onderwys in Kaapland.

Ná Van der Walt se vertrek in Junie 1918 is die skole en die Normaal geskei. Mnr. J.H. Aucamp het hoof van die Normaal geword en mnr. J.A. Pretorius, toe lid van die personeel van die Gimnasium, is aangestel as administratiewe hoof van die skool. In die praktyk sou die rektor van die Normaal beheer oor albei inrigtings hê met die hoof van die Gimnasium wat die rol van adjunkhoof sou vervul.

Ná 'n paar jaar van stryd en teleurstelling het onderhandelinge met die onderwysowerheid van Kaapland vrugte afgewerp, want in Junie 1924 smelt die hoërskoolafdeling van die Gimnasium en dié van die staatsondersteunde skool op Steynsburg saam. Ds. S.P. Malherbe was een van die mense wat hulle hiervoor beywer het. Dit het beteken dat die Gimnasium, wat soveel jare lank met opoffering deur die Gereformeerde Kerk vertroetel is, afgegee is. Die laer afdeling wat oorgebly het, het terselfdertyd 'n volwaardige staatskool geword sodat Steynsburg toe steeds twee laerskole sou hê. Die hoërskool wat later sou bekendstaan as die Hoërskool Paul Kruger, is plegtig geopen in Januarie 1925 met mnr. F.E. de Villiers as hoof en mnr. P.J. van der Merwe as een van die assistente.

Dit was die begin van die aftakeling van wat deur die Gereformeerde kerk Steynsburg met soveel opoffering en toewyding tot stand gebring is. Met weemoed en hartseer het sy ondersteuners toegesien hoedat die CNO-skool sy sekondêre afdeling afstaan en dat wat oorbly, 'n staatskool word. Tog het die gemeente nie opgehou om die Gimnasium (soos die Gereformeerde laer skool steeds bekendgestaan het) as sy troetelkind te beskou nie en was die kerkraad tot en met die sluiting daarvan in 1936 verantwoordelik vir 'n onderwyspos, die sogenaamde kerkpos.

Intussen kon die onderwysowerheid hom nie versoen met die gedagte dat 'n klein gemeenskap twee laerskole het wat mettertyd albei begin kwyn het nie. Uitgerekte en soms onaangename onderhandelinge het gevolg en eindelik uitgeloop op die amalgamasie van die twee laer skole in Junie 1936, ruim 12 jaar ná die hoërskole. Oor allerlei onbenullighede is gestry. Die voorstel van die skoolkommissie van die Gimnasium dat die geamalgameerde skool na wyle John van der Walt, skoolhoof en toe inspekteur van onderwys, moes heet, was vir hul kollegas van die ander skool onaanvaarbaar. Steynsburg kon so hulde gebring het aan iemand wat diep spore in die onderwys getrap het, maar moes toe genoeë neem met die naam Laerskool Unie.

Die skoolkommissie van die Gimnasium het op 19 Junie 1936 sy laaste vergadering gehou en die laaste formaliteite met 'n knop in die keel afgehandel. 'n Lang, moeisame pad met sy opdraandes en gelyktes het ten einde gekom. Dié skool se wel en wee was 31 jaar lank ten nouste met die Gereformeerde kerk van Steynsburg verbind. Ds. Douw Venter en Oubaas Bekker het die laaste notule as voorsitter en sekretaris geteken en daarna is die lede van die kommissie stil uiteen, diep onder die besef van wat alles noodwendig prysgegee is.

Met die oorname van die Normaal deur die onderwysdepartement in 1926 het die Gereformeerde Kerk sy laaste stigting aan die staat afgegee. Die geldelike las het vir die kerk, wie se lidmate reeds in 1913 van 'n hoogtepunt van 662 lidmate geleidelik begin afneem het, te swaar geword, te meer nog omdat 'n nuwe gebou dringende noodsaaklik geword het. Die onderwysdepartement het wel sy belofte met die oorname in dié verband gestand gedoen, want op 28 Oktober 1928 kon die Normaal afskeid neem van die ou "Pienk Skool" en die nuwe gebou betrek.

Hendrik Aucamp is einde 1931 bevorder tot inspekteur van skole en so is 'n belangrike skakel met die onderwysstryd op Steynsburg verbreek. Hy het 17 jaar in die onderwys op Steynsburg gestaan en gevorder van assistent tot hoof van die Normaal van 1918 af. Sy opvolger as mnr. J.A. Pretorius, wat toe hoof was van die sekondêre skool op Ugie.

Gedurende die jare dertig, ná die Groot Depressie, het die Normaal 'n bloeitydperk beleef wat ongelukkig ook vir die inrigting teëspoed voorstel het. Daar was kort voor lank 'n oorskot aan onderwysers sodat die departement die toelating van studente tot die onderwyskolleges moes beperk. Dié reëling was vir die Steynsburgse kollege noodlottig en het die begin van die einde ingelui. Van 60 studente wat aan die begin van 1934 aansoek om toelating gedoen het, kon net 20 ingeskryf word.

Teen 1938 het die omstandighede weer goed gelyk. Die personeel is in daardie jaar aansienlik uitgebrei en 'n derdejaarkursus in huishoudkunde is ingestel. Die Normaal het 'n rekordgetal studente gehad en die toekoms het so rooskleurig gelyk dat die daar ernstig gedink is aan die oprigting van 'n doeltreffende losieshuis vir studente.

Die Gereformeerde kerk Steynsburg het weer die leiding geneem, maar weens die uitbreek van die Tweede Wêreldoorlog kon die Van Rooy-losieshuis eers in 1946 voltooi word, ongelukkig. Ná byna 'n halwe eeu kon die skenking van mev. Van Rooy eindelik aangewend word vir die doel waarvoor sy dit nagelaat het. Op die oog af het dit geblyk dat die Normaal se toekoms hiermee verstewig en verseker is, maar die tekens het ál duideliker begin word dat die voortbestaan van die inrigting aan die wankel was. Selfs die weelde van 'n eie losieshuis kon die Normaal nie red nie.

Ná 1938 het die studentetal van die kollege gaandeweg afgeneem totdat daar in 1948 maar 18 studente was. Dit word aanvaar as die enigste enkele faktor wat tot die Normaal se sluiting aanleiding gegee word. Verskillende faktore was verantwoordelik vir die gebrek aan studente. Ongelukkig het die breë Gereformeerde Kerkverband en in die besonder die Gereformeerde lidmate van Kaapland groot skuld gehad aan die sluiting van die inrigting wat soveel jare lank die troetelkind van die Kerk was. Die Gereformeerde Kerk van Kaapland was die Normaal altyd goedgesind en het met die jare milde geldelike bydrae gelewer. Alle Gereformeerde ouers was egter nie ewe lojaal nie en baie Gereformeerde studente is by Steynsburg verby gestuur vir opleiding elders. So sal die sluiting van die laaste stigting van die CNO-beweging op Steynsburg, volgens M.D. van der Vyver in "Gereformeerde Kerk Steynsburg 1872–1972", "altyd 'n aanklag wees teen die Gereformeerdes op wie se ondersteuning kragtens sy karakter en tradisies, die inrigting reg gehad het om op staat te maak, hoe ook al gepoog word om dit goed te praat".

Alle pogings om die kollege te red was vrugteloos en toe daar aan die begin van 1949 'n skrale 10 studente ingeskryf is, was dit die laaste aanleiding tot die finale vonnis. Die hoof, mnr. Pretorius, sou einde 1949 met pensioen uit die diens tree en begin 1950 sou geen nuwe studente ingeskryf word nie. Gedurende daardie jaar het die laaste groepie studente onder mnr. J. Aucamp hul studie afrond.

Einde 1950 is die deure finaal agter die oorblywende personeel en die laaste 10 studente toegetrek. Vir die studente was dit net die einde van hul studiejare. Vir dosente was dit die afsluiting van 'n bepaalde dienstydperk. Maar vir almal wat met die jare die stryd vir CNO op Steynsburg gevoer het, het 'n sluier geval oor 'n lang verlede van stryd met sy oorwinnings en neerlae.

Ná die sluiting van die Normaal was daar verskillende sake wat onmiddellike aandag vereis het. Die belangrikste twee was die verskillende fondse wat aangewend is en die Van Rooy-losieshuis. Dit was bloot formaliteit om vir die verskillende fondse 'n bestemming te kry. Twee, naamlik die Van Rooy- en Snyman-fonds, is oorgedra aan die kerkraad van Steynsburg, waarvan die rente vir toekenning aan teologiese studente en vir Gereformeerde leerlinge aan die Hoërskool Paul Kruger. Die Van Wyk-fonds is via die Partikuliere Sinode van Kaapland oorgedra aan die Potcefstroomse Universiteit vir Christelike Hoër Onderwys, terwyl die Leningsfonds van die Gereformeerde Kerk van die Kaapprovinsie deur die Partikuliere Sinode van Kaapland en Suidwes-Afrika beheer is.

Minder maklik het dit met die Van Rooy-losieshuis gegaan. 'n Poging is aangewend om die gebou aan die Sinodale Diakonale deputate van die Gereformeerde Kerk te verkoop om as weeshuis ingerig te word, maar dit het misluk. Intussen het die Kaapse provinsiale administrasie onderneem om die volle bedrag van £10 150 vir die gebou aan die kerk te betaal. (Dit is nie bekend vir watter doel dié gebou hierna aangewend is nie.)

M.D. van der Vyver vra die vraag of dit alles te vergeefs was. "Oppervlakkig lyk dit of alles waarvoor geveg, geoffer en gebid is, in puin lê. Vir hulle wat die sluiting van die laaste CNO-vesting op Steynsburg beleef het, moes dit na die einde van die pad gelyk het." Hy sê egter dit was beslis nie geval nie, want al kon die sigbare tekens van die CNO-begewing op Steynsburg nie die toets van die tyd deurstaan nie, kan die invloed wat hiervandaan uitgedra is, nie gemeet word nie. Uit die plaaslike skole het beginselvaste manne en vroue gekom wat die Christelike nasionale gedagte wyer uitgedra het. Gedurende die 37 jaar van sy bestaan het die Normaal sowat 850 onderwysers gelewer wat ambassadeurs was van die beginsels waarvoor die inrigtings op Steynsburg gestaan het.

Na raming het die Gereformeerde kerk van Steynsburg ongeveer £30 000 aan sy CNO-skole bestee, die koste van die Van Rooy-losieshuis uitgesluit. Op Steynsburg is geskiedenis gemaak en sy skole het in ruim mate sy kwota aan mense verskaf wat op 'n wye front 'n besonderse bydrae van diens gelewer het. Die dorp het twee rektore van die Potchefstroomse Universiteit opgelewer, naamlik prof. Joon van Rooy (1950 tot 1953) en prof. H.J.J. (Hennie) Bingle (1964 tot 1977). Twee hoogleraars in geskiedenis aan dieselfde universiteit, proff. A.J.H.J. van der Walt en D.W. Krüger, was volbloed Steynsburgers. Drie seuns van Steynsburg was professore aan die Teologiese Skool van die Potchefstroomse Universiteit, by name proff. W.J. Snyman, S.J. van der Walt en G.C.P. van der Vyver, wat talle werke oor die geskiedenis van die Gereformeerde Kerk geskryf het, onder meer die eerste biografie oor ds. Dirk Postma, die grondlegger van die Kerk.

Die Gereformeerde kerk van Steynsburg se bydrae tot die onderwys het nie in 1950 opgehou nie, want 'n volgende geslag het oorgeneem en 'n wakende oog gehou oor die onderwys en opvoeding hul kinders. In 1972, toe die Gereformeerde gemeente sy eeufees vier, was die hoof van sowel die Hoërskool Paul Kruger, mnr. S.C. van der Walt, as van die Laerskool Unie, mnr. F.P. Coetsee, lidmate van die Gereformeerde Kerk.

Soos die ontvolking van die platteland noodwendig moes lei tot die samesmelting van die Gimnasium se hoërskoolafdeling en dié van die staatskool s'n asook die twee primêre skole in die Laerskool Unie, het dit eindelik ook Steynsburg se Hoërskool Paul Kruger geëis en selfs 14 jaar later die privaat Paul Kruger-kollege wat daaruit ontstaan het toe plaaslike ouers, in die gees van hul vasbeslote voorouers, nie wou toesien dat Steynsburg se eeu oue hoërskool tot niet gaan nie.

Met die sluiting van die Hoërskool Paul Kruger einde 1992 weens dalende leerlingtalle het die gemeenskap die eiendom van die hoërskool oorgeneem en die Paul Kruger Kollege vir Christelike Onderwys op 19 Januarie 1993 daarin geopen, blykbaar met net meer as 20 leerlinge. Intussen het die Laerskool Unie as 'n staatskool voortbestaan. Die Kaaplandse onderwysdepartement (KOD) het die stigting van die sekondêre skool goedgekeur. Teen April 1993 het die hele kollege 66 leerlinge gehad, waarvan 22 in die hoërskool-afdeling was omdat die skool in sy stigtingsjaar reeds gedwing is om, weens geldelike oorwegings, laerskoolleerlinge in te neem. Die meeste van dié leerlinge het uit die Laerskool Unie gekom sodat dié skool kort voor lank net sowat 60 leerlinge oorgehad het. Die KOD het toe Paul Kruger-kollege se laerskool-afdeling gesluit. Hierna het op een na die hele bestuur van die plaaslike Nasionale Party-tak uit protes bedank het. Die privaat skool se direksie het toe appèl aangeteken by die onderwysminister.

Die stryd het daardie jaar in die hof gaan draai. 'n Regter van die hooggeregshof in Grahamstad het beslis dat die skool se registrasie nie tersyde gestel mag word nie. Regter R.J.W. Jones het op 17 November 1993 beslis dat daar geen regsgrond is waarop die besluit van die minister van nasionale opvoeding, Piet Marais, om registrasie van die Paul Kruger Kollege vir Christelike Onderwys toe te staan, tersyde gestel moet word nie, soos die Laerskool Unie wou hê.

Ondanks mooi prestasies en goeie matriekuitslae het die ontvolking van die Oos-Kaapse platteland eindelik sy tol op die privaat skool geëis toe dit in 2007 moes sluit. So het van twee laer skole, twee hoërskole en 'n onderwyskollege net die Laerskool Unie oorgebly.




</doc>
<doc id="79709" url="https://af.wikipedia.org/wiki?curid=79709" title="Oorlog van die Byl">
Oorlog van die Byl

Die Oorlog van die Byl (ook bekend as die Amatola-oorlog) van 16 Maart 1846 tot Desember 1847 was die sewende in die reeks van nege Kaapse grensoorloë wat in die jare 1779 tot 1877 tussen die Westerse koloniseerders en die Xhosa-stamme gevoer is.

Lord Charles Glenelg, die Britse minister van kolonies, se filantropiese beleid om verdrae met die Xhosa op die oosgrens te sluit het geen einde aan die onrussituasie gebring nie. Dit het die lewe vir die blanke grensbewoners net meer ondraaglik gemaak. Latere wysigings in die verdrae deur goewerneurs sir George Napier en sir Peregrine Maitland het ook nie die toestand verbeter nie. Die wyfelende Glenleg-verdragstelsel lei tot allerlei grensinsidente en hierdie sewende grensoorlog was 'n direkte gevolg daarvan. Voedselskaarste weens die aanhoudende ernstige droogte het tot groter veediefstalle glei. Die oorsake van hierdie oorlog kan toegeskryf word aan opbouende spanning veroorsaak deur moorde, veediefstalle, grondhonger, onderlinge wantroue en kultuurverskille.

'n Xhosa-man genaamd Kleintje het in Fort Beaufort 'n byl gesteel, is gearresteer en onder begeleiding van twee Khoikhoi-wagte na die hof in Grahamstad gestuur. Hoofman Tola eis Kleintje se vrylating en stuur 40 krygers om hom te bevry. Kleintje word ontset en een van die wagte vermoor. Die vonk wat die oorlog laat losbars, was toe die uitdagende Rarabe-opperhoof Sandile weier om die moordenaar uit te lewer. Kol. John Hare tree vinnig op, waarsku die boere, versprei vuurwapens, versterk die garnisoene te Fort Beaufort en Fort Peddie en die handelaars vlug weswaarts. Die sendelinge bly op hul pos. 
Vir die koloniste begin die oorlog rampspoedig. Hare en kol. Henry Somerset se 125 ossewaens met krysvoorraad en rantsoene word in April 1846 by Burnshill in 'n hinderlaag gelok en die helfte van die voorraad gaan aan die Xhosa verlore. Die Xhosa stroom oor die grens en laat 'n spoor van verwoesting agter. Soldate in die forte langs die Groot-Visrivier kan weinig doen om die stroom beeste wat ooswaarts langs die forte gejaag word, teen te hou. Die Xhosa was in beheer van die situasie, het ook nou ook oor moderne vuurwapens beskik en was duidelik meer doeltreffend as in die vorige oorloë en hul getalsterkte was tienmaal groter as die gekombineerde mag van die Britse troepe, die Fingo, die setlaars en sir Andries Stockenström se burgerkommando's. 

'n Xhosa-opmars na Grahamstad is deur Somerset by Fort Peddie gekeer. Die Britse en die koloniale troepe is deur die droogte gekniehalter en is verplig om hulp te aanvaar van die plaaslike kommando's. Hierdie manne is meer doeltreffend as die soldate, weens hulle deeglike kennis van die plaaslike omstandighede. Stockenström en sy kommando's behaal 'n reeks oorwinnings, dring oor die Groot-Keirivier ooswaarts deur, dwing die Galeka- hoof Kreli om gesteelde beeste terug te gee en af te sien van alle grond wes van die Groot-Keirivier.
Die einde van die oorlog is deur verskeie faktore vertraag. 'n Onverklaarde wapenstilstand het ingetree. Weens die droogte kon die koloniale troepe nie opvolgoperasies uitvoer nie. In hierdie oorlog was daar ook vir die eerste maal 'n duidelike gebrek aan samewerking tussen die koloniale troepe en die burgerkommando's. Ten spyte van die beleid van verskroeide aarde wat deur beide kante gevoer is, het verskeie stamme hulle tot guerrilla-taktiek gewend. 
Op 25 November 1846 het die Xhosa-hoofman Makoma hom oorgegee. In Desember 1847 was Kreli (Sarili), opperhoof van alle Xhosas en hoof van die Galeka-stam, die laaste om hom oor te gee. En dit bloot omdat daar geplant moes word om hongersnood te voorkom.

Die nuwe goewerneur, sir Harry Smith, het die Keiskammarivier tot nuwe oosgrens van die Kaapkolonie geproklameer. Brits-Kaffrarië en Victoria-Oos is gevorm. Na die oorlog was die opperhoofde gegrief en haatdraend teenoor die koloniale bewind. Hul woongebiede was oorbevolk en weens die droogte het die landhonger toegeneem. Daar het geen duursame vrede gekom nie. Smith se nuwe grensreëlings is te oorhaastig ingestel en het nie die Xhosa se kultuur en tradisies eerbiedig nie. Na hierdie oorlog was die verhouding tussen die Britse bewindhebbers aan die Kaap en die blanke grensboere op 'n laagtepunt.




</doc>
<doc id="79710" url="https://af.wikipedia.org/wiki?curid=79710" title="Waaierstertvlieëvanger">
Waaierstertvlieëvanger

Die Waaierstertvlieëvanger ("Myioparus plumbeus") is 'n gelokaliseerde, algemene standvoël in digte boomveld en savanneruigtes, oewerbos en woudrand. Hulle kom een-een of in pare voor. Die voël is 14 cm groot en weeg 12 gram. In Engels staan die voël bekend as die "Grey Tit-Flycatcher".




</doc>
<doc id="79712" url="https://af.wikipedia.org/wiki?curid=79712" title="Withalsvlieëvanger">
Withalsvlieëvanger

Die Withalsvlieëvanger ("Ficedula albicollis") is 'n seldsame Palearktiese-broeiende trekvoël na boomveld, veral miombobome. Hulle kom een-een voor. Die voël is 13 cm groot en weeg 12 gram. In Engels staan die voël bekend as die "Collared Flycatcher".





</doc>
<doc id="79714" url="https://af.wikipedia.org/wiki?curid=79714" title="Bloukuifvlieëvanger">
Bloukuifvlieëvanger

Die Bloukuifvlieëvanger ("Trochocercus cyanomelas") is 'n algemene standvoël in woude, sommige beweeg in die winter na laer gebiede. Die voël is 15 cm groot en weeg 10 gram. In Engels staan die voël bekend as die "Blue-mantled Flycatcher".




</doc>
<doc id="79730" url="https://af.wikipedia.org/wiki?curid=79730" title="Oberspreewald-Lausitz">
Oberspreewald-Lausitz

Oberspreewald-Lausitz (amptelik: "Landkreis Oberspreewald-Lausitz", Neder-Sorbies: "Wokrejs Górne Błota-Łužyca") is 'n administratiewe distrik in die suide van die Duitse deelstaat Brandenburg. Dit grens in die weste aan Elbe-Elster, in die noorde aan Dahme-Spreewald, in die ooste aan Spree-Neiße en in die suide aan die Saksiese distrikte Bautzen en Meißen.


</doc>
<doc id="79732" url="https://af.wikipedia.org/wiki?curid=79732" title="Spree-Neiße">
Spree-Neiße

Spree-Neiße (amptelik: "Landkreis Spree-Neiße", Neder-Sorbies: "Wokrejs Sprjewja-Nysa") is 'n administratiewe distrik in die suidooste van die Duitse deelstaat Brandenburg.


</doc>
<doc id="79734" url="https://af.wikipedia.org/wiki?curid=79734" title="Witstertvlieëvanger">
Witstertvlieëvanger

Die Witstertvlieëvanger ("Elminia albonotata") is 'n algemene maar gelokaliseerde standvoël en beperk tot die bergwoud van Oos-Zimbabwe en aangrensende Mosambiek. Sommige beweeg in die winter na laer gebiede. Die voël is 14 cm groot en weeg 8 gram. In Engels staan die voël bekend as die "White-tailed Crested Flycatcher".




</doc>
<doc id="79736" url="https://af.wikipedia.org/wiki?curid=79736" title="Rooistertvlieëvanger">
Rooistertvlieëvanger

Die Rooistertvlieëvanger ("Erythrocercus livingstonei") is 'n gelokaliseerde algemene standvoël in rivier- en laaglandwoud waar hulle in pare of groepies leef. Die voël is 12 cm groot en weeg 7 gram. Die voël kom voor in die Zambezirivier-vallei vanaf die Karibadam tot by die monding in die Indiese Oseaan en ook hiervandaan suidwaarts langs die kus van Mosambiek tot noord van Maputo. In Engels staan die voël bekend as die "Livingstone's Flycatcher".




</doc>
<doc id="79738" url="https://af.wikipedia.org/wiki?curid=79738" title="Kortstertlaksman">
Kortstertlaksman

Die Kortstertlaksman ("Lanioturdus torquatus") is 'n amper-endemiese algemene standvoël van droë savanne, veral mopanie, doringboom of boswilg. In Suider-Afrika kom die voël in noordwes Namibië voor. Die voël is 15 cm groot en weeg 27 gram. In Engels staan die voël bekend as die "White-tailed Shrike".




</doc>
<doc id="79740" url="https://af.wikipedia.org/wiki?curid=79740" title="Geelborshyliota">
Geelborshyliota

Die Geelborshyliota ("Hyliota flavigaster") is 'n seldsame standvoël in hoë miombo-boomveld, insluitende miombo in laagland-Mosambiek. Die voël is 12 cm groot en weeg 12 gram. In Engels staan die voël bekend as die "Yellow-bellied Hyliota".




</doc>
<doc id="79746" url="https://af.wikipedia.org/wiki?curid=79746" title="Pragmatiek (taalkunde)">
Pragmatiek (taalkunde)

Pragmatiek is ŉ onderafdeling van taalkunde wat die metodes bestudeer van hoe konteks bydra tot betekenis. Pragmatiek omvat die taalhandelingsteorie, gespreksimplikatuur, gespreksanalise en ander benaderings tot taalgedrag in taalfilosofie, taalsosiologie, taalwetenskappe en antropologie. Anders as semantiek, wat betekenis wat konvensioneel of "gekodeer" is in ŉ gegewe taal ondersoek, ondersoek pragmatiek hoe die oordrag van betekenis afhanklik is van nie net taalkundige kennis (bv. grammatika, leksikon ens.) van die spreker en luisteraar nie, maar ook die konteks van die uiting, alle voorkennis van die betrokkenes, die afgeleide intensie van die spreker, en ander faktore. In die opsig verduidelik pragmatiek hoe taalgebruikers in staat is om skynbare dubbelsinnigheid te oorkom, aangesien betekenis steun op die manier, plek, tyd ens. van die uiting.

Die vermoë om ŉ ander spreker se bedoelde betekenis te verstaan word "pragmatiese bevoegdheid" genoem.


</doc>
<doc id="79747" url="https://af.wikipedia.org/wiki?curid=79747" title="Johannes Gutenberg">
Johannes Gutenberg

Johannes Gensfleisch zur Laden zum Gutenberg (c. 1395 – 3 Februarie, 1468) was 'n Duitse smid, goudsmid, drukker, en uitgewer wat drukwerk aan Europa bekendgestel het. Sy uitvinding van meganiese skuifbare tipe drukpers het die begin van die Druk Rewolusie veroorsaak en word wyd beskou as die belangrikste gebeurtenis van die moderne era. Dit het 'n belangrike rol gespeel in die ontwikkeling van die Renaissance, hervorming, die Era van Verligting en die Wetenskaplike rewolusie. Dit het ook die materiële basis gelê vir die moderne kennis-gebaseerde ekonomie en die verspreiding van kennis na die massas.


</doc>
<doc id="79749" url="https://af.wikipedia.org/wiki?curid=79749" title="Slag van die Marne">
Slag van die Marne

Die Slag van die Marne het plaasgevind tydens die Eerste Wêreldoorlog in Frankryk. 

Die Duitse Magte het 'n vinnige oorwinning oor Frankryk beplan, die "Schlieffen-plan". Die beplan berus daarop dat die Duitse Magte vir Frankryk deur België binneval om die verdedigingsmuur op die Franse grens te omseil. 

Die Duitse Magte val België binne op 3 en 4 Augustus 1914. Hulle vorder goed maar word tog 'n paar dae vertraag deur die Belgiese weerstand. Die vertraging gee aan die Britse Magte kans om 90,000 soldate van Engeland na Frankryk te stuur tussen 7 tot 17 Augustus. Dit gee ook die Franse kans om vyf leërs bymekaar te kry. Op 3 September was die Duitse Magte, onder beheer van Generaal Alexander von Kluck, slegs sowat 40 km vanaf Parys.

Von Kluck se magte was die regterflank van die Duitse Magte tydens die inval in België en het suidwaarts gedraai. Op 5 September het die Britse en Franse Magte gestrek vanaf Parys tot by Verdun, suid van die Marne-rivier. Generaal Joseph Joffre was in bevel van die Franse Magte. Op 6 September het die slag begin en teen 10 September het die Duitse Magte teruggetrek tot by die Aisnerivier. 

Die oorwinning het groot morele waarde vir die Franse gehad; eerstens is die Duitse Magte gestuit, tweedens was die Franse Magte nie vernietig binne ses weke soos die Duitsers beplan het nie en laastens was Parys gered. Die oorlog het hierna verander van 'n dinamiese na 'n statiese loopgraaf-oorlog.

Tydens 1918 het daar nog 'n slag plaasgevind by die Marne-rivier.



</doc>
<doc id="79750" url="https://af.wikipedia.org/wiki?curid=79750" title="Flippie Snyman">
Flippie Snyman

Dr. Philippus Christoffel (Flippie) Snyman (vroeër “Snijman” geskryf) (Burgersdorp, 16 Junie 1875 – Steynsburg, 9 Mei 1915) was ’n hoogleraar aan die Gereformeerde Kerk se Teologiese Skool op sy geboortedorp en leraar van die Gereformeerde kerk Steynsburg van 1902 tot en met sy dood. Hy word veral onthou as ’n groot voorstander van Christelik-nasionale onderwys.

Dr. Snyman is gebore op Burgersdorp as die seun van Willem Jacobus Snyman (28 Augustus 1852 – 2 April 1915), predikant van die Gereformeerde kerk Venterstad van 1877 tot 1913, en Sophia Elizabeth Susara, gebore Snyman. In 1895 behaal hy die B.A.-graad aan die Teologiese Skool Burgersdorp en in 1898 lê hy die kandidaateksamen in die teologie af met goeie gevolg en word beroepbaar gestel.

Reeds in 1897 is die jong student saam met ’n medestudent, Jacobus du Plessis, benoem as professor in die lettere aan die Teologiese Skool, wat benewens die afdeling vir die opleiding van predikante ook ’n literariese afdeling gehad het. Gedurende die Tweede Vryheidsoorlog was hy dus as prof. Snyman verbonde aan die Teologiese Skool, maar toe hy in 1902 beroep word deur Steynsburg, het hy dit aangeneem.

Tydens sy bevestiging in die Gereformeerde kerk Steynsburg was die saak van die verskuiwing van die Teologiese Skool ernstige onder bespreking in die Gereformeerde Kerk en dr. Snyman het dadelik saam met sy kerkraad en gemeente geywer om die skool na Steynsburg verplaas te kry. Die Algemene Sinode van 1904 het egter besluit die Skool moet na Potchefstroom verplaas word, waar dit die voorloper van die Potchefstroomse Universiteit vir Christelike Hoër Onderwys was.

Ondanks dié teleurstelling het dr. Snyman in sy gemeente voortgegaan om die aandag aan die onderwys te skenk en daarin geslaag om Steynsburg ’n bakermat van Christelik-nasionale onderwys te maak waar die Gimnasium onderwys aan leerlinge tot in matriek gebied het en die Normaalskool in 1914 gestig is om opleiding aan laerskool-onderwysers te bied.

Aangesien Steynsburg se Gereformeerde kerkgebou, waarvan ds. Dirk Postma die hoeksteen op 2 Augustus 1879 gelê het, te klein geraak het vir die gemeente wat in 1907 reeds 1 200 lidmate (kinders en volwassenes saam) gehad het, is onder dr. Snyman se leiding besluit om twee galerye in die bestaande gebou aan te bring sodat daar meer sitplek beskikbaar sou wees. Dit het meegebring dat die preekstoel verskuif moes word en toe ’n orrel later aangebring is, is dié instrument regoor die preekstoel geplaas. Die kerkgebou het in dié vorm bestaan totdat dit in 1938, hoewel die sieletal toe al tot 870 afgeneem het, van twee vleuels en ’n toring voorsien is terwyl die siersteenwerk aan die buitekant eers in 1952 sou volg toe die gebou sy huidige voorkoms gekry het.

Dr. Snyman het in 1911 studieverlof van die kerkraad verkry en is met sy gesin na Nederland, waar hy in 1913 gepromoveer het met tot doktor in Godgeleerdheid met ’n proefskrif oor “De profetie van Zefanja”. Tydens sy verblyf in Nederland is hy benoem tot tweede teologiese professor aan die Teologiese Skool op Potchefstroom, maar hy het vir dié roeping bedank.

In 1914 is hy en sy gesin terug op Steynsburg verwelkom. Nie lank ná sy terugkeer nie, in April 1915, het hy ernstig siek geword en op Sondag 9 Mei het sy longontsteking ’n ernstige wending geneem. Volgens "Het Kerkblad" was die gemeente bekommerd. “Die hele dag stond er gedurig ’n schare van verslagen belangstellenden om de pastorie. Angstig werd elk bericht uit de ziekekamer afgewacht en steeds hoger klom de vrees bij ierdere schlechte tijding.” Die middag kwart voor vyf het hy in die geloof heengegaan. slegs vyf weke ná sy vader, ds. W.J. Snyman van Venterstad. Hy was maar 39 jaar oud.

Die gemeente was stom van verslaenheid. Hy is egter in veel wyer kring waardeer en gerespekteer. Hy het met innemendheid en terselfdertyd met ’n onwrikbare standvastigheid ’n warm plek verower in die hart van elkeen met wie hy in aanraking gekom het. Op Dinsdag 11 Mei om twee namiddag is hy begrawe. Die begrafnisrede is waargeneem deur ds. J.G.H. van der Walt met as teks Matteus 14:12: “En sy dissipels het gekom en sy liggaam weggeneem en dit begrawe; en hulle het gegaan en dit aan Jesus vertel (1953-vertaling).” Op treffende wyse het die leraar die treurende familie en gemeente opgeroep: “Gaat heen en boodschapt het Jezus. Zeg aan Hem: onze leraar, onze leidsman, onze vertrooster, onze raadgever is weg. Er is niemand op aarde die ons verlies kan vergoeden. Here Jezus, neem Gij die ledige plaats in. Giet olie der vertroosting in die bloedende wonde.”

Gevoelvol het ds. I.D. Kruger, leraar van Aliwal-Noord, vertolk wat in die hart van ’n treurende skare omgegaan het: “Wij kunnen ’t niet geloven … God is groot en wij begrijpen Hem niet … Hij gebruikt ons zolang het Hem behaagt.” Die groot stoet grafwaarts van oor die 1 300 mense was ’n bewys van hoe hoog die oorlede geskat is en hoe bemind. Volgens ’n verslag van destyds was “ontroering op aller gelaat te lezen”. Ds. S.P. Malherbe van die NG gemeente Steynsburg het by die graf van sy heengaan getuig as ’n verlies vir al sy vriende en die maatskappy.

Dr. Snyman was ’n kragtige persoonlikheid, ’n nougesette herder en leraar van sy gemeente. In die omgang was hy vriendelik sonder ’n sweem hoogmoed of selfverheffing. In “Die Post”, ’n blaadjie van Steynsburg, het iemand van hom getuig: “Hy was ’n Christen in woord en daad en as sodanig sal hy bly voortleef in die herinneringe van ieder wat hom geken het.” ’n Dr. Snyman-fonds ter bevordering van CNO is in die lewe geroep.

Sy opvolger as Gereformeerde predikant op Steynsburg was dr. C.J.H. de Wet, wat die gemeente gedien het van 1916 tot 1923.

Dr. Snyman was getroud met Gertruida Adriana (Truitjie) van Rooy, ’n dogter van die bekende onderwyser Johannes Cornelis van Rooy. Uit die huwelik is sewe kinders gebore van wie die oudste prof. W.J. Snyman, ’n professor aan die Teologiese Skool op Potchefstroom was. 'n Dogter, Anna, het later met ds. Abraham Duvenage getrou. Vivia Perpetua was met Nic Bornman getroud.





</doc>
<doc id="79751" url="https://af.wikipedia.org/wiki?curid=79751" title="Mashonahyliota">
Mashonahyliota

Die Mashonahyliota ("Hyliota australis") is 'n gelokaliseerde, algemene standvoël in miombo- en ander breëblaarboomveld. Die voël is 12 cm groot en weeg 11 gram. In Engels staan die voël bekend as die "Southern Hyliota".




</doc>
<doc id="79753" url="https://af.wikipedia.org/wiki?curid=79753" title="Kaapse glasogie">
Kaapse glasogie

Die Kaapse glasogie ("Zosterops capensis" of "Zosterops pallidus capensis") is 'n algemene standvoël in boomveld, woude, ruigtes, plantasies en tuine. Die voël is 11 cm groot en weeg 11 gram. In Engels staan die voël bekend as die "Cape White-eye".

Volgens sekere bronne is die voël 'n spesie op sy eie, maar volgens ander is dit 'n subspesie van Zosterops pallidus (die Gariepglasogie).

Van die streeksname vir die voël sluit in: meelogie, kersogie, ringogie en piet-la-pok.




</doc>
<doc id="79755" url="https://af.wikipedia.org/wiki?curid=79755" title="Johannes Cornelis van Rooy">
Johannes Cornelis van Rooy

Johannes Cornelis van Rooy (Huisseling, Noord-Brabant, Nederland, 2 November 1824 - Steynsburg, 24 Januarie 1889) was 'n kerkman, onderwyser, sakeman en die stamvader van die familie Van Rooy in Suid-Afrika.

J.C. van Rooy is gebore naby 't Hertogenbosch in Holland in 1824 as jongste kind van Hendrik van Rooy en Clara Kuijpers, albei Rooms-Katolieke. Van jongs af is hy Rooms opgevoed. Onder die invloed van 'n onderwyser, Matteus Quik in Ravenstein, en 'n predikant, H. van Andel, het Van Rooy in Nederland reeds in sy jongelingsjare 'n Protestant geword en is daar opgelei as onderwyser. Dit het hom die verstoteling van die familie laat word. 
Hy is op 21 Maart 1855 getroud met Anna Francina (Anne Francoise) Holsters (Brussel, 31 Desember 1834 – Steynsburg, 28 Augustus 1904), 'n dogter van Vlaamse ouers, Charles Holsters en Petronella de Gilter. Uit die huwelik is vyf seuns en vyf dogters gebore, van wie die eerste seun in Nederland, die tweede seun ter see en die res almal in Suid-Afrika.
Sy begeerte om as onderwyser opgelei te word, is op wonderlike wyse verwesenlik. Toe 'n roepstem kom uit Suid-Afrika om regsinnige predikante en gelowige christelike onderwysers vir die Boere, het Van Rooy hom daarvoor geroepe gevoel en bereid verklaar. Ná raadpleging met sy eggenote, wat vir hom later ook deur sy hele lewe 'n troue lewensgesellin was, het hulle besluit om na Suid-Afrika te kom, hy as onderwyser. 

Op 24 Oktober 1857 het hulle van Rotterdam vertrek met die seilboot "Karel August", en op 26 Januarie 1858 by Port Elizabeth geland, 'n jaar voor die herstigting van die Gereformeerde Kerk in Suid-Afrika. Met dieselfde seilskippie van 300 tonnemaat het in Suid-Afrika aangekom onder andere Johannes de Ridder en J.L. Maury, wat albei later predikante geword het van die Gereformeerde Kerk. 

Van Rooy het as onderwyser te lande gekom by die broers Pienaar, op Weltevreden, in die distrik Colesberg, Kaapkolonie. Hier het hy en sy vrou gou tuis gevoel en 'n kring van vriende gemaak. In die ou dae was die bestaanstyd van 'n plaasskool net tot die kinders van die huis of van die buurt "volleerd was", dit wil sê tot hulle kon lees, skryf, reken, en Bybelgeskiedenis en "kortbegrip" ken, om in die aanneming te kon gaan. As die meester twee jaar aangebly het, het by die leerplan ook gekom: taalkunde, algemene geskiedenis, aardrykskunde, ens., ook na die meester se bekwaamheid en toewyding. 'n Christelike onderwyser kon soveel goeds uitvoer met die goeie verstand en gehoorsaamheid van die boerekinders. So het Van Rooy nou hier en dan daar skoolgehou in die distrikte Colesberg, Burgersdorp (Albert), Venterstad, Cradock en Middelburg, ses maande of 'n jaar of twee jaar. 

Met hande oormekaar sit in die sonnetjie het ou meester Van Rooy nie van gehou nie. Daarom moes die kinders ook dikwels hoor: "Niets te doen? Rep je wat jonge." As die plaas waar hy skoolgehou het, dit toegelaat het, het hy 'n eie boerderytjie aangeskaf, en as daar leiwater was, het hy ook tuingemaak. Ook is die spaar tye nuttig gebruik tot verder studie in die Franse, Engelse en Hollandse taal, en veral het hy hom graag verdiep in Bybelstudie. Hy kon Nederlands en Frans vlot praat en sy Engels was goed.

Van Grootvlei in Middelburg, Kaap, is Van Rooy op aandrang van Ds. M.P.A. Coetsee jr. na Steynsburg as onderwyser van 'n kerkskool. Hier moes hy eers alleen staan voor 100 kinders van verskillende leeftye en graad van ontwikkeling – ’n reusetaak. Aangesien al die ondersteuning vir die skool van privaat mense moes kom, wou dit op die duur ook nie geluk nie. 

Later het Van Rooy, die ou bekende meester toe al ná 17 jaar as rondgaande onderwyser, 'n handelsaak opgerig op Steynsburg, en dit het eindelik so 'n sukses geword deur 'n florerende handel, dat die familie, wat eens maar arm was, welgesteld geword het. 

Byna almal in die omtrek het die winkel J.C. van Rooy en Kie. geken. Op 64-jarige leeftyd is Van Rooy oorlede op Steynsburg nadat hy jare lank aan asma gely het en vroeg reeds aan swak gesondheid. Vyftien jaar hierna het sy eggenote hom gevolg wat soveel lief en leed met hom deurgemaak het in hul nuwe vaderland. So talryk was sy kinders, dat toe die Christelik-nasionale skool op Steynsburg op 17 Julie 1905 met 60 leerlinge open, was net mooi 'n kwart van hulle kleinkinders van oupa Van Rooy. 

Ná sy dood het iemand van hom gesê: "Naar het lichaam zwak, naar de ziel wel." Hy was een van die onderwysers wat hom daarvoor beywer het dat daar van kerklike weë sterker ondersteuning moes kom vir die voortbestaan en uitbreiding van die gereformeerde opvatting van die onderwys.

Sover bekend, stam al die Van Rooys in Suid-Afrika uit hierdie stamouers. Hul nakomelinge is nie alleen van die voorste burgers in die staat nie, maar ook van die betroubaarste steunpilare van die Gereformeerde Kerk. Ds. N.H. van der Walt skryf in die "Almanak" van 1938: "Ons het nog nie van ’n Van Rooy gehoor wat sy kerk bedank het nie." Onder die Van Rooy-nasate is ’n aantal predikante, ’n paar professore en ’n aantal onderwysers, asook boere. Ds. Van der Walt skryf: "Wat het aldus onder God se beskikking die één man en vrou, wat hul lot ingewerp het met die Boerevolk van Suid-Afrika, ’n ryke bate geword vir kerk en volk en vaderland!" 

Onder sy nakomelinge wat op talle terreine presteer het, was bekendes soos sy seun Charles van Rooy, politikus, handelaar en boer, kleinseun prof. Joon van Rooy, Afrikaanse kultuurleier en eerste rektor van die selfstandige Potchefstroomse Universiteit vir Christelike Hoër Onderwys, prof. Dirk van Rooy, uitsonderlike akademikus en kultuurleier, asook die voormalige president van die Senaat dr. Jan de Klerk, vader van die koerantman dr. Willem de Klerk en laaste president van Suid-Afrika voor die koms van die demokrasie in 1994, F.W. de Klerk.




</doc>
<doc id="79757" url="https://af.wikipedia.org/wiki?curid=79757" title="Gariepglasogie">
Gariepglasogie

Die Gariepglasogie ("Zosterops pallidus") is 'n endemiese, algemene standvoël en plaaslike nomade in oewerbos en ruigtes in die Karoo en halfdorre savanne en versprei langs beboste waterlope tot beboste gebiede van die Namibiese kus. Die voël dwaal in die Wes-Kaap gereeld buite sy normale gebiede. Die voël is 11 cm groot en weeg 9 gram. In Engels staan die voël bekend as die "Orange River White-eye".




</doc>
<doc id="79759" url="https://af.wikipedia.org/wiki?curid=79759" title="Infrarooi">
Infrarooi

Infrarooi, infrarooilig of infrarooistraling is elektromagnetiese straling met langer golflengtes as dié van sigbare lig; dit strek van die rooi kant van die sigbare spektrum by 700 nm (nanometer) tot by 1 mm. Hierdie reeks golflengtes stem ooreen met ’n reeks frekwensies van sowat 430 THz tot 300 GHz, en sluit in die grootste deel van die termiese straling wat teen kamertemperatuur deur voorwerpe uitgestraal word.

Net meer as die helfte van die Son se energie bereik die Aarde in die vorm van infrarooistraling. Die balans tussen geabsorbeerde en uitgestraalde infrarooi het ’n uiters belangrike uitwerking op die Aarde se klimaat.

Die bestaan van infrarooilig is in 1800 deur die sterrekundige William Herschel ontdek. Hy het die temperatuur van ’n spektrum wat deur ’n prisma val, met ’n termometer gemeet en vasgestel die temperatuur in die rooi deel van die spektrum is hoër as in die blou deel. In die deel anderkant die rooi het hy ’n nog hoër temperatuur gemeet en tot die gevolgtrekking gekom dat in dié deel van die spektrum lig bestaan wat nie vir die menslike oog sigbaar is nie. Hoewel infrarooi 'n vorm van ligenergie is, kan dit nie deur die menslike blote oog waargeneem word nie. 

Infrarooi beteken "onder rooi", want die frekwensie van infrarooistraling is net laer as dié van rooi lig.

Infrarooilig word in die nywerheid, wetenskap en geneeskunde gebruik. Nagsigtoestelle wat aktiewe naby-infrarooibeligting gebruik, laat ’n mens toe om mense of diere te sien sonder om self gesien te word. In infrarooisterrekunde word infrarooiteleskope gebruik om deur stowwerige gebiede in die ruimte soos molekulêre wolke te sien, asook dinge waar te neem soos planete en voorwerpe met rooiverskuiwing uit die vroeë dae van die heelal se bestaan. Termiese infrarooikameras word gebruik om hitteverlies in geïsoleerde stelsels, veranderde bloedvloei in die vel en oorverhitting in elektriese toestelle waar te neem.

Termiese infrafooibeelde word algemeen in die weermag en die burgerlike lewe gebruik. Militêre gebruik sluit in die opspoor van teikens, monitering en nagvisie. Mense straal by normale liggaamstemperatuur hoofsaaklik uit by golflengtes van sowat 10 μm (mikrometer). Nie-militêre gebruike sluit in die inspeksie van nywerheidsgeriewe, draadlose kommunikasie op ’n kort afstand, spektroskopie, omgewingsmonitering en weervoorspelling.
Diere kan ook infrarooi waarneem. Ratelslange het spesiale groefies tussen hul neusgate en oë waarmee hulle warm prooi kan opspoor. Die groefies bevat hittereseptore wat gevoelig is vir temperatuurstyging. Saam met sy oë stel die groefies die slang ook in staat om diepte waar te neem en dus kan hulle hul prooi in die donker redelik akkuraat raak pik. Slange kan temperatuursverskille van net 0,003 °C waarneem. Die boa bevat ook hittegevoelige organe.

Infrarooilig strek van die rooi kant van die sigbare spektrum by 700 nm tot by 1 mm. Hierdie reeks golflengtes stem ooreen met ’n reeks frekwensies van sowat 430 THz tot 300 GHz, Onder infrarooi is die mikrogolfdeel van die elektromagnetiese spektrum.

Sonlig, teen ’n effektiewe temperatuur van 5 780 kelvin, bestaan uit byna-termiesespektrum-bestraling waarvan net meer as die helfte infrarooi is. As die Son op sy hoogste is, het sonlig ’n bestralingsterkte by die seevlak van net meer as 1 kilowatt per vierkante meter. Van dié energie is 527 watt infrarooistraling, 445 watt is sigbare lig en 32 watt is ultravioletstraling.

Op die oppervlak van die Aarde, teen veel laer temperature as op dié van die Son, bestaan feitlik alle termiese straling uit infrarooi in verskeie golflengtes. Van hierdie natuurlike termiese stralingsprosesse is net weerlig en natuurlike brande warm genoeg om baie sigbare energie te vervaardig, en brande vervaardig veel meer infrarooi- as sigbarelig-energie.

In die algemeen straal voorwerpe infrarooi oor ’n spektrum golflengtes uit, maar soms is net ’n deel van dié spektrum van belang omdat sensors gewoonlik net straling in ’n spesifieke bandbreedte meet. Termiese infrarooistraling het ook ’n maksimum emissiegolflengte, wat omgekeer eweredig is aan die absolute temperatuur van die voorwerp, in ooreenstemming met die Wet van Wien.

Daarom word die infrarooiband dikwels opgedeel in kleiner dele. ’n Algemene skema is:

NIR en SWIR word soms "weerkaatste infrarooi" genoem, en MWIR en LWIR "termiese infrarooi".





</doc>
<doc id="79769" url="https://af.wikipedia.org/wiki?curid=79769" title="Casparus de Wet">
Casparus de Wet

Prof. dr. Casparus Jan Hendrik de Wet (Ladybrand, 23 Maart 1887 – Pretoria, 18 Oktober 1959) was van 1916 tot 1925 ’n leraar in die Gereformeerde Kerk en van daardie jaar tot 1946 ’n professor in die teologie aan die Potchefstroomse Universiteit vir Christelike Hoër Onderwys toe hy as sowel hoogleraar dan lidmaat van die Kerk bedank het weens ’n leergeding.

De Wet was die sewende geslag van die stamvader, Jacobus de Wet, wat in 1693 uit Amsterdam na die Kaap gekom het en die vierde van die sewe kinders van Johanna Marthinus de Wet, oudste broer van die Boere-generaal C.R. de Wet en Lasya (of Lazya) Christina Kruger, 'n niggie van pres. Paul Kruger van die ZAR. Hy het grootgeword in die rustige, landelik atmosfeer van Oos-Vrystaat op die plaas wat sy vader, 'n gesiene inwoner en veldkornet van sy wyk, ná die Tweede Basoeto-oorlog (1865) in die Verowerde Gebied as beloning vir kommandodiens ontvang het. De Wet het die gebrekkige skoolonderrig gekry wat kenmerkend van sy tyd was, maar is "getoë in 'n Calvinistiese ouerhuis waar vaderlandsliefde en 'n diepgewortelde trots in die republiekeinse staatspraktyk van jongs af by hom ingeskerp" is. In die politieke opset van die Oranje-Vrystaat het die De Wets onverbiddelik standpunt ingeneem ten gunste van nouer vereniging met die susterrepubliek, die ZAR.

Vir die tienerjarige Casparus de Wet se gesin het die Tweede Vryheidsoorlog (1899–1902) groot smart gebring. As waarnemende kommandant van die Ladybrandse kommando het sy vader op 11 Desember 1899, presies 'n maand nadat die vyandighede begin het, tydens die Slag van Magersfontein gesneuwel. Sy moeder en drie van sy sibbes is oorlede in 'n konsentrasiekamp, terwyl 'n broer as krygsgevangene op die eiland St. Helena aan maagkoors beswyk het. Die dertienjarige De Wet het saam met sy ouer broers by die Ladybrandse kommando aangesluit, maar omdat hy nog so jonk was, is hy nie tot die gevegslinies toegelaat nie en moes hy diens doen in die voorrade-afdeling. In April 1901 is hy en sy drie broer krygsgevangene geneem en na St. Helena gestuur, waar ook hy ernstig siek aan maagkoors geword het, maar kon oorleef danksy 'n sterk gestel en onverbiddelike gees.

Vier maande ná die Vrede het De Wet in September 1902 teruggekeer na die Vrystaat terug as vyftienjarige weeskind, feitlik ongeletterd en afhanklik van familielede se sorg. Net drie van die sewe sibbes het die oorlog oorleef. Eers het hy ingewoon by 'n ouer broer, J.J. (Kootjie) de Wet, naby Sannaspos. Deur die verkoop van hul geboorteplaas kon De Wet bekostig om op eie inisiatief vir onderwys Boland toe te gaan, eers na die Blauwvlei-skool van meester Stucki by Wellington en toe na die geskiedkundige Franschhoek-skool, waar hy in 1908 op 21-jarige leeftyd matrikuleer het.

In 1911 behaal hy sy B.A.-graad aan die Victoria-kollege op Stellenbosch. Hy was van plan om vir predikant in die Nederduitse Gereformeerde Kerk te studeer, maar het hom in 1912 laat inskryf as student aan die Gereformeerde Kerk se Teologiese skool op Potchefstroom toe hy ook lidmaat word van die Gereformeerde Kerk. Dis nie bekend hoekom hy ’n Dopper geword het nie, net dat sy hart na die Gereformeerde Kerk toe getrek het, hoewel sy moeder moontlik voor haar troue tot dié Kerk behoort het waarvan haar neef pres. Kruger en sy gesin getroue lidmate was. In 1915 het hy die kandidaatseksamen in die teologie geslaag en is toe beroepbaar gestel in die Gereformeerde Kerk.

As proponent is hy na die Gereformeerde kerk Steynsburg beroep, waar hy in 1916 in die amp bevestig is as opvolger van dr. Flippie Snyman, wat die jaar vantevore in die ouderdom van 38 jaar aan longontsteking oorlede is. As predikant het ds. De Wet met groot ywer die bedieningswerk aangepak en veral deur sy prediking die gemeente gestig. Onder sy leiding is begin met gereelde herdenking van die Hervorming en besonderse aandag is ook geskenk aan katkisasie. Hy het groot ywer aan die dag gelê met die insameling van geld vir die Teologiese Skool se Jubileumfonds, waardeur die 50-jarige bestaan van die Skool in 1919 herdenk sou word. ’n Bedrag van £850 is in die gemeente ingesamel, destyds ’n aardige bedrag.

In 1919 is hy, soos sy voorganger, met toestemming van die kerkraad na Europa vir verdere studie en in 1921 het hy die doktorsgraad verwerf aan die Vrije Universiteit van Amsterdam met ’n proefskrif oor die kollegiale kerkreg. Gedurende die afwesigheid van dr. en mev De Wet is ’n nuwe pastorie op Steynsburg gebou sodat die gesin dié gebou ná hul terugkeer kon betrek.

In 1923 is hy beroep na die destydse Gereformeerde kerk Bloemfontein, waar hulle nie lank was nie, want in 1924 is hy tot professor aan die Teologiese Skool benoem met sy hoofverantwoordelikheid die dogmatiese vakke. Hy het in dié tyd egter ook in ander rigtings begin studeer en behaal agtereenvolgens die grade B.Econ. en M.A. (Staatsleer) en het slegs ’n paar vakke kortgekom vir LL.B. Hy was ’n onvermoeide student met byna onuitputlike werkkrag. Sy dogmatiekklasse was insiggewend en geeneen vervelig nie, volgens dr. G.C.P. van der Vyver. Hy was ’n oorspronklike denker en het met eie insigte en dikwels flonkerende gedagtes nuwe bane oopgetrap. Van 1925 het hy daar gearbei tot hy in 1946 weens ’n leergeding as professor en as lidmaat van die Gereformeerde Kerk bedank het.

Die eerste naoorlogse sinode, op Potchefstroom in 1945, is oorheers deur die “moeilikhede aan die Teologiese Skool”, wat rondom uitsprake van prof. dr. De Wet sentreer het. Vrae het ontstaan insake sy leer aangaande die leerstuk van die Filioque. Hy sou geleer het, strydig met die N.G.B. art. 8 en 11, Nicea en Athanasius, dat (1) die Heilige Gees alleen van die Vader uitgaan en nie ook van die Seun nie; (2) dat t.o.v. die nature van Christus strydig met die N.G.B. art. 19 en H.K., Sondag, in Christus twee persone en een wese is; (3) dat t.o.v. die verkiesing en verwerping die Heilige Skrif geen "direkte bewyse vir 'n ewige verkiesing en verwerping gee nie ..." wat strydig met Dordtse leerreëls c.1 en art. 16 N.G.B. sou wees; (4) dat die erfsonde nie "deur God toegereken word in die weg van die verbond nie", strydig met C.3 en 4 Dordtse leerreëls en art. 15 N.G.B. en Sondag 3 H.K.; (5) dat die gesag van die Belydenisskrifte twyfelagtig is; (6) dat Job (strydig met die Skrif) eers op die ashoop wedergebore is; (7) dat Jakob by Bet-el die Here as 'n lokale Here beskou het; (8) dat Melgisedek nie priester van die Ware God was nie; (9) dat die kerk gedagtes geopenbaar het wat strydig sou wees met die Openlike Verklaring van die Gereformeerde Kerk en N.G.B. art. 27 – 29. (Handelinge 1945; p. 56 en 57).

Die Sinode het op die klagte van die Kuratorium deeglik ingegaan en bevind dat dit wat prof. De Wet geleer en geskryf het, in stryd was met die Skrif en Belydenis. Hy het sy instemming met die Belydenis betuig en sy spyt uitgespreek. Die Sinode was daarmee nie tevrede nie en het aan hom ’n bedenktyd van drie maande gegee waarna hy “’n skriftelike verklaring sal doen voor die Kuratorium, waarna die Kuratorium volgens gegewe sinodale mandaat verder as gevolmagtigdes van die Generale Sinode sal optree”.

Die Kuratore kon geen oplossing in die saak vind nie. Daar het op 6 Februarie 1946 ’n “buitengewone generale sinode” byeengekom. Terwyl die saak nog onder behandeling was, het prof. De Wet bedank as professor aan die Teologiese Skool sowel as lidmaat van die Gereformeerde Kerk. Die Sinode verklaar daarna: “Aan die einde van ’n lang en sorgelike leerstryd wil die Gereformeerde Kerk opnuut bely dat hy staan op die grondslag van die Heilige Skrif as die onfeilbare Woord van God, dat hy van harte die Drie formuliere van eenheid omhels en wel in die letterlike en historiese sin, terwyl hy aanneem dat alles in hierdie belydenisskrifte ooreenkom met die Woord van God, solank as die teendeel voor die bevoegde kerklike vergaderinge nie bewys is nie.”

Dr. De Wet is later toegelaat as predikant in die NG Kerk en het ’n tyd lank hulpdiens in die gemeente Ventersdorp gelewer, maar sy gesondheid het van 1947 af vinnig agteruitgegaan weens rumatiek.

Prof. De Wet wou ’n algemene Calvinistiese tydskrif sien verwesenlik. Daartoe het hy doelbewus gewerk. Hy het van die begin af artikels oor opvoeding, natuurwetenskappe, wysbegeerte, geskiedenis ens. verwelkom. Met die negende nommer het hy die blad ’n tweemaandelikse uitgawe gemaak en ’n hele lys van vaste medewerkers betrek: Teologie, Opvoedkunde, Wysbegeerte en Sielkunde, Geskiedenis, Ekonomie en Staatsleer, Natuurwetenskappe, Taal en Lettere. Met die 21ste nommer word die blad weer kwartaalliks en word die redaksie ingrypend aangevul deur by die teoloë ook ’n opvoedkundige en ’n natuurwetenskaplike te voeg. Die lys van vaste medewerkers het egter bly staan. Toe het die blad in sy oë sy hoogste vorm bereik. In die 24ste nommer (Junie 1933) kondig prof. De Wet aan dat die blad nou tot ’n nuwe blad georganiseer word. In Augustus 1933 verskyn die eerste nommer van "Koers". Die organisasie is uitwendig-formeel; prinsipe, grondslag en doel bly onveranderd. Prof. De Wet, al het hy uit die redaksie getree, het bly saamwerk.

Prof. De Wet het ook talle boeke geskryf. Sy doktorale proefskrif (1921) het gehandel oor die Kollegiale Kerkreg en het bekendheid verwerf. Maar dit was veral as skrywer van predikasies en meditasies dat hy gelief geraak het onder gelowige Afrikaners. Sy bekendste bundels is "Die Bergpredikasie I" (1922), "II" (1927), "Dit is die Here!" (1934) en "Het jy my Lief?" (sonder jaar). Twee ander werke getuig van sy erns: "Filosofiese en Vulgêre Christendom" (1925) en "Die Bybel en die Christus van die Bybel" (1931). Hy was saam met J.C. Coetzee verantwoordelik vir "Die Beginsels, metode en geskiedenis van die kategetiese onderwys" (1943).

Tydens sy studiejare, op 14 Desember 1914, is hy getroud met die weduwee Maria Magdalena Wessels, gebore Wentzel, en uit dié huwelik is vier seuns en een dogter gebore. Mev. De Wet het 'n seuntjie uit haar eerste huwelik gehad. Op 19 Maart 1943 is sy eerste vrou oorlede en is hy later getroud met mej. A.S.M. Erasmus, wat hom oorleef het. ’n Seun uit sy eerste huwelik was die latere prof. J.M. de Wet, rektor van die Universiteitskollege Fort Hare en vroeër professor in wiskundige statistiek aan die PU vir CHO. Nog ’n seun uit die eerste huwelik was prof. C.L. de Wet, hoogleraar in wiskunde aan die Universiteit van Pretoria.

Prof. De Wet was ’n vurige kampvegter vir die vryheidsideaal van die Afrikaner en ’n man wat geen kompromis geken het nie. In die vroeë jare dertig, nadat genls. Barry Hertzog en Jan Smuts die Verenigde Party gevorm het, sluit dr. De Wet aan by die Nasionale Party. Hy was hierna ’n tyd lank saam met mev. Mabel Jansen en adv. J.G. Strijdom, medehoofleier van die Nasionale Party van Transvaal, die bekende “driemanskap” van daardie dae wat die party ná die samesmelting van 1934 moes heropbou. Sy uitgesprokenheid en patriotiese opvattinge oor die republikeinse strewe, waarin hy sy tyd, soos ook in talle ander opsigte, ver vooruit was, het sy pad laat wegswenk van die Nasionale Party toe hy oor die republikeinse vraagstuk gebots het met die NP-leier, dr. D.F. Malan. Hy het die Republikeinse Beweging in 1936 gestig en sy kragte daaraan gewy. Hy wou toe al gryp na ’n republiek omdat hy gemeen het dat die tyd toe reeds ryp was daarvoor. Dit het hom in eensaamheid laat beland.

Hy word, volgens die Gereformeerde geskiedskrywer dr. G.C.P. van der Vyver, veral onthou vanweë sy begeesterde preke, klinkklare gedagtes en voedingsryke dieptes. Op die preekstoel was hy in sy element, ’n gevoelvolle vertolker van die evangelie.

Prof. J.C. Coetzee, ’n rektor van die PU vir CHO, het in 1959 onder meer van prof. dr. De Wet geskryf: “Ek het prof. De Wet vir eerste maal ontmoet toe hy aan die begin van 1912 student geword het aan die Teologiese Skool van die Gereformeerde Kerk op Potchefstroom. Ek was toe student aan dieselfde inrigting en in my laaste jaar vir die graad B.A. Hy was onder ons studente bekend as ’n hardwerkende en baie begaafde jongman. In ons studenteverenigings en -samekomste het hy hom openbaar as iemand met ’n breedheid van insig en ’n helderheid van formulering wat kenmerkend gedurende sy hele latere optrede sou wees. Na die dood van ds. P.C. Snyman, predikant van die Gereformeerde Gemeente van Steynsburg, is ds. De Wet daarheen beroep. Ek was destyds onderwyser aan die Gereformeerde Gimnasium aldaar, die enigste oorblywende CNO-skool. Ek het hom daar geleer ken as ’n geïnspireerde en inspirerende prediker. In die organisasie van die Gereformeerde jeug van die Steynsburgse gemeente het hy en ek innig saamgewerk. Vir die jeug was hy ’n aantreklike leier.

”Dr. De Wet en ek het saam professore in Potchefstroom geword. In Februarie 1925 het hy professor aan die Teologiese Skool geword, en is hy gelyktydig ook benoem as spesiale lektor in die Teologie aan die P.U.K. Toe die Fakulteit van Teologie aan die P.U.K. in 1930 in werking getree het, het hy professor geword, en wel in die vakke Ou- en Nuwe-Testamentiese Teologie en Dogmageskiedenis. In die akademiese lewe van die P.U.K. het hy ’n belangrike plek ingeneem. Behalwe vir sy kolleges aan studente vir die graad in Teologie, het hy as lid gedien op verskillende komitees van die Senaat, veral die Komitees vir Leerkursusse, vir Lesings en vir Koshuise. Hy was ook Dekaan van die Fakulteit van Teologie vir die jare 1933 en 1934 en was toe ook lid van die hoofkomitee, die Komitee van Algemene Sake.

“Met die groei van die P.U.K. en die benoeming van meer teologiese professore oor die jare het sy leeropdrag van tyd tot tyd gewysig: van 1935 het hy Dogmageskiedenis en Bybelse Teologie gedoseer, van 1942 was hy professor in Dogmatiek, Dogmageskiedenis, Bybelse Teologie en Christelike Etiek (prakties) en van 1944 tot sy uittrede in 1945 was hy verantwoordelik vir Dogmatiek, Bybelse Teologie en Christelike Etiek (prakties). Sy studente getuig eenparig van sy besondere gawes as dosent. Sy kolleges was gekenmerk veral deur die omvattendheid van sy aanbieding; van besonderhede het hy min gehou; hy was die man vir die hooflyne en beginsels.

“Ek het professor De Wet in die besonder geleer ken as skrywer. Kort na ons benoeming as professore het hy met sy kollegas planne begin beraam vir die publikasie van ’n populêr-wetenskaplike tydskrif vir die bevordering van die Calvinisme. In Julie 1928 kon die eerste nommer verskyn van Die Wagtoring onder redaksie van die drie teologiese professore met prof. De Wet as hoofredakteur. Dit was ’n kwartaalblad en die redaksie het as ideaal gestel ’n maandblad. Die hoofinhoud sou teologies van aard wees maar ook ander artikels is verwelkom.

“Prof. De Wet het besonder diep en gevoelvol belang gestel in die politiek. Van 1926 het hy die voortou geneem in die stryd vir Christelik-republikeinse politiek in Suid-Afrika. In Maart 1940 publiseer hy ’n weldeurdagte pamflet Ons Christelike Republiek. Vir die politiek was prof. De Wet egter te vierkantig en kompromisloos. As student, as prediker, as professor, as skrywer het prof. De Wet uitgeblink in drie dinge: diepte van insig, verte van visie, vastheid van oortuiging.”





</doc>
<doc id="79770" url="https://af.wikipedia.org/wiki?curid=79770" title="Halley se Komeet">
Halley se Komeet

Halley se Komeet, amptelik 1P/Halley, is die bekendste kortperiodekomeet en is elke 75–76 jaar van die Aarde af sigbaar. Dit is die enigste kortperiodekomeet wat duidelik met die blote oog van die Aarde af gesien kan word en dus die enigste komeet wat die gewone mens twee keer in sy lewe sal sien. Ander komete wat met die blote oog gesien kan word, is dalk helderder en skouspelagtiger, maar kan net een keer in ’n duisend jaar hul verskyning maak.

Halley se kom en gaan in ons Sonnestelsel is reeds van minstens 240 v.C. deur sterrekundiges waargeneem en aangeteken. Duidelike rekords van die komeet se verskynings is in China, Babilonië en Middeleeuse Europa gemaak, maar dié skrywers het nie geweet dat dit dieselfde komeet is nie. Die Engelse sterrekundige Edmond Halley, na wie dit genoem is, was die eerste persoon wat (in 1705) vasgestel het die komeet keer periodiek terug na die binneste Sonnestelsel. Halley se Komeet het in 1986 die laaste keer hier sy verskyning gemaak en sal weer in middel 2061 van die Aarde af te sien wees.

In 1986 was Halley die eerste komeet wat in detail deur ruimtetuie bestudeer is en dit was die eerste waarnemingsdata oor die struktuur van ’n komeetkern en die vorming van ’n koma (atmosfeer). Hierdie waarnemings het ’n aantal bestaande voorspelling bevestig, onder meer die "vuil sneeubal"-teorie van Fred Whipple dat Halley moet bestaan uit ’n mengsel van vlugtige ys – soos water, koolstofdioksied en ammoniak – en stof. Die sending het ook die mens se begrip van Halley verbeter, soos dat sy oppervlak grootliks bestaan uit stowwerige, nievlugtige materiaal en dat net ’n klein deel daarvan ysagtig is.

Die komeet se naam word dikwels uitgespreek asof dit met die Engelse woorde "valley" of "daily" rym. Die spelling van Edmond Halley se naam in sy leeftyd het ingesluit "Hailey, Haley, Hayley, Halley, Hawley" en "Hawly", en dit is dus onseker hoe dit destyds uitgespreek is.

Halley was die eerste komeet wat die mens besef het ’n periodieke verskyning maak. Tot met die Renaissance was die konsensus oor komete dat hulle steurings was in die Aarde se atmosfeer. Een van die voorstanders van dié teorie was Aristoteles. Tycho Brahe het dit in 1577 verkeerd bewys met parallaksmeting deur te wys dat komete verder weg as die maan moet lê. Baie geleerdes was steeds nie oortuig dat dié voorwerpe om die Son wentel nie en het gedink hulle volg ’n reguit pad deur die Sonnestelsel.

In 1687 het Isaac Newton sy "Philosophiæ Naturalis Principia Mathematica" gepubliseer en daarin sy wette van swaartekrag en beweging uitgestippel, maar sy werk oor komete was onvoltooid. Hoewel hy vermoed het dat twee komete wat in 1680 en 1681 verskyn het, dieselfde komeet was op pad na en terug van die Son (dit het later geblyk hy was reg), het hy nie daarin geslaag om komete heeltemal in sy model te laat sin maak nie. Dit was eindelik Newton se vriend, die redakteur en uitgewer Edmond Halley, wat Newton se nuwe wette in sy 1705-werk "Synopsis of the Astronomy of Comets" gebruik het om die invloed van Jupiter en Saturnus se swaartekrag op komete se wentelbane te bereken. Nadat hy historiese rekords bestudeer het, het dié berekenings hom in staat gestel om uit te werk dat die wentel-elemente van ’n tweede komeet wat in 1682 sy verskyning gemaak het, feitlik dieselfde was as dié van twee komete wat in 1531 deur Petrus Apianus en in 1607 deur Johannes Kepler waargeneem is. Hy het afgelei al drie komete is dieselfde voorwerp wat elke 76 jaar terugkeer. Dié periode is intussen aangepas tot elke 75–76 jaar. Ná ’n rowwe skatting oor die invloed van die planete se swaartekrag het hy voorspel die komeet sou in 1758 terugkeer.

Halley se voorspelling het waar geword, hoewel dit eers op 25 Desember 1758 gesien is. Dit het eers in 13 Maart 1759 deur sy perihelium beweeg – die aantrekkingskrag van Jupiter en Saturnus het ’n vertraging van 618 dae veroorsaak. Dié uitwerking is voor die komeet se terugkeer bereken deur ’n span Franse wiskundiges, Alexis Clairaut, Joseph Lalande en Nicole-Reine Lepaute, en hulle het voorspel die komeet sou op 13 April terugkeer. Hul berekening was net ’n maand uit. Halley self het nie die komeet sien terugkeer nie aangesien hy in 1742 oorlede is.

Die bevestiging van die komeet se terugkeer was die eerste bewys dat iets anders as planete ook om die Son wentel. Dit was ook een van die eerste suksesvolle toetse vir Newton se meganikawette. Die komeet is in 1759 deur die Franse sterrekundige Nicolas Louis de Lacaille na Halley genoem.

Die moontlikheid is al genoem dat Joodse sterrekundiges in die 1ste eeu n.C. al besef het Halley is ’n periodieke komeet. As bewys word ’n paragraaf in die Talmoed aangehaal wat verwys na " ’n ster wat elke sewentig jaar verskyn en die kapteins van skepe laat foute maak."

Halley se wentelperiode oor die afgelope drie eeue was tussen 75 en 76 jaar, hoewel dit sedert 240 v.C. gewissel het tussen 74 en 79 jaar. Sy baan om die Son is hoogs ellipties, met ’n eksentrisiteit van 0,967 (waar 0 ’n perfekte sirkel is en 1 ’n paraboliese baan). Sy perihelium, die punt in sy baan waar die komeet die naaste aan die Son is, is net 0,6 AE, effens minder as die afstand tussen die Son en die Aarde. Dit is tussen die wentelbane van Mercurius en Venus. Sy afelium, of verste afstand van die Son af, is 35 AE (rofweg die afstand van Pluto). Wat ongewoon vir ’n voorwerp in die Sonnestelsel is, is dat Halley ’n retrograde wentelbaan het; dit wentel om die Son in die teenoorgestelde rigting as die planete. Die baan se inklinasie is 18° tot die sonnebaan, met ’n groot deel daarvan suid van die sonnebaan. Vanweë sy retrograde wentelbaan het dit een van die grootste snelhede in die Sonnestelsel relatief tot die Aarde. In 1910 was sy relatiewe snelheid 70,56 km/s (254 016 km/h) toe dit verby die Aarde beweeg. Omdat sy wentelbaan op twee plekke na aan dié van die Aarde kom, sorg Halley se Komeet vir twee meteoorreëns: die Eta-Aquariïdes vroeg in Mei en die Orionides laat in Oktober. Waarnemings in 1986, met die laaste verskyning van Halley, het daarop gedui dat die Eta-Aquariïdes dalk nie van die komeet af kom nie, hoewel dit dalk daardeur versteur word.

Halley word geklassifiseer as ’n "periodieke" of "kortperiodekomeet" – een met ’n wentelperiode van 200 jaar of korter. In teenstelling hiermee het "langperiodekomete" wentelperiodes van duisende jare. Periodieke komete het ’n gemiddelde inklinasie van 10º en ’n wentelperiode van net 6,5 jaar, en dus is Halley nie ’n tipiese kortperiodekomeet nie. Die meeste kortperiodekomete (dié met ’n wentelperiode van korter as 20 jaar en ’n inklinasie van 20–30º of minder) word "Jupiterfamilie-komete" genoem en dié soos Halley, met wentelperiodes van tussen 20 en 200 jaar en ’n inklinasie van 0-90º of meer, word "Halleytipe-komete" genoem. Tot in 2013 is net 72 Halleytipe-komete waargeneem teenoor 470 Jupiterfamilie-komete.

Die wentelbane van die Halleytipe-komete dui daarop dat hulle eens langperiodekomete was waarvan die wentelbane deur die swaartekrag van die groot planete versteur is en wat na die binneste deel van die Sonnestelsel gestuur is. As Halley eers ’n langperiodekomeet was, het dit waarskynlik ontstaan in die Oort-wolk, ’n sfeer van komeetagtige voorwerpe, met ’n maksimum afstand van 20 000–50 000 AE. Daarteenoor ontstaan Jupiterfamilie-komete waarskynlik in die Kuiper-gordel, ’n plat skyf ysige afval tussen 30 AE (Neptunus se wentelbaan) en 50 AE van die Son af (in die verstrooide skyf). ’n Ander punt van oorsprong is voorgestel vir die Halleytipe-komete. In 2008 is ’n trans-Neptunus-voorwerp, 2008 KV, ontdek met ’n retrograde wentelbaan soortgelyk aan Halley s’n. Sy baan strek van net buite dié van Uranus tot twee keer dié van Pluto. Dit kan ’n lid wees van ’n nuwe populasie klein Sonnestelsel-voorwerpe wat as bron dien van Halleytipe-komete.

Halley se Komeet is moontlik al 16 000 tot 200 000 jaar in sy huidige wentelbaan. Ander faktore as swaartekrag kan baie belangrik wees; terwyl Halley in die Son se rigting beweeg, stuur dit strome gas van sy oppervlak af, en dit kan die komeet effens van sy wentelbaan laat afwyk. Hierdie veranderings in sy wentelbaan kan afwykings van vier dae in sy perihelium veroorsaak.

In 1989 het Boris Chirikov en Vitaly Vecheslavov ’n ontleding gedoen van 46 verskynings van Halley se Komeet uit historiese rekords en rekenaarsimulasies. Dit het gewys die dinamika van die komeet was chaoties en onvoorspelbaar oor ’n lang tydperk. Halley kan tot 10 miljoen jaar oud wees. Meer onlangse studies het daarop gedui dat die komeet binne die volgende tienduisende jare kan verdamp of middeldeur breek, of dit kan binne ’n paar honderdduisend jaar uit die Sonnestelsel gewerp word. Waarnemings deur D.W. Hughes het daarop gedui dat die massa van die komeet se kern tydens die laaste 2 000 tot 3 000 omwentelings met 80–90% afgeneem het.

Die Giotto- en die Vega-sending het sterrekundiges hul eerste blik gegee op Halley se oppervlak en struktuur. Nes alle ander komete begin Halley se vlugtige verbindings (dié met ’n lae kookpunt soos water, koolstofmonoksied, koolstofdioksied en ander yse) vanaf die oppervlak van sy kern sublimeer terwyl dit na die Son toe beweeg. Dit bring mee dat die komeet ’n koma of atmosfeer ontwikkel van tot 100 000 km breed. Die verdamping van hierdie vuil ys stel stofdeeltjies vry wat saam met die gas weg van die kern af beweeg. Gasmolekules in die koma absorbeer sonlig en straal dit weer uit teen verskillende golflengtes, ’n verskynsel bekend as fluoressensie, terwyl stofdeeltjies die sonlig versprei. Albei prosesse is daarvoor verantwoordelik dat die koma sigbaar is. Omdat ’n deel van die gasmolekules in die koma deur die Son se ultravioletstraling geïoniseer word, trek die druk van die sonwind, ’n stroom deeltjies wat deur die Son uitgestraal word, die koma se ione in ’n lang stert wat tot verder as 100 miljoen kilometer die ruimte in kan strek. Veranderinge in die vloei van die sonwind kan veroorsaak dat die stert heeltemal wegbreek van die kern af.
Ondanks die grootte van die koma is Halley se kern relatief klein: skaars 15 kilometer lank en 8 km wyd en dik. Sy vorm lyk byna soos dié van ’n grondboontjie. Dit het ’n relatief lae massa (rofweg ) en sy gemiddelde digtheid is sowat , en dit dui daarop dat dit bestaan uit ’n groot aantal klein stukkies wat losweg bymekaargehou word.

Waarnemings van die koma se helderheid van die Aarde af het sterrekundiges laat voorspel dat Halley se rotasieperiode sowat 7,4 dae is. Foto's wat uit verskillende ruimtetuie geneem is, het ’n periode van 52 uur aangedui. As die onreëlmatigheid van die kern se vorm in ag geneem word, is Halley se rotasie waarskynlik kompleks. Hoewel net 25% van die komeet se oppervlak in besonderhede afgeneem is tydens verbyvlugte, het die foto's ’n uiters wisselvormige topografie onthul met heuwels, berge, riwwe, komme en minstens een krater.

Halley is die aktiefste van alle periodieke komete – ander soos Encke en Holmes se Komeet wys aktiwiteit van een of twee grootteordes swakker. Sy dagkant, die kant wat na die Son wys, is baie aktiewer as die nagkant. Ruimtetuig-waarnemings het gewys gasse wat van die kern af stroom, is 80% water, 17% koolstofmonoksied en 3-4% koolstofdioksied met spore van koolwaterstof, hoewel meer onlangse bronne ’n waarde van 10% vir koolstofmonoksied aangedui het asook spore van metaan en ammoniak. Die stofdeeltjies is algmene stof wat in die buitenste Sonnestelsel voorkom en kieselsuursoute, soos dié wat in aardrots gevind word.

Giotto het die eerste bewyse gelewer ter ondersteuning van Fred Whipple se "vuil sneeubal"-teorie; Whipple het gemeen komete is ysvoorwerpe wat deur die Son verhit word namate dit nader aan die binneste Sonnestelsel beweeg, en dit veroorsaak dat ys op die oppervlak sublimeer (direk van ’n soliede stof in ’n gas verander) en dat strome vlugtige materiaal uitwaarts beweeg en die koma vorm. Giotto het bewys dié model is in breë trekke korrek, hoewel met wysigings. Halley se albedo is byvoorbeeld sowat 4%, wat beteken dit weerkaats net 4% van die sonlig wat daarop val; omtrent wat ’n mens van steenkool verwag. Hoewel dit dus helder wit van die Aarde af lyk, is Halley se Komeet eintlik pikswart. Die oppervlaktemperatuur van verdampende "vuil ys" wissel van 170 K (−103 °C) by ’n hoër albedo tot 220 K (−53 °C) by ’n lae albedo; Vega 1 het gevind Halley se oppervlaktemperatuur is in die omgewing van 300–400 K (30–130 °C). Dit dui daarop dat slegs 10% van Halley se oppervlak aktief is en dat groot dele daarvan bedek word deur ’n laag donker stof, wat hitte behou. Hierdie waarnemings dui daarop dat Halley inderwaarheid hoofsaaklik uit nievlugtige materiale bestaan, en dus eerder soos ’n "sneeuerige stofbal" lyk as ’n "vuil sneeubal".

Danksy berekenings kon Halley se vroeëre verskynings in historiese rekords gevind word. Die volgende tabel gee die name aan vir elke verskyning van die komeet van 240 v.C. af toe dit die eerste keer aangeteken is. "1P/1982 U1, 1986 III, 1982i" dui byvoorbeeld daarop dat vir die perihelium in 1986, Halley die eerste bekende periodieke komeet is (1P) en dit is die eerste keer gesien in die "halfmaand" U (die eerste helfte van November) in 1982 (dit gee 1P/1982 U1); dit was die derde komeet verby perihelium in 1986 (1986 III), en die negende komeet wat in 1982 gesien is (voorlopige naam 1982i). Die perihelium-datums van elke verskyning word aangegee. Die volgende perihelium-datum is by benadering. Die perihelium-datums 1607 en later is in die Gregoriaanse kalender en die datums 1531 en vroeër in die Juliaanse kalender.





</doc>
<doc id="79771" url="https://af.wikipedia.org/wiki?curid=79771" title="Maurice Pope">
Maurice Pope

Maurice Wildon Montague Pope (gebore 17 Februarie 1926 in Londen) is 'n Suid-Afrikaanse en Britse taalkundige, spesialis in klassieke en antieke studies, en een van die voorste navorsers van die Kretensiese skryfstelsels.

Pope het aan die Universiteit van Cambridge gegradueer. Sedert 1949 het hy as assistent aan die Departement Klassieke Studies van die Universiteit Stellenbosch gewerk. In 1952 het hy 'n dosent geword. In 1957 het hy professor George P. Gould, wat ook aan die Universiteit van Cambridge gegradueer het, as professor in klassieke studies vervang. Saam met Gould het hy 'n aantal artikels oor Lineêr A gepubliseer.

Benewens taalkunde is Pope ook in argeologie geïnteresseerd. Hy het dikwels aan argeologiese ekspedisies deelgeneem, onder meer in 1954 aan 'n onderwaterekspedisie van die argeologiese skool van Athene naby Chios.

Van 1960 af was hy dekaan van die Fakulteit Geesteswetenskappe aan die Universiteit van Kaapstad.

In Augustus 1968 het hy uit sy pos bedank en die universiteit verlaat, aangesien hy sterk gekant was teen die inmenging van die rassistiese regering in die universiteit se beleid (die regering het die universiteitsowerhede verplig om hul aanstelling van 'n swart persoon as senior dosent te onttrek). Daarna is Pope na die Universiteit van Oxford.

In 1980 het hy in samewerking met J. Raison 'n korpus van inskripsies in Lineêr A voorberei en gepubliseer.



</doc>
<doc id="79773" url="https://af.wikipedia.org/wiki?curid=79773" title="Geelglasogie">
Geelglasogie

Die Geelglasogie ("Zosterops senegalensis") is 'n algemene standvoël in boomveld, bossieveld, woud en tuine. Die voël is 11 cm groot en weeg 10 gram. In Engels staan die voël bekend as die "African Yellow White-eye".




</doc>
<doc id="79783" url="https://af.wikipedia.org/wiki?curid=79783" title="Sung Jae-ki">
Sung Jae-ki

Sung Jae-Ki (Koreaans: 성재기, Hanja: 成在基, 11 September 1967 - 26 Julie 2013) was 'n Suid-Koreaanse politikus, menseregte aktivis, anti-feminis, liberalistiese filosoof en die leier van die Koreaanse Man-vereniging (남성연대 男性連帶).



</doc>
<doc id="79786" url="https://af.wikipedia.org/wiki?curid=79786" title="NG gemeente Port Elizabeth-Sentraal">
NG gemeente Port Elizabeth-Sentraal

Die NG gemeente Port Elizabeth-Sentraal was in 1928 die eerste afstigting van die eerste gemeente van die Nederduitse Gereformeerde Kerk in die Baai, naamlik die NG gemeente Port Elizabeth, wat in 1907 gestig is. Die gemeente se naam is omstreeks 2012 amptelik verander na NG gemeente Anchor of Hope.

Van die begin van die 20ste eeu af het daar op die hoek van Campbell- en Edwardstraat 'n kerkie vir bruin mense, die Philips Memorial-kerk, gestaan. Omstreeks 1920 het die munisipaliteit die gemeente uitgekoop om die woonbuurt 'n blanke gebied te maak. Nadat dit 'n tyd lank leeg gestaan het en soms deur die munisipaliteit vir sektariese byeenkomste uitgehuur is, het die kerkraad van die moedergemeente onder leiding van di. A. Stegmann en C.G. Ochse dit vir die bedrag van £1 200 aangekoop. 

Die gebou is onmiddellik oorgegee vir opknapping en herstel. Die voltooide kerk is daarna ingewy en ds. D.J. Pienaar, destyds van die NG gemeente Uitenhage, wat aktief belanggestel het in die bevordering van die NG Kerk in dié deel van Port Elizabeth, het die inwydingsrede gevoer.

Ter ere van hom het hierdie deel ook die naam Pienaarswyk gekry. So het dit dan 'n wyk van die moedergemeente gebly terwyl die een leraar, ds. F.W. Liebenberg, die pastorie in Richmond Park bewoon het om meer spesifiek die sentrale gedeelte te bearbei. Gedurende 1928 is Pienaarswyk afgestig en so het dit die gemeente Port Elizabeth-Sentraal geword. Op 15 Mei 1940 volg Port Elizabeth-Wes in wat toe een die stad se mees vooruitstrewende voorstede was, naamlik Newton Park, wat op sigself 'n gemeente geword het in 1953.

Ná verskeie beroepe is ds. en mev. D.L. Steyl in 1929 as die eerste pastoriepaar van dié strategies geleë gemeente verwelkom. Onder hul bekwame leiding is die jong gemeente in so 'n mate ontwikkel dat die kerk gedurende 1948 geheel en al teen 'n koste van sowat £10 000 vergroot en verander is.

Ongelukkig het die leraar wat hom hiervoor beywer het, nie lank die voorreg van die nuwe gebou gehad nie, want in 1949 het hy 'n beroep na die NG gemeente Venterstad in die noord van die Oos-Kaap aanvaar. In Junie van dieselfde jaar is ds. en mev. D.F. du P. Moolman as tweede leraarspaar hier ontvang en kort daarna in dieselfde jaar het PE-Sentraal sy mondigwording gevier.

In 1950 is die ou pastorie in Richmond Park verkoop en 'n nuwe in Kaapweg aangekoop. In 1952 kon "Ons gemeentelike feesalbum" berig: "Die gemeente is tans geheel en al selfstandig en groei nog steeds."

Die eerste afstigting van Port Elizabeth-Sentraal was reeds in 1929, naamlik Port Elizabeth-Suid, waarvan die naam later Walmer sou word.





</doc>
<doc id="79787" url="https://af.wikipedia.org/wiki?curid=79787" title="NG gemeente Walmer">
NG gemeente Walmer

Die NG gemeente Walmer is op 19 Oktober 1929 as die derde gemeente van die Nederduitse Gereformeerde Kerk in die stad Port Elizabeth gestig en het eers bekendgestaan as Port Elizabeth-Suid toe dit 'n baie groter gebied as net die voorstad Walmer ingesluit het.

As 'n stigting van die Britse nedersetters van 1820, het Port Elizabeth as 'n suiwer Britse stad ontwikkel; daar was nooit, soos byvoorbeeld in Kaapstad, 'n tydperk waarin die Hollandse of Afrikaanse gees hier oorheersend was nie. Die platteland om Kaapstad het Afrikaans gebly, maar weens genoemde gebeurtenis in 1820, was die omgewing van Port Elizabeth vir 'n groot deel Engels. Tog het die stad se vroeë welvaart in die eerste plek afgehang van die Afrikaners. "Die Baai" was die grootste uitvoerhawe vir die wol van 'n aansienlike gebied van die Kaapkolonie en die Vrystaat, en het die vernaamste deel van sy inkomste uit hierdie bron getrek. Tog was die Afrikaners in die Setlaarstad vreemdelinge. Vir 'n lang tyd was daar geen Afrikaanse wolmakelaar of handelaar nie; al die winste het in die sak van nie-Afrikaners gegaan.

Eers in die twintigste eeu het 'n klein insypeling van Afrikaners begin in die Baai. Die eerste gemeente, NG gemeente Port Elizabeth, is eers in 1907 gestig, maar met net 220 lidmate, wat meestal uit verarmdes bestaan het. Die eerste leraar moes in 'n ou pakhuis kom woon. Die nywerheidsontwaking ná die Eerste Wêreldoorlog in 1918 het egter veral Port Elizabeth bevoordeel, want naas handelstad het dit ook 'n fabriekstad geword. So volg die tweede NG gemeente in 1928 toe Pienaarswyk, so genoem na ds. D.J. Pienaar, afstig van die moedergemeente as die NG gemeente Port Elizabeth-Sentraal. 

Die gemeente Port Elizabeth-Suid is slegs 'n jaar of wat ná die NG gemeente Port Elizabeth-Sentraal as selfstandige gemeente afgestig van die moedergemeente se eerste dogtergemeente. So het Port Elizabeth binne die bestek van net meer as 'n jaar drie NG gemeentes gehad, 'n getal wat met die jare tot sowat 30 sou aangroei. Die plek van aanbidding van die nuwe gemeente was 'n Presbiteriaanse kerk wat reeds in 1928 deur die moedergemeente aangekoop is. Veral ds. F.W. Liebenberg, destyds medeleraar van die moedergemeente, het hom vir 'n kerkgebou in dié deel van die hawestad beywer.

Byna twee jaar lank het die gemeente herderloos gebly. Die eredienste is destyds deur ds. J.C. Reyneke, 'n emeritus-leraar, waargeneem. Op 29 Augustus 1931 ontvang die gemeente sy eerste leraar in die persoon van prop. J.A. Kotze en ongeveer 'n jaar ná sy koms begin die gemeente met die bou van 'n pastorie. Dit is op 3 Desember 1932 in gebruik geneem. In 1937 is die Petra-saal gebou en so het die gemeente sy eie kerksaal gekry.

Weens verswakte gesondheid moes ds. Kotze in 1941 ná tien jaar sy emeritaat aanvaar. Die vakature is gelukkig spoedig gevul deur die koms van ds. G.I. Mooman, wat van 1941 tot 1947 in die gemeente gearbei het en sy werk met groot toegewydheid gedoen het. Ná sy vertrek was die gemeente weer byna twee jaar herderloos. Veertien beroepe is in hierdie tyd vergeefs uitgebring. Die vyftiende beroep is uitgebring op prop. J.J. Jacobs, wat dit aangeneem het en op 5 Maart 1949 georden en bevestig is.

Met die koms van ds. Jacobs het 'n nuwe tydperk in die gemeente se bestaan aangebreek. Omdat die ou Presbiteriaanse kerk in 'n gemengde woonbuurt gestaan het (in die dae voor die invoering van groepsgebiede), het die gemeente PE-Suid gevoel dat die tyd aangebreek het om 'n nuwe Godshuis te bou in 'n blanke woonbuurt, een wat ook meer sentraal geleë was ten opsigte van die toe reuse-gemeente van meer as 33 by 22 km.
Destyds was daar sewe verskillende woonbuurte binne die gemeentegrense wat in baie opsigte heeltemal van mekaar geskei was. Destyds het die kerkraad besluit dat Walmer, met sy teerstrate en immergroen bome, die mooiste was en daar is dan ook in Julie 1949 ’n perseel vir ’n kerkgebou aangekoop. Die hoeksteen van dié siersteengebou is op 5 Augustus 1950 gelê en die inwyding kon op 27 Januarie 1951 plaasvind. Dié gebou bied sitplek aan 600 mense. In die dae toe die kerkgebou opgerig is, het die gemeente 1 600 lidmate en 3 000 siele getel. Deur talle afstigtings (byvoorbeeld Port Elizabeth-Oos in 1952) het dit eindelik gekrimp tot hoofsaaklik die woonbuurt Walmer en 345 belydende lidmate in 2013.





</doc>
<doc id="79788" url="https://af.wikipedia.org/wiki?curid=79788" title="NG gemeente Kensington, Oos-Kaap">
NG gemeente Kensington, Oos-Kaap

Die NG gemeente Kensington was 'n gemeente van die Nederduitse Gereformeerde Kerk in die stad Port Elizabeth wat op 5 Maart 1945 van die NG gemeente Port Elizabeth afgestig is. In 2013 het die gemeente 210 belydende lidmate gehad en 45 dooplidmate. Die gemeente is op 20 Augustus 2017 by die NG gemeente Parkheuwel ingelyf. Die kerkgebou is daarna aan die Ou Apostoliese Kerk verkoop.

Dié deel van Port Elizabeth het van 1907 af onder die moedergemeente geval. Port Elizabeth-Sentraal is in 1928 gestig, Port Elizabeth-Suid in 1929, Port Elizabeth-Noord in 1933 en Port Elizabeth-Wes in 1940. Kensington het in 1945 die vyfde gemeente in die Baai geword en Sydenham die sesde net die jaar daarna.

Die kern van die nuwe gemeente was die Eendragsaal en pastorie wat die moedergemeente hier laat bou het, juis met die oog op afstigting. Tydens die aanvanklike vakature het di. L.P. Spies en J.T.M. de Jongh van Arkel die werk hier waargeneem tot ds. P.J.J.S. Els van die NG gemeente Richmond in die Karoo op 8 Mei 1945 in die gemeente verwelkom is. 

Die gemeente het so vinnig uitgebrei dat die diens van 'n hulpleraar in die persoon van eerw. D.J. Hoffman verkry moes word. Hy het tydelik waargeneem. Net voor ds. Els se vertrek na die NG gemeente Uitenhage, is prop. E.P.J. Kleynhans van Ventersburg in die Vrystaat op 26 Maart 1949 in die gemeente bevestig. Hy sou hier bly tot 1953 toe hy na die gemeente Brandfort-Oos in sy tuisprovinsie vertrek het. Omdat die trek na die stede steeds toegeneem het, het die getal lidmate by die dag gegroei en so is prop. J.J. de Klerk van Brandfort, ook in die Vrystaat, in Februarie 1950 as medeleraar verwelkom. 

Binne die gemeentegrense was binne tien haar ná die afstigting 'n laerskool met 550 leerlinge en 20 onderwysers. Destyds het die Sondagskool 700 leerlinge gehad en 50 onderwysers. Die maatskaplike werk is eers deur die ACVV waargeneem, maar later het die werksters van die NG Sustersvereniging die werk oorgeneem.

Die sieletal het teen omstreeks 1952 3 000 getel, waarvan die helfte lidmate van die kerk was. Daar was toe groot uitbreiding in dié deel van die stad en afstigtings sou noodwendig volg. Die ou Eendragsaal is in dieselfde tyd in 'n kerkgebou omskep en terselfdertyd is 'n nuwe Eendragsaal opgebou wat as kerksaal sou dien.





</doc>
<doc id="79791" url="https://af.wikipedia.org/wiki?curid=79791" title="NG gemeente Sydenham">
NG gemeente Sydenham

Die NG gemeente Sydenham is in 1946 gestig as die sesde gemeente van die Nederduitse Gereformeerde Kerk in die stad Port Elizabeth. Weens veranderende vestigingspatrone van NG lidmate in die stad het die gemeente se lidmate van 1 682 in 1973 afgeneem tot 211 in 2013 en 203 in 2015. Die kerkgebou is by Uitenhageweg 15, Sydenham.

Die eerste aparte diens in die nuwe gemeente Sydenham, wat met sowat 800 lede afgestig is van die NG gemeente Port Elizabeth-Noord, is op 2 Junie 1946 in 'n koeistal gehou. Dié diens is waargeneem deur ds. J.J. Jordaan, ook die eerste leraar van die jong gemeente. In die oggend het 197 en in die aand 258 siele in die koeistal vergader om na die woorde van die prediker te luister. Op daardie eerste Sondag het die gesamentlike kollektes £12.2.3 bedra. Namate nuwe lidmate hulle by die gemeente aangesluit het, moes sommige dikwels buite onder die bome staan terwyl hulle na die preek geluister het. Dit het hulle egter nie afgeskrik nie en die gemeente het in die beginjare met rasse skrede vermeerder.

Op 18 Februarie 1946 het die kerkraad eenparig besluit om 'n nuwe kerk te bou op 'n stuk grond wat van die stadsraad verkry is deur ruiling vir 'n sekere stuk kerkeiendom aan te gaan. Op 30 November 1946 is die eerste sooi vir die bou van die nuwe kerk deur Dorothea Korkie in die ouderdom van 88 jaar omgekeer. Saam met haar het ook twee ander bejaarde vroue van die gemeente, Marie van Dyk (79) en Martha Carolina Roux (74), elk 'n sooi omgespit.

Die hoeksteen van die nuwe gebou is op Sondag 15 Junie 1947 deur ds. J.J. Jordaan gelê. As uitgangspunt vir die plegtigheid het hy sy woorde uit Ps. 71:3 geput, "Wees vir my 'n Rots om in te woon", wat dan ook op die hoeksteen van die kerkgebou gegraveer is. Ds. Jordaan het tydens die bou van die kerk minstens 'n kwartier elke werksdag self 'n deeltjie van die bouwerk verrig. Soms was dit met 'n hamer en beitel en dikwels 'n ingewikkelde skrynwerkerstakie. So het hy onverbiddelik en pligsgetrou voortgegaan totdat die inwydingsdag op 31 Januarie 1948 eindelik aangebreek het.

Teen 2015, toe die belydende lidmate net 203 getel het vergeleke met 332 vyf jaar vantevore, was daar sprake dat die gemeente by 'n buurgemeente ingelyf en die gebou gesloop sou word om plek te maak vir 'n pakhuis. Die kerk is met die jare gevandaliseer en het vervalle geraak. Dit is egter waarskynlik van sloping gered toe belangstellendes dit opgeknap en ’n skuiling aan die haweloses in die omgewing gebied het. Shaun Luyt, stigter van die Happiness Foundation, het aan die Port Elizabethse dagblad "The Herald" gesê daar was in ’n stadium 'n moontlikheid dat die gemeente sou ontbind en 'n ander gebou in die kerk se plek opgerig sou word. 

Die Happiness Foundation het aangebied om die kerk te verf. Luyt en sy span het besluit om iets te doen vir die gemeente deur op sosiale media vir skenkings te vra. Mense het onder meer verf, plante en klere geborg, terwyl Luyt die tuin help opknap het.

Vyf haweloses wat naby die kerk woon, het hul hulp aangebied met die tuinmaak, skoonmaak en verwery. Minstens een het danksy dié projek weer ’n dak oor haar kop gekry. Binne twee weke het die span die kerk verfraai en die gemeente nuwe hoop vir die toekoms gegee. Lidmate en belangstellendes het op Sondag 26 Julie 2015 ’n spesiale dankdiens gehou om die opknapping van die kerkgebou te vier.





</doc>
<doc id="79794" url="https://af.wikipedia.org/wiki?curid=79794" title="NG gemeente Port Elizabeth-Noord">
NG gemeente Port Elizabeth-Noord

Die NG gemeente Port Elizabeth-Noord is in 1933 afgestig van die moedergemeente, Port Elizabeth, as slegs die vierde gemeente in die Oos-Kaapse hawestad.

Met die afstigting van Port Elizabeth-Noord het 'n volle 1 369 lidmate van die toe 26 jaar oue moedergemeente oorgekom. Dr. F.J. Minnaar is op 11 Desember 1933 tot leraar beroep en op 17 Maart 1934 as die eerste leraar van die gemeente bevestig, waar hy tot September 1944 gestaan het, toe hy 'n beroep na die gemeente Salisbury in Suid-Rhodesië aangeneem het. Ten spyte van die vinnig stygende ledetal vanweë die trek van die platteland na die stad, het die gemeente in die aanvangsjare 'n harde stryd moes voer om te bestaan. Armoede en ellende was oral in die gemeente sigbaar.

'n Ou Sinkgebou wat as danssaal deur bruin mense gebruik is, is vir £950 aangekoop en het tot 1949, dus ruim 16 jaar, as kerkgebou gedien. Op 9 Februarie 1945 is ds. J.J. Jordaan as leraar in die gemeente bevestig. Einde 1945 is die NG gemeente Sydenham met sowat 800 lidmate van die gemeente Port Elizabeth-Noord afgestig en neem ds. Jordaan die beroep daarheen aan.

Ds. P.A. van der Merwe is op 26 April 1946 as Port Elizabeth-Noord se derde leraar bevestig en is van 1 November 1946 bygestaan deur ds. B.F. van der Merwe as hulpprediker. Gedurende die beginjare moes daar gedurig van hulppredikers gebruik gemaak word: propp. C.J. van Lill (1935 – '36), J.F. Conradie (1936 – '37), F.E. O'B. Geldenhuys (1940), S.J. Henrico (1940), ds. W.J. Naudé (1940) en prop. P.A. van der Merwe (1941), tot hy op 17 Januarie 1942 as medeleraar georden en bevestig is. Hy het in Februarie 1943 'n beroep aangeneem na Groot-Brakrivier.

Daarna het gedien as hulppredikers: ds. C.L. Grundlingh (1941 – '45), prop. C.L. Greyvenstein (1944), di. M.J. de Kock (1945), H.W. Geyer (1945 – '46), J.T. Martens (1949), propp. J. Fourie (1950), S.C. Carstens (1950) en W. van Zyl (1951).

Op 10 September 1949 is die kerkgebou, waarna die gemeente meer as 'n dekade sedert die stigting van die gemeente uitgesien het, met groot geesdrif en dankbaarheid en sonder skuld ingewy. Die wydingsrede is gehou deur ds. D.P. van Huyssteen, organiserende sekretaris van die Algemene Armesorgkommissie, wat aan die gemeente onskatbare diens gelewer het. Die gebou is ontwerp deur J. Anthonie Smith, wat vir meer as 60 NG kerk verantwoordelik was.

Ondanks die afstigting van Sydenham het Port Elizabeth-Noord twee dekades ná sy stigting weer 3 000 lidmate getel sodat planne toe in die werk gestel moes word vir afstigting. Mettertyd het die NG lidmate in dié deel van Port Elizabeth egter afgeneem. In 1990 was hier 726 belydende lidmate en 379 in die dogtergemeente Sidwell, maar ten spyte van die inlywing van Sidwell by die moedergemeente, het Port Elizabeth-Noord in 2013 net 309 lidmate oorgehad.






</doc>
<doc id="79795" url="https://af.wikipedia.org/wiki?curid=79795" title="Baardbelasting">
Baardbelasting

Baardbelasting is ’n soort belasting wat deur die geskiedenis in verskeie lande ingestel is vir mans wat baarde dra. Die bekendste hiervan is dié van Pieter I van Rusland wat dit in 1698 ingestel het om die dra van baarde te ontmoedig.

Pieter die Grote het in September 1698 ’n baardbelasting ingestel as deel van sy poging om die land te moderniseer en op Europese modelle te skoei. Baarde was in dié tyd ongewoon in Europa, wat twee keer deur Pieter besoek is voordat hy begin regeer het.

Pieter het aanvanklik self besoekers aan sy paleise se baarde afgeskeer en later was daar gewoonlik ’n barbier aan sy etenstafel wat al die gaste tydens die maaltyd skoongeskeer het. Ná die instelling van die belasting moes mans ’n bewys by hulle dra as teken dat hulle die baardbelasting betaal het. Dit was van koper of silwer en het op die een kant die Russiese tweekoppige arend gehad en op die ander kant die onderste deel van ’n gesig met ’n neus, mond, snor en baard. Dit het twee frases bevat: "Geld is geneem" en " ’n Baard is ’n oorbodige las".

Boere kon hul baarde behou, maar moes belasting betaal elke keer dat hulle ’n stad binnegaan of verlaat.

In 1535 het koning Hendrik VIII van Engeland, wat self ’n baard gehad het, ’n baardbelasting ingestel. Die bedrag wat betaal moes word, het afgehang van die persoon se sosiale stand. Sy dogter, Elizabeth I, het agterna weer die belasting ingestel op alle baarde ouer as twee weke.

In Frankryk moes kerkamptenare hul baarde in die 16de eeu afskeer. Koning Frans I het aanstoot geneem dat geestelikes baarde groei. Dit het ’n verdeling veroorsaak tussen "hoëre" en "laere" kerklikes. Die hoëres kon die belasting betaal en hul baarde behou, terwyl die armer amptenare hul baarde moes afskeer. Volgens ’n edik in 1535 is ook regsgeleerdes gelas om sonder baarde in die hof te verskyn.



</doc>
<doc id="79798" url="https://af.wikipedia.org/wiki?curid=79798" title="Baard">
Baard

’n Baard is hare wat op die ken, bolip, wange en nek van die mens en sommige diere groei. By mense is dit gewoonlik net tienerseuns en volwasse mans wat baarde kan groei. Sommige vroue kan egter ook ’n baard ontwikkel. Wanneer onderskei word tussen die boonste en onderste deel van gesigshare, sluit die woord "baard" gewoonlik die snor uit.

Deur die loop van die geskiedenis is allerlei eienskappe toegeken aan mans met baarde, soos wysheid, manlikheid, seksuele viriliteit of ’n hoër status; baarde kan egter veral in moderne tye beskou word as nie skoon nie of ’n gebrek aan afronding.

Die baard ontwikkel tydens puberteit. Baardgroei word verbind met die stimulasie van haarsakkies in dié deel van die gesig deur dihidrotestosteroon, wat baardgroei bly beïnvloed ná puberteit. Hormone wat haarsakkies stimuleer of belemmer, se invloed wissel van area tot area; dihidrotestostoroon bevorder ook ’n bles. Dit word vervaardig uit testosteroon, en die vlakke kan wissel van seisoen tot seisoen – baarde groei vinniger in die somer.
Omdat dit moeilik is om baardgroei te meet is daar nie ooreenstemming oor watter invloede hormonale aktiwiteit op baarde het nie. ’n Fisikus het byvoorbeeld tydperke van verskeie weke elk in redelike afsondering op ’n verafgeleë eiland deurgebring. Hy het opgemerk sy baard groei stadiger, maar die dag voor hy die eiland sou verlaat, het sy baard besonder vinnig begin groei en dit het tydens die eerste dag of twee op die vasteland ’n ongekende hoë graad bereik. Hy het die verskynsel bestudeer en tot die gevolgtrekking gekom die stimulant vir haargroei lê in die hervatting van seksuele aktiwiteit. Ander kenners het egter glad nie met hom saamgestem nie.

Hoe vinnig die baard groei, is ook geneties.

Bioloë beskou baarde as sekondêre seksuele eienskappe omdat hulle uniek is aan een geslag, maar nie ’n direkte rol speel in voortplanting nie. Charles Darwin was die eerste persoon wat evolusie as ’n moontlike faktor beskou het in sy werk "The Descent of Man". Daarin meen hy die proses van seksuele seleksie kon tot baarde gelei het. Moderne bioloë het die rol van seksuele seleksie in die evolusie van baarde herbevestig en tot die slotsom gekom daar is bewyse dat die oorgrote meerderheid van vroue mans met baarde aantrekliker vind as mans daarsonder.

Verklarings in evolusionêre sielkunde vir die bestaan van baarde sluit in aanduidings dat die man seksueel ryp is of van dominansie omdat die ken groter lyk. Sommige geleerdes meen daar is nog nie vasgestel of die rede vir die seksuele seleksie wat tot die groei van baarde gelei het, aantreklikheid (interseksuele verhoudings) of dominansie (intraseksuele seleksie) is nie. ’n Baard kan ’n teken wees van ’n man se algehele kondisie. Die hoeveelheid gesigshare beïnvloed blykbaar sy aantreklikheid.

’n Baard maak ’n man egter kwesbaar in gevegte en dit kan hom duur te staan kom; daarom vermoed bioloë daar is ’n ander evolusionêre voordeel wat swaarder weeg as dié nadeel.

Die Antieke Egiptenare met ’n hoë rang het baarde op hul kenne gegroei en dit is dikwels gekleur of met goue drade deurweef. ’n Vals metaalbaard, wat ’n teken van koninklikheid was, is deur die konings en koninginne gedra. Dit is op sy plek gehou met ’n band wat oor die kop geloop het en was vas aan ’n goue kenband; dit was van omstreeks 3000 tot 1580 v.C. in die mode.

Mesopotamiese beskawings het hul baarde geolie en versier. Hulle het tange en krulysters gebruik om oordadige ringe en lae te skep.

Die Iraniërs het gehou van lang baarde en feitlik al die Iranse konings het ’n baard gehad. In "Travels" deur Adam Olearius eis ’n koning van Iran die kop van sy hoofkelner, en toe dit na hom gebring word, sê hy: "Wat ’n jammerte dat ’n man met so ’n mooi snor tereggestel moes word."

In antieke Indië was ’n lang baard ’n teken van waardigheid en wysheid. Die nasies in die ooste het hul baarde hooggeag en die straf vir bandeloosheid en owerspel was dat die persoon se baard in die openbaar afgeskeer word. Hulle het selfs hul baarde as waarborg vir skuld gegee.

Die antieke Grieke het hul baard beskou as ’n teken van viriliteit; in die epiese verhale van Homeros was dit amper van heilige belang, sodat iemand wat ’n dringende versoek aan iemand anders gerig het, dié persoon se baard sou aanraak. ’n Skoon gesig is beskou as ’n teken van verwyfdheid. Van die vroegste tye af was die skeer van die bolip egter nie ongewoon nie. Griekse baarde is ook dikwels met tange gekrul. In tye van rou is die baard afgeskeer.

Die mode om te skeer het in die tyd van Alexander die Grote begin. Alexander het sy soldate na berig word beveel om te skeer sodat die vyand nie ’n soldaat aan die baard kon gryp om hom dood te maak nie. Die gebruik om te skeer het van die antieke Masedoniërs, wie se konings op muntstukke sonder baarde uitgebeeld is, versprei na die hele bekende wêreld van die Masedoniese Ryk. Wette daarteen in Rhodos en Bisantium het geen uitwerking gehad nie. Selfs Aristoteles het die nuwe mode gevolg, anders as die ander filosowe wat hul baard behou het as ’n teken van hul beroep: filosowe het ná die Masedoniese tydperk nog baard gedra.

Dit lyk nie of die antieke Romeine geskeer het tydens hul vroeë geskiedenis nie (onder hul konings en in die vroeë republiek). Volgens Pliny het P. Ticinius die eerste barbier na Rome gebring – in die 454ste jaar ná die stigting van die stad, dus omstreeks 299 v.C.). Scipio Africanus was blykbaar die eerste Romein wat geskeer het, maar daarna het die neiging vlam gevat en kort daarna was alle Romeinse mans skoongeskeer; dit het ’n teken geword dat iemand Romeins was en nie Grieks nie. Eers in die latere stadium van die republiek het jong mans hul baarde gedeeltelik geskeer en dit in ’n ornamentele vorm geknip; voortieners het hul ken geolie in die hoop dat dit baardgroei sou bespoedig.

Later was die geleentheid van die eerste skeer die begin van iemand se manlike jare en dié dag is as ’n fees gevier. Augustus was toe 24 en Caligula 20. Die hare wat dan afgeskeer is, is aan ’n god geoffer; Nero het syne in ’n goue boks gesit en dit aan Jupiter Capitolinus opgedra. In tye van rou het hulle, anders as die Grieke, hul baard laat groei, soos Augustus met die dood van Julius Caesar.

In die Middeleeue was ’n baard ’n teken van ’n ridder se viriliteit en eer. Om iemand aan sy baard vas te hou was ’n oortreding en moes met ’n tweegeveg reggestel word. Terwyl die meeste adellikes en ridders baarde gehad het, was die Katolieke geestelikes skoongeskeer as teken van hul selibaat.

In die 15de eeu was die meeste Europeërs skoongeskeer. In die 16de eeu is baarde toegelaat om te groei tot verstommende lengtes en in verskeie vorme.

Aan die begin van die 17de eeu het baardgroottes gekrimp in die stede van Wes-Europa. In die tweede helfte van die eeu was dit weer mode om skoongeskeer te wees – in so ’n mate dat Pieter I van Rusland sy onderdane gelas het om hul baarde af te skeer; om dit aan te moedig het hy in 1698 ’n baardbelasting ingestel om die Russe meer in lyn te bring met die Wes-Europese mode.

In die 1850's het baarde weer gewild geword. Baie leiers soos Aleksander III van Rusland, Napoleon III van Frankryk en Frederick III van Duitsland en vooraanstaande staatsmanne en kultuurleiers soos Charles Dickens, Karl Marx en Giuseppe Verdi het baarde gegroei. Hierdie neiging kan in Noord-Amerika gesien word by die presidente van ná die Burgeroorlog. Voor Abraham Lincoln het geen president ’n baard gehad nie, maar ná hom het feitlik almal tot by William Howard Taft een gehad. Die baard is in dié tyd verbind met manlikheid en moed.

Teen die vroeë 20ste eeu het baarde se gewildheid afgeneem. In die 1920's en 1930's het die meeste mans met gesighare net ’n snor gehad, soos Albert Einstein, Wladimir Lenin, Adolf Hitler en Josef Stalin. In Amerika is gewilde helde intussen sonder baarde uitgebeeld en het kort hare en skoon gesigte vir dekades die aanvaarde styl geword.

Die teenkultuur het die baard weer gewild gemaak: eers die "beatniks" in die 1950's en toe die hippiebeweging in die middel 1960's. Ná die Viëtnamoorlog het baarde se gewildheid die hoogte ingeskiet en is dit deur hippies en sakelui gedra. Gewilde rock-, soul- en folkmusikante soos die Beatles en Barry White het volbaarde gehad. Dié mode het in die middel 1980' in Amerika weer begin taan.

Van die 1990's af was die mode in Amerika ’n bokbaard of kort geknipte baard en teen 2010 was ’n tweedag-stoppelbaard gewild. Teen die einde van die 20ste eeu was die kort geknipte Verdi-baard gewild, soms met ’n bypassende snor.

Gesigshare word meestal verwyder deur dit af te skeer. As net die deel op die bolip ongeskeer gelaat word, staan dit bekend as ’n snor. ’n Baard kan in verskillende style geskeer of geknip word. Van die bekendstes is (sien skets):

Ander soorte sluit in:



</doc>
<doc id="79800" url="https://af.wikipedia.org/wiki?curid=79800" title="NG gemeente Port Elizabeth-Wes">
NG gemeente Port Elizabeth-Wes

Die NG gemeente Port Elizabeth-Wes is in 1940 gestig as die vyfde gemeente van die NG Kerk in die Oos-Kaapse hawestad Port Elizabeth. 

Die NG gemeente Port Elizabeth is eers in 1907 gestig in wat toe nog 'n oorwegend Engelse stad was. In die jaar van dié gemeente se mondigwording het die NG gemeente Port Elizabeth-Sentraal gevolg en net die volgende jaar Port Elizabeth-Suid, later bekend as Walmer. In 1933 het die NG gemeente Port Elizabeth-Noord aan die beurt gekom en toe, op 15 Mei 1940, die NG gemeente Port Elizabeth-Wes in wat destyds beskryf is as een van die beste en vooruitstrewendste voorstede van Port Elizabeth, naamlik Newton Park. Die toename in die Afrikaanse bevolking van Port Elizabeth was so snel dat 'n gemeente met die naam Newton Park in 1953 van Port Elizabeth-Wes afgestig is; trouens, die getal gemeentes het binne 65 jaar ná die stigting van die moedergemeente tot 21 toegeneem en binne die eerste eeu tot 26, ten spyte van enkele inlywings, te wete Noordeinde by die moedergemeente, Sidwell by Port Elizabeth-Noord en Wespark by Algoapark-Noord. 

Binne die eerste twaalf jaar het Port Elizabeth-Wes se sieletal toegeneem tot sowat 2 300 en die lidmaattal tot sowat 1 500. Die gemeentegrense het destyds die nuwe uitbreidingsgebiede van die stad omsluit. Toe die gemeente afgestig is, het die eredienste in die Aurorasaal onder leiding van ds. A.O. Cloete, die eerste leraar plaasgevind. 

Op 'n gemeentevergadering op 17 Julie 1944 is besluit om tot die bouaksie oor te gaan. Weens die vertrek van ds. Cloete in daardie jaar na die NG gemeente Uitenhage, moes hiermee gewag word tot ds. G.J.J. Boshoff, wat op 3 Maart 1945 bevestig is, die werk kon voortsit. Die nuwe leraar het hom die bou van 'n kerk vol energie en lewenskrag ten doel gestel. 'n Bekwame boukommissie, met Anthonie Smith as argitek en die firma Louw en Swart as boukontrakteurs, het die bouwerk aangepak. Op 18 Mei 1947 het ds. A.O. Cloete die gedenksteen en ds. Boshoff die hoeksteen in die teenwoordigheid van 'n reuse-skare gelê.

Die voltooide Godshuis is op 1 Mei 1948 deur 'n skare ingewy en die gemeente kon voortaan in 'n behoorlike kerk aanbid. Die pastorie wat daarna voltooi is, pas mooi aan by die kerkgebou.

Ná vyf jaar van ywerige en pligsgetroue bediening het ds. Boshoff, wat toe reeds talle beroepe bedank het, 'n beroep na die NG gemeente Linden in Johannesburg aangeneem. Ds. J.J. Fick van die Grootkerk, Graaff-Reinet, is in sy plek beroep en hier bevestig op 19 Mei 1950. Ook hy sou nie lank vertoef in Port Elizabeth-Wes nie en vertrek reeds in 1952 om organiserende sekretaris vir fondse van Carfo te word. (Hy het in 1955 uit Carfo se diens getree en die bediening in 1960 verlaat.)

Ds. Fick se groot doelstelling was om die laaste deel van die gemeenteskuld te help delg. Hierin het hy die hulp gehad van 'n kerkraad van 62 lede. Ondanks afstigtings het die gemeente in 1973 nog 1 650 lidmate gehad en 1 136 in 1990, maar teen 2013 net 363. In 2015 het dit nog afgeneem: nege doop- en 251 belydende lidmate.

Die gemeente het op Sondag 17 Mei 2015 sy 75-jarige bestaan met 'n feesdiens gevier.





</doc>
<doc id="79806" url="https://af.wikipedia.org/wiki?curid=79806" title="Bontkwikkie">
Bontkwikkie

Die Bontkwikkie ("Motacilla aguimp") is 'n gelokaliseerde algemene standvoël by groot riviere, watermassas en strandmere en ook in parke en tuine. Die voël is die enigste swart-en-wit kwikkie in Suider-Afrika. Die voël is 20 cm groot en weeg 27 gram. In Engels staan die voël bekend as die "African Pied Wagtail".




</doc>
<doc id="79808" url="https://af.wikipedia.org/wiki?curid=79808" title="Collioure">
Collioure

Collioure is ’n dorp in die Franse département Pyrénées-Orientales en die gewes Languedoc-Roussillon met ’n oppervlakte van 13.02 vierkante kilometer en 3057 inwoners (2013). Sy inwoners word in Frans "Colliourencs" genoem.




</doc>
<doc id="79811" url="https://af.wikipedia.org/wiki?curid=79811" title="Grootteorde">
Grootteorde

’n Grootteorde is ’n skaal van enige getal waar elke grootte of waarde van iets in ’n vasgestelde verhouding staan tot die vorige grootte of waarde. Die getal wat die meeste as skaal gebruik word, is 10. Dan is elke volgende waarde 10 keer soveel as die vorige waarde. " ’n Mens sê twee getalle het dieselfde grootteorde van ’n getal as die een getal gedeel deur die ander getal ’n waarde van minder as 10 gee. So is 23 en 82 van dieselfde grootteorde, maar 23 en 820 is nie." – John Baez

Grootteordes word gewoonlik gebruik om baie benaderde vergelykings te tref en hulle dui baie groot verskille aan. As twee getalle met een grootteorde verskil, is een sowat 10 keer meer as die ander. As hulle met twee grootteordes verskil, is die een sowat 100 keer meer.

SI-eenhede berus op dieselfde beginsel. Die meeste amptelike voorvoegsels (soos milli-, mikro- of nano- en kilo-, mega- of giga-) staan vir drie grootteordes, maar desi- of senti- en deka- of hekto dui op een grootteorde.




</doc>
<doc id="79813" url="https://af.wikipedia.org/wiki?curid=79813" title="Kort en lang skaalverdeling">
Kort en lang skaalverdeling

Die kort en die lang skaalverdeling is twee verskillende maniere om name aan groot getalle te gee. Dit lei onder meer daartoe dat Afrikaans meestal die woord "miljard" (lang skaal) gebruik vir die getal wat in Engels "billion" (kort skaal) genoem word.

In Europa word die sogenaamde lang skaal gebruik, behalwe in Frankryk, waar die kort skaal tot in 1948 gebruik is. Die Franse gebruik is deur die VSA en Brasilië oorgeneem. In 1948 het Frankryk besluit om hom neer te lê by die gebruik van die lang skaal in die res van die wêreld. Amerika het egter die kort skaal bly gebruik en dit het tot verwarring in die Engelssprekende wêreld gelei. Mense het terme soos "Amerikaanse biljoen" en "Britse biljoen" gebruik. In 1974 het die Britse regering besluit om die Amerikaanse manier te volg en die kort skaal te gebruik.

In sommige lande word ’n mengsel van die twee stelsels gebruik, soos in Oos-Europa, dele van die Midde-Ooste en Indonesië. In Suid-Afrika word die lang skaal meestal in Afrikaans gebruik en die kort skaal in Engels om ooreen te stem met ander Engelssprekende lande.

In albei skaalverdelings verander die naam van groot getalle per faktor van duisend. Dit kom ooreen met die gebruik van voorvoegsels (kilo-, mega-, giga- ens.) in die SI-stelsel.

In die lang skaal is die naamgewing van getalle gebaseer op die getal miljoen. Met ’n Latynse voorvoegsel word aangedui tot die hoeveelste mag van ’n miljoen ’n bepaalde getal is. Byvoorbeeld: ’n biljoen ("bi" is twee) is die tweede mag van ’n miljoen (1 000 000). ’n Triljoen ("tria" is drie) is ’n miljoen tot die derde mag. Vir elke volgende faktor van ’n miljoen word die voorvoegsel met 1 verhoog. Die tussenin-faktore duisend kry dieselfde voorvoegsel, maar die uitgang "-jard" in plaas van "-joen". ’n Biljard is dus ’n duisend biljoen.

In die kort skaal word ook by ’n miljoen begin, maar daar is nie "-jard"-uitgange nie. Hier word die getal met elke voorvoegsel met ’n faktor duisend verhoog. Omdat die naamgewing egter nie by duisend begin nie, maar eweneens by ’n miljoen, is die voorvoegsel nie regstreeks verwant aan die mag van duisend nie, maar aan die "mag plus 1" van duisend. Voorbeeld: ’n kwadriljoen ("quadri" is vier) is in die kort skaal die vyfde mag (vier plus 1) van duisend.

Deurdat die name van die kort skaal ook in die lang skaal voorkom, maar met ’n betekenisverskil, veroorsaak dit steeds verwarring asook taalfoute wanneer van Engels in ander tale vertaal word.

In die praktyk word die name van groter getalle nie juis gebruik nie, maar eerder die wetenskaplike notasie 10.

kwint = 5

Die algemene reël vir die kort skaal kan geïllustreer word met die volgende voorbeeld:

In die lang verdeling:

Die onderstaande tabel gee ’n vergelyking tussen die twee stelsels.



</doc>
<doc id="79816" url="https://af.wikipedia.org/wiki?curid=79816" title="Albedo">
Albedo

Albedo of refleksiekoëffisiënt is die verhouding van die weerkaatste straling van die oppervlak van ’n voorwerp af tot die hoeveelheid straling wat daarop val. Dit is afgelei van die Latynse woord "albedo" ("witheid" of "weerkaatste sonlig"), wat op sy beurt afgelei is van "albus" ("wit"). Dit is dus die weerkaatsende krag van ’n oppervlak. Dit word gemeet op ’n skaal van nul vir geen weerkaatsing van ’n algehele swart oppervlak tot 1 vir die perfeke weerkaatsing van ’n wit oppervlak, en kan ook in persentasie uitgedruk word.

Die albedo is ’n belangrike begrip in weerkunde en sterrekunde. Die algehele albedo van die Aarde is 30 tot 35% vanweë die wolke in die atmosfeer, maar verskil op die oppervlak omdat dit afhang van geologiese en omgewingseienskappe.

Die term is deur Johann Heinrich Lambert begin gebruik in sy werk "Photometria" van 1760.

Albedo's van tipiese materiale in sigbare lig wissel van sowat 0,9 vir vars sneeu tot sowat 0,04 vir steenkool, een van die donkerste materiale. Die diep skaduwees van holtes kan dieselfde albedo hê as die nul van ’n swartstraler. Wanneer dit van ’n afstand af gesien word, het die oseane se oppervlak ’n lae albedo, nes die meeste woude, terwyl woestyne van die hoogste albedo's van alle soorte grond het. Die meeste grondsoorte het ’n albedo van 0,1 tot 0,4. Die gemiddelde albedo van die Aarde is sowat 0,3. Dis is veel hoër as dié van oseane, hoofsaaklik vanweë die verspreiding van wolke.

Die klassieke voorbeeld van die albedo-effek is sneeu se temperatuur. Wanneer ’n sneeubedekte gebied warmer word en die sneeu smelt, neem die albedo af, meer sonlig word geabsorbeer en die temperatuur is geneig om te styg. Die teenoorgestelde is ook waar: wanneer sneeu vorm, vind ’n verkoelingsiklus plaas. Die intensiteit van die albedo-effek hang af van die grootte van die verandering in albedo en die hoeveel isolasie; daarom kan dit baie groot wees in tropiese gebiede.



</doc>
<doc id="79817" url="https://af.wikipedia.org/wiki?curid=79817" title="Fred Whipple">
Fred Whipple

Fred Lawrence Whipple (5 November 1906 – 30 Augustus 2004) was ’n Amerikaanse sterrekundige wat langer as 70 jaar by die Harvard-kollegesterrewag gewerk het. Hy het onder meer ’n paar asteroïdes en komete ontdek, met die "vuil sneeubal"-teorie vorendag gekom en die Whipple-veld ontwerp.


</doc>
<doc id="79818" url="https://af.wikipedia.org/wiki?curid=79818" title="Biljoen">
Biljoen

’n Biljoen is in Afrikaans en die meeste Europese lande tien tot die mag 12, dus 1 000 000 000 000 of 10. Dit is ’n miljoen tot die 2de mag, vandaar die naam ("bi" is twee in Latyn).

Die SI-voorvoegsel vir ’n biljoen is tera, afgekort as T. Voorbeeld: 1 TG = 1 teragreep (terabyte) = 1 biljoen grepe.

Die Engelse woord "billion" het ’n ander betekenis. Dit is wat in Afrikaans ’n miljard genoem word, dus 1 000 miljoen of 1 000 000 000 (10). ’n Biljoen is in Engels "trillion" (1 000 × 1 000). Die rede vir die verskil in die name is omdat twee verskillende stelsels, die kort en die lang skaalverdeling, in verskillende dele van die wêreld gebruik word. In Afrikaans word die "lang skaal" gebruik en in Engels die "kort skaal". (Kyk by kort en lang skaalverdeling vir ’n verskil tussen die twee stelsels.)

Die ontbinding van 1 biljoen in priemfaktore is: 1 000 000 000 000 = 2 × 5




</doc>
<doc id="79819" url="https://af.wikipedia.org/wiki?curid=79819" title="Philip Burger">
Philip Burger

Philip Burger (gebore in Pretoria, 28 Augustus 1980) is ’n rugbyspeler wat vir die Cheetahs op vleuel en heelagter gespeel het in die Superrugbyreeks en vir die Vrystaat Cheetahs en Griffons in die Curriebeker- en Vodacombekerreekse. Burger het ook vir die Blitsbokke (die nasionale Sewesspan) uitgedraf. Hy is die seun van Thys Burger wat die Springbokke in drie toetse verteenwoordig het.

Burger het in 2002 vir die Vrystaatse Vodacombekerspan uitgedraf en was in dieselfde jaar in die Pumas se Curriebekergroep. In 2003 was hy in die Pumas se Vodakomskildgroep en ook in die SWD Arende se Curriebekergroep en in 2004 was hy by die Griekwas betrokke voordat hy vir die Vrystaat begin speel het.

Aan die einde van die Suid-Afrikaanse rugbyseisoen in 2007 is hy na Frankryk waar hy vir vier seisoene vir Perpignan gespeel het. In 2011 het hy sy terugkeer na Suid-Afrika gemaak en aan die einde van 2012 het hy sy rugbystewels opgehang.



</doc>
<doc id="79830" url="https://af.wikipedia.org/wiki?curid=79830" title="Bergkwikkie">
Bergkwikkie

Die Bergkwikkie ("Motacilla clara") is 'n gelokaliseerde algemene standvoël in heuwelagtige, beboste wêreld en verkies strome met rotse wat uitsteek, snelstrome en klein watervalle. Die voël is 20 cm groot en weeg 20 gram. In Engels staan die voël bekend as die "Mountain Wagtail".




</doc>
<doc id="79832" url="https://af.wikipedia.org/wiki?curid=79832" title="Geelkwikkie">
Geelkwikkie

Die Geelkwikkie ("Motacilla flava") is 'n voël en skaars tot gelokaliseerde algemene Palearkties-broeiende besoeker. Hulle kom gewoonlik in groepies voor in vogtige kortgrasgebiede naby watermassas. Die voël is 17 cm groot en weeg 14 - 21 gram. In Engels staan die voël bekend as die "Western Yellow Wagtail".




</doc>
<doc id="79834" url="https://af.wikipedia.org/wiki?curid=79834" title="Gryskwikkie">
Gryskwikkie

Die Gryskwikkie ("Motacilla cinerea") is 'n voël en seldsame Palearkties-broeiende swerwer en word meestal gesien van November - April terwyl 'n paar al in die winter opgeteken is. Hulle kom gewoonlik een-een voor langs beboste strome. Die voël is 19 cm groot en weeg 18 gram. In Engels staan die voël bekend as die "Grey Wagtail".




</doc>
<doc id="79836" url="https://af.wikipedia.org/wiki?curid=79836" title="Sitrienkwikkie">
Sitrienkwikkie

Die Sitrienkwikkie ("Motacilla citreola") is 'n voël en seldsame Palearkties-broeiende swerwer. Die voël is nog net twee keer opgeteken in Suider-Afrika, by die Gamtoormonding en by Kleinmond. Die voël is 17 cm groot en weeg 20 gram. In Engels staan die voël bekend as die "Citrine Wagtail".




</doc>
<doc id="79838" url="https://af.wikipedia.org/wiki?curid=79838" title="Oranjekeelkalkoentjie">
Oranjekeelkalkoentjie

Die Oranjekeelkalkoentjie ("Macronyx capensis") is 'n endemiese algemene standvoël in vogtige grasveld van seevlak tot berghoogland. Die voël is 20 cm groot en weeg 45 gram. In Engels staan die voël bekend as die "Cape Longclaw".




</doc>
<doc id="79840" url="https://af.wikipedia.org/wiki?curid=79840" title="Geelkeelkalkoentjie">
Geelkeelkalkoentjie

Die Geelkeelkalkoentjie ("Macronyx croceus") is 'n algemene standvoël in grasagtige savanne, oop boomveld en grasveld. Die voël is 21 cm groot en weeg 49 gram. In Engels staan die voël bekend as die "Yellow-throated Longclaw".




</doc>
<doc id="79841" url="https://af.wikipedia.org/wiki?curid=79841" title="Ultraviolet">
Ultraviolet

Ultraviolet (afgekort UV, ook genoem ultravioletstraling of ultravioletlig) is elektromagnetiese straling net buite die deel van die spektrum wat die menslike oog kan waarneem. Die golflengte van ultraviolet lê tussen 10 en 400 nm (nanometer), dus "verby violet", en dit is wat die woord "ultraviolet" beteken. In verband met die uitwerking van ultravioletlig op die mens en omgewing, word onderskei tussen UVA, UVB en UVC. Eersgenoemde het ’n golflengte van tussen sowat 315 en 400 nm (lang golwe). UVB se golflengte is tussen 280 en 315 nm en dié van UVC tussen 100 en 280 nm (kort golwe). Straling met ’n golflengte tussen rofweg 10 en 100 nm word ekstreme ultraviolet (EUV) genoem.

Hoewel ultraviolet nie deur die mens gesien kan word nie, kan naby-ultraviolet wel deur sommige voëls en insekte waargeneem word. Die meeste mense is ook bewus van die uitwerking van UV op die vel, wat sonbrand genoem word. Benewens kortgolf-UV wat deur suurstof geblokkeer word, word ’n groot deel (meer as 97%) van middel-UV deur die osoonlaag geblokkeer. Albei sou groot skade aan lewende organismes aangerig het as dit deur die atmosfeer gedring het. Dit is slegs danksy die osoonlaag dat lewe op aarde moontlik is.

Ultravioletstraling is in 1801 deur Johann Wilhelm Ritter ontdek toe hy met silwerchloried gewerk het. Die straling laat silwerchloried vinnig van kleur verander.

Naas die "gewone" sigbare lig straal die son ook ultraviolet uit. Ons is gevoelig vir die lig, maar die ooglens laat dit nie deur nie en beskerm daardeur die netvlies. Bye kan wel ultravioletstraling sien en neem daardeur baie blomme beter waar wat vir die mens onopvallend is.

Die intensiteit van die ultraviolet in sonstrale word uitgedruk in die UV-indeks, By ’n hoë UV-indeks is daar meer ultraviolet aanwesig as by ’n lae indeks. Met te veel UV-straling kan die vel rooi kleur of brand of selfs velkanker opdoen. UVB is in dié verband die nadeligste vir die mens. UVA hou dieselfde gevare in, maar in ’n mindere mate. Sonbrandolies bevat bestanddele wat bedoel is om veral UVB-strale te blokkeer; party beskerm die vel ook teen UVA.

Ultravioletstraling laat die liggaam ook vitamien D vervaardig, wat groot voordele vir die mens se gesondheid inhou, maar daarvoor is 15 minute sonlig per dag voldoende.

Verskeie toestelle bestaan vir die meet van ultravioletstraling. Hoeveel UV die Aarde bereik, hang af van hoe hoog die son sit. In die somer en in die middel van die dag, wanneer die son hoër sit as andersins, is die UV veel sterker. Ook op ’n groter hoogte, soos in die berge, is die intensiteit hoër omdat daar minder lug is wat die straling blokkeer. Op water (soos ’n meer of see) is dit ook sterker weens weerkaatsing op die water. Ook wit sand of sneeu weerkaats die straling en daarom is UV hoër in sulke gebiede.

UV-straling hang ook af van die hoeveelheid wolke in die lug. Wolke keer nie net sigbare lig af nie, maar ook UV. Wolke weerkaats egter ook lig en daarom kan die hoeveelheid ultravioletstraling wat die aarde bereik wissel onder ’n half bewolkte hemel.

Die gas in die osoonlaag keer ultravioletstraling af en verminder dus die straling wat die aarde bereik. Die osoonlaag lê op ’n hoogte van tussen sowat 15 en 30 km. Skade aan die osoonlaag weens besoedeling bedreig dus die lewe op aarde. Die osoonlaag het ook seisoene: in die lente is dit op sy dikste en in die herfs op sy dunste. Die weer het ook ’n invloed daarop: in die algemeen is die osoonlaag effens dunner in die omgewing van ’n hoogdrukgebied as by ’n laagdrukgebied.

Vanweë ultraviolet se vermoë om chemiese reaksie te veroorsaak en fluoressensie in materiale op te wek, word dit op baie manier tot voordeel van die mens ingespan. Hier is ’n paar van die gebruike by spesifieke golflengtes van die UV-spektrum.



</doc>
<doc id="79844" url="https://af.wikipedia.org/wiki?curid=79844" title="Fritz Eloff">
Fritz Eloff

Frederick Christoffel Eloff (18 Mei 1920 - 5 September 2013 was 'n eertydse Noord-Transvaalse rugbybaas en ’n voormalige voorsitter van die Internasionale Rugbyraad. Hy het ook vir Noord-Transvaal gespeel en het vir 26 jaar lank gedien as president van dié rugbyunie. Hy was ook 30 jaar lank 'n lid van die Suid-Afrikaanse Rugbyunie se uitvoerende komitee en het in 1993 ná die afsterwe van dr. Danie Craven as waarnemende president gedien. Eloff was ook 27 jaar lank 'n lid van die Internasionale Rugbyraad (IRB).

Hy het vir 42 jaar by die Universiteit van Pretoria gewerk waar hy ook afgetree het.

Hy het twee dogters en twee kleinkinders. Sy vrou, Valerie, het gedurende 2012 gesterf. Hy is vanuit die Gereformeerde kerk Pretoria-Brooklyn begrawe.


</doc>
<doc id="79846" url="https://af.wikipedia.org/wiki?curid=79846" title="NG gemeente Klipplaat">
NG gemeente Klipplaat

Die NG gemeente Klipplaat is amptelik die kleinste gemeente in die Nederduitse Gereformeerde Kerk se Sinode van Oos-Kaapland wat teen 2013 al jare lank vakant was en eintlik nog net in naam bestaan het, soos ook die geval was met die gemeente Waterford, eweneens in die Ring van Graaff-Reinet.

Die jaar 1944 was 'n besonderse vrugbare jaar vir die stigting van gemeentes in die destydse Kaapse Kerk, wat mettertyd sou verdeel in die Sinode van Wes-en-Suid-Kaapland, Oos-Kaapland, Noord-Kaapland en Namibië, want in dié jaar is nege gemeentes gestig: Gamtoosvallei, Kruispad (later genoem Brackenfell), Klipplaat, Tzitzikamma (later gespel Tsitsikamma), Tafelberg, Grootfontein, Gansbaai, Leonard sowel as Naauwpoort (later gespel Noupoort).

Die eerste poging tot afstigting van die gemeente Klipplaat is al die vorige jaar aangewend, maar dit het skipbreuk gelei. Die ywerige ou vader J.C. Els van Mavis Bank het egter dadelik weer met aanvoorwerk begin en ná verskeie ongeslaagde onderhoude met mnr. W.A. van Wyk, skoolhoof, asook mnr. H.J.J. Koen en ander belangstellendes, is 'n wyksvergadering gehou waarop 'n kommissie gekies is om die moontlikheid van afstigting na te gaan.

Toe die kommissie op die volgende wyskvergadering aanbeveel dat die Ring van Graaff-Reinet versoek word om 'n afsonderlike gemeente op Klipplaat te stig, is dit feitlik eenparig aangeneem, hoewel die leraar van die NG gemeente Jansenville, ds. J.A. Van Zyl le Roux, 'n waarskuwende stem laat hoor het.

Tog het dit aan geesdrif nie ontbreek nie, en toe die Ringskommissie op 18 Oktober 1944 oorkom om die nuwe gemeente amptelik te stig, was die kerk stampvol. As konsulent is ds. J.J.S. Botha, die leraar van die NG gemeente Steytlerville, aangestel.

Die jong gemeente was gelukkig deurdat die tweede beroep geslaag het, want ds. G.R. van Rooyen van die NG gemeente Ugie het die beroep aangeneem en is op 7 April 1945 bevestig. Hy het die gemeente op bekwame wyse bearbei tot hy op 19 Junie 1948 vertrek het na die gemeente Gamtoosvallei, wat nes Klipplaat in 1944 gestig is. Ds. J.J. Badenhorst van die NG gemeente Uitenhage het die beroep aangeneem en is op 4 Desember 1948 bevestig.

Die gemeente mos klein begin omdat daar aanvanklik onder meer geen pastorie op Klipplaat was nie en die moedergemeente Jansenville slegs £500 aan haar dogtergemeente kon afstaan en dit boonop in kwartaallikse paaiemente van £25 betaal het. Binne sewe jaar was die jong gemeente se geldsake egter kerngesond. Die pastorie is afbetaal, 'n saalfonds is in die lewe geroep en het mooi gevorder, alle verpligte fondse is gereeld gesteun, die sendingkwota en Algemene Armsorgkommissie-kwota gereeld aangesuiwer en die dankoffer het ook alle verwagtinge oortref sodat die gemeente 'n mooi batige saldo kon aantoon.

Die afstigting het daartoe gelei dat intensiewer bearbeiding 'n besliste oplewing op geestelike gebied tot gevolg gehad het, onder meer wat lidmate se belangstelling in die sending betref het. Mettertyd het dié deel van die Karoo egter kwaai ontvolk sodat Klipplaat se belydende lidmate van 513 in 1959 tot 460 in 1971 gedaal het en daarna tienvoudig verminder het tot sowat 40 in 2013.




</doc>
<doc id="79849" url="https://af.wikipedia.org/wiki?curid=79849" title="August Ahrbeck">
August Ahrbeck

Ds. August Ahrbeck (Kaapstad, 15 Augustus 1851 – Somerset-Wes, 26 Februarie 1935) was 'n Afrikaanse taalstryder, 'n stigter van die Genootskap van Regte Afrikaners en van 1883 tot 1903 leraar in twee gemeentes van die Nederduitse Gereformeerde Kerk, naamlik die NG gemeente Prieska en daarna die NG gemeente Ugie.

Ahrbeck het reeds van 'n vroeë ouderdom begin doof word, waarskynlik die rede waarom hy twee jaar op 'n beroep moes wag in 'n tyd toe daar 'n skaarste aan predikante in die NG Kerk was. Hy het die beroep in 1883 na Prieska aangeneem as dié gemeente se eerste leraar, maar ná enkele jare het sommige kerkraadslede klagtes teen hom ingebring wat eindelik gelei het tot sy bedanking in 1893. Hierna het hy te midde van swaarkry omdat hy met net £500 van Prieska weg is, enkele jare as hulpprediker onder NG lidmate in die destydse Transkei-gebied gewerk tot hy in 1903 op Ugie as die gemeente se eerste leraar bevestig is.

Ongelukkig het sy gesondheid so agteruitgegaan dat hy verplig is om sy emeritaat in 1905 aan te vra. Nadat hy en sy vrou hulle op Somerset-Wes gevestig het, het 'n lokomotief in 1910 sy een been verbrysel omdat hy nie die trein kon hoor aankom nie. Nietemin het hy, afgesonder van die wêreld weens sy doofheid, nog tot 1935 gelewe toe hy oorlede is in die destyds hoë ouderdom van 83 jaar. Hy en sy vrou was kinderloos. Mev. Ahrbeck is in 1943 oorlede.

August Ahrbeck was die jongste van drie seuns van die Duits gebore rekenmeester Friedrich Wilhelm Ahrbeck (1808 – 22 Desember 1867) en die eweneens Duits gebore Juliane Augusta Pistorius (13 Augustus 1816 – 18 April 1874). Sy broers was William en Julius. Die gesin het aan die Buitengracht gewoon. Omdat sy ouers Lutherane was, is August Luthers gedoop. Sy eerste opleiding het hy aan Tot Nut van 't Algemeen ontvang, 'n Hollandse opvoedingsinrigting waar baie Afrikaners wat later 'n belangrike plek in die samelewing ingeneem het, hul vroegste onderrig ontvang het. Hy was ook 'n leerling aan die Commercial Academy. Hierna was hy 'n ruk lank werksaam by die firma Cartwrights.

Omstreeks 1875, terwyl hy 'n student aan die Victoria-kollege was en blykbaar in Noorder-Paarl woonagtig was, kom hy in aanraking met die vroeë voorstanders van Afrikaans in die Paarl. Hy was dan ook een van die agt manne wat in die geheim in die huis van Gideon Malherbe in Pastorielaan die Genootskap van Regte Afrikaners gestig het, wat hy ook as sekretaris gedien het. Op die stigtingsvergadering van die genootskap op 14 Augustus 1875 is 'n besluit geneem om die Bybel in Afrikaans te vertaal. Hy het dus met 'n helder blik in die toekoms gesien dat Afrikaans eendag 'n belangrike plek in die volkslewe sou inneem, hoewel die vertaling van die Bybel eers in 1933 verwesenlik is.

In die notule van die voorlopige vergadering van Afrikaners op 14 Augustus 1875 word nie melding van 'n tydskrif gemaak nie, maar wel van 'n kommissie wat op voorstel van Ahrbeck, die naam en reëls van die Genootskap moes opstel en op die volgende vergadering verslag moes lewer. Ahrbeck het nie in dié kommissie gedien nie, maar wel in die kommissie wat op die vergadering op 23 September 1875 benoem is om uitvoering te gee aan die besluit om "Die Afrikaanse Patriot" uit te gee. Die eerste uitgawe van dié blad het reeds op Saterdag 15 Januarie 1876 verskyn.

Een van die GRA-manne, G.R. von Wielligh, het in latere jare opgemerk dat Ahrbeck baie gewaag het om hom so openlik met die beweging te vereenselwig en gereeld van Stellenbosch die vergaderings van die GRA in die Paarl te kom bywoon, want die teologiese professore van destyds was soos gif gekant teen "Die Patriot" (die GRA se koerantjie) en die Afrikaanse taal gekant. Nietemin word Ahrbeck in "Die Afrikaanse Patriot" gelys as agent vir die publikasie op Stellenbosch. Later in sy lewe wou die beskeie Ahrbeck egter feitlik niks uitlaat oor sy aandeel aan die GRA nie, die beweging wat aanleiding gegee het tot die Eerste Afrikaanse Taalbeweging.

In 1880 is Ahrbeck tot die Kweekskool op Stellenbosch toegelaat en in November 1883 tot die bediening in die NG Kerk toegelaat, maar hy moes geruime tyd op 'n beroep wag, toe hy meteens twee kry, sodat hy eers in 1885 in sy eerste gemeente bevestig is. Dit kan wees dat sy gehoor, wat reeds op 16-jarige leeftyd ernstig aangetas is deur 'n oorinfeksie wat hy opgedoen het, iets hiermee te doen gehad het. Hy was die eerste leraar van die NG gemeente Prieska, gestig op 11 Maart 1878, van sy bevestiging en ordening in die naweek van 17 en 18 Januarie 1885 tot 23 Oktober 1893 toe hy noodgedwonge moes bedank weens onenigheid in die gemeente oor onder meer sy huis- en siektebesoek in veral die distrik.

Ds. Ahrbeck het sy taak in dié uitgestrekte en geestelik verwaarloosde gemeente, wat in sy eerste sewe bestaansjare voor die eerste predikant se koms herderloos was, met besonderse toewyding en ywer aangepak. Hy was altyd 'n sterk voorstander van die onderwys en het in Julie 1885, afgesien van die pasgestigte Kerkskool, besluit om kerklik saam te werk met die goewermentskool op die dorp. Hy het hom ook met welslae beywer vir die afbetaling van die drukkende kerkbouskuld. Die eerste basaar in die geskiedenis van die gemeente Prieska is juis op 3 Julie 1885 met dié doel gehou. Hy het ook die grondslag gelê vir die plaaslike sending en teen die einde van sy bediening (1893) is 'n evangelis in diens geneem en 'n sendingdireksie benoem.

Teen die einde van ds. Ahrbeck se bediening op Prieska het ernstige verdeeldheid in die gemeente ontstaan. Die eerste voorteken was reeds in 1890 toe hy daarvan aangekla is dat hy 'n bruidsmeisie met wrok en sonder rede van die kansel af beledig het. Die kerkraad het egter bevind dat die aantyging van alle grond ontbloot was. Dit was egter net die begin van ds. Ahrbeck se teenspoed in die gemeente.

Op 24 Februarie 1893 is 'n klagskrif by die Ringskommissie ingedien waarin ds. Ahrbeck beskuldig word van versuim ten opsigte van huis- en siektebesoek in veral die distrik en van sekere "ongeregeldhede" in die kerkgebou. Hy het glo tydens 'n huweliksbevestiging in Desember 1892 teken van "drank onmatigheid" op die kansel getoon. Die Ringskommissie het die klag grondig ondersoek, getuies ingeroep, maar geeneen kon die klag staaf nie. Die kommissie het verdaag sonder dat hy uitspraak gelewer het en twee weke later, einde Mei 1893, op Victoria-Wes vergader. Toe kom die volgende uitspraak: "Die kommissie wat die getuienisse ter plaatse ingewin het, het dit noukeurig oorweeg en ag die klag as synde nie bewys nie en wys die saak daarom van die hand." Die Ring van Beaufort het dié uitspraak in Oktober daardie jaar bekragtig.

Tog wou die klaers hulle nie by dié bevinding neerlê nie, want toe die kerkraad ses weke ná die Ringskommissie se uitspraak byeenkom, is die bedanking van ouderlinge B.J. Burger en J.P. Botha ter tafel gelê. Die bedankings is aanvaar op grond van "hunne wenschen, niet om de rede door hun genoemd". 'n Maand later bedank diaken M.C. van Niekerk as kerkraadslid en lid van die plaaslike sendingdireksie. Weer aanvaar die kerkraad die bedanking omdat hy dit so verkies, maar nie op grond van sy rede nie. Die rede vir die drie bedankings word gevolglik nie in die notule van die kerkraad genoem nie, maar daar kan aanvaar word dit verband gehou met die vroeëre klag teen ds. Ahrbeck wat die Ringskommissie verwerp het.

Intussen het G.W.C. van der Merwe, tot onlangs koster en voorsinger, deur die gemeente gegaan met 'n petisie teen die leraar. Omdat sy optrede strydig was met die kerk se wette en bepalinge, het die kerkraad in Augustus 1893 besluit om onbepaalde sensuur op hom te plaas. Maar 'n maand later voer Van der Merwe en die ander beswaardes die saak tot 'n punt.

Op 18 September het hy saam met die here Goussard en Theron namens die ontevredenes voor die kerkraad verskyn en lê 'n versoekskrif van 52 lidmate voor waarin hulle aandring op ds. Ahrbeck se bedanking. Omdat hulle 'n onmiddellike antwoord geëis het, het die kerkraad enkele ure taai onderhandel met die verteenwoordigers van die ontevredenes. Ds. Maeder van Victoria-Wes was hierin behulpsaam nadat hy spesiaal vir die doel uitgenooi is. Die ontevredenes het tydens die onderhandelings geëis dat ds. Ahrbeck dadelik moes bedank en einde Desember daardie jaar moes uittree. Vyf van die agt oorblywende kerkraadslede het gevoel dat hy ter wille van die gemeente moes bedank. Ds. Ahrbeck het voor dié geweldige druk geswig en willig gevolglik in om te bedank.

Toe die vergadering hervat neem ds. Maeder die voorsitterstoel in sodat die vergadering kon reël vir die predikant se bedanking. Hy sou dit op 24 September van die kansel afkondig, sy afskeidspreek op 22 Oktober lewer en die volgende dag sou demissie aan hom verleen word. As afskeidsgeskenk sou hy £500 kry. Alle appèlle in die saak na weerskante sou teruggetrek word en die bedanking van die voormelde kerkraadslede as teruggetrek beskou word.

Ds. Ahrbech het wel sy ondersteuners gehad, want toe die kerkraad die volgende dag weer byeenkom, het drie lede bedank omdat hy, volgens hulle, nie reg behandel is nie. 'n ouderling en ouddiaken het 'n petisie met 75 lidmate se handtekeninge aan die Ring van Beaufort oorhandig waarin die wettigheid van die kerkraad se optrede teenoor die leraar bevraagteken is. Hulle wou veral weet watter vaste gronde die kerkraad gehad het om ds. Ahrbeck onder die indruk te bring dat die meeste gemeentelede teen hom gekant was.

Die Ring het tydens sy sitting op 11 Oktober 1893 op Victoria-Wes dié aansoek behandel toe 'n duidelike meningsverskil onder die lede aan die lig kom. Hoewel die klag teen die leraar nie bewys is nie en daar ontevredenheid was oor ds. Ahrbeck se aansoek om demissie, moes die Ring rekening hou oor die situasie wat intussen in die gemeente ontstaan het. Oplaas het hulle dus die aansoek toegestaan. Die besluit was as volg: "Hierdie vergadering, lettende op die buitengewone omstandighede waaronder die predikant van Prieska om sy demissie aansoek gedoen het, en met die oorweging dat die gemelde predikant reeds aan die gemeente kennis gegee het van sy voorneme om binne 'n kort tyd sy bediening in die gemeente neer te lê, besluit onder omstandighede aan sy versoek te voldoen." 'n Minderheid van ses uit die 15 het teen dié besluit gestem.

Op 'n buitengewone vergadering onder voorsitterskap van ds. Pieter van der Merwe van die NG gemeente Beaufort-Wes, het die kerkraad op 23 Oktober 1893 eervolle ontslag aan ds. Ahrbeck gegee.

Ds. A.P. Smit skryf in "Prieska se gister", die gemeente se gedenkboek by sy honderdjarige bestaan, dat daar nou vir ds. Ahbreck en sy vrou, Friedrike Charlotte (née Fismer), wat gelukkig geen kinders gehad het nie, nou "kommervolle tye" gevolg het. Behalwe die £500 afskeidsgeskenk, het hulle niks gehad om van te lewe nie. Eers in Oktober 1899, dus ses jaar later, het die Ring van Beaufort besluit om uit hoofde van sy getroue diens aan die kerk en weens sy toenemende gebrek van liggaam en armoede by die Sinode aan te beveel dat jaarliks 'n pensioen van minstens £100 aan hom toegestaan word.

Ná sy vertrek van Prieska het hy afloswerk in verskeie gemeentes gedoen, onder meer sowat twee jaar op Calvinia (1896 tot '98) tot die koms van ds. Marthinus Daneel as opvolger van ds. J.C. Truter, voor hy in 1899 na Griekwaland-Oos gaan. Hier het hy sulke geseënde werk onder die lidmate van die gemeente Umtata gedoen dat toe die NG gemeente Ugie in 1903 selfstandig word, hy tot hul leraar beroep is. Tog, ná slegs twee jaar, is hy op 19 Augustus 1905, toe hy maar pas 54 geword het, genoodsaak om finaal die tuig neer te lê weens swak gesondheid.

August Ahrbeck se belang vir Afrikaans en die Afrikaanse letterkunde is geskiedkundig van aard, as lid van die Genootskap van Regte Afrikaners wat die eerste organisasie was wat Afrikaans doelbewus bevorder het en ook die eerste uitsluitlik Afrikaanse koerant, "Di Patriot", gepubliseer het. Sy deelname aan die GRA se bedrywighede was nie sonder teenstand nie, aangesien die teologiese professore wat aan die Victoria-Kollege verbonde was, hewig gekant was teen "Di Patriot" en die Afrikaanse taal en tewens tot 1920 Nederlands as kanseltaal voorgestaan het. Ahrbeck se ondersteuning van Afrikaans was egter openlik en hy word in "Di Patriot" gelys as agent vir hierdie publikasie op Stellenbosch. Sy beskeidenheid het hom egter daarvan weerhou om in sy latere lewe iets oor sy aandeel in die taalstryd te sê.

Ds. en mev. Ahrbeck het hulle op Somerset-Wes gaan vestig, maar hier kom 'n nog 'n ramp hom oor toe 'n naderende lokomotief, wat hy weens sy doofheid nie kon hoor nie, hom tref en een van sy bene verbrysel. Toe die kerkraad van Prieska daarna sy simpatie met hom betuig in sy "verminkten toestand" en 'n tjekkie aan hom stuur, bedank hy hulle vir hierdie "zoete druppel" in sy lydenskelk.

Sy beproewing het hy volgens ds. Smit met voorbeeldige lydsaamheid gedra. Toe die gemeente vroeg in September 1928 sy vyftigjarige jubelfees vier, het ds. Ahrbeck 'n boodskap van seënwense gestuur. Op 26 Februarie 1935 is hy in die hoë ouderdom van 84 jaar oorlede. Sy weduwee, 'n dogter van Friederick Wilhelm Fismer, van 1843 tot 1890 'n Rynse sendingboer op Wuppertal, het hom oorleef en is oorlede op 24 Januarie 1943. Sy was musikaal begaafd en 'n opgeleide orreliste wat onder meer as sodanig op Ugie opgetree.

Ds. Ahbreck was 'n buitengewoon beskeie mens. Toe eerw. Andries Dreyer, eerste argivaris van die Kaapse Kerk, hom in 1913 nader om 'n lewenskets, het hy baie teësinnig slegs enkele basiese feite verstrek en gevra dat dit slegs ná sy dood gebruik moes word ás dit ter bevordering van die koninkryk van God sou wees.

Ds. P.J. Pienaar van die NG gemeente Somerset-Wes het in sy doodsberig in die "Kerkbode" van 6 Maart 1935 as volg oor ds. Ahrbeck geskryf: "Nieteenstaande sy stil lewe, afgesonder van alles, het hy nooit sy verblyf onder ons as 'n las beskou nie. Daar was altyd sonskyn in sy siel. Dit was dan ook 'n genot om by hom te gaan sit en sy moed te bewonder. Hy kon van alles praat met kennis en stigting. Toe hy nog vry kon beweeg, het hy tot voorbeeld van ander Gods huis besoek, tot aanbidding alleen, want hy kon nie meer hoor nie. Maar ná sy ongeluk in 1910 toe die trein sy been verbrysel het, was hy genoodsaak om van alles te onttrek om die stilte van sy aangename woning en die liefde van sy eggenote te geniet. Mens het hom nooit hoor kla nie. Sy lewe was vir almal 'n bron van sonskyn en bemoediging waarvoor ons die Here dank."







</doc>
<doc id="79851" url="https://af.wikipedia.org/wiki?curid=79851" title="Bekennende Kirche">
Bekennende Kirche

Die Bekennende Kirche (BK) (Duits: "Belydende Kerk") was 'n opposisiebeweging van Lutherse Christene wat tydens die Nasionaal-Sosialistiese bewind in Duitsland (1933-1945) weerstand teen die politieke gelykskakeling van leerstellings en organisasiestrukture van die Duitse Luthers-Evangeliese Kerk ("Deutsche Evangelische Kirche, DEK"), soos dit onder meer deur die sogenaamde "Duitse Christene" voorgestel is, gebied het. Die NS-bewind het pogings onderneem om die Lutherse Kerk deur benoemde kerkkomitees en staatskommissarisse te beheer.

Die BK het homself sedert sy stigting in 1934 as die enigste regmatige Luthers-Evangeliese Kerk beskou omdat dit die Nasionaal-Sosialisme en die leerstellings van die Duitse Christene as onchristelike dwaalleerstellings verwerp het (soos byvoorbeeld in die "Barmer Erklärung" van 1934) en aktiewe weerstand teen staatsinmenging in die Christelike geloofsbelydenis gebied het. Die BK het sedert Oktober 1934 met 'n kerklike "noodreg" sy eie bestuurstrukture geskep en sy organisasie en teologiese opleiding afgegrens van dié van Lutherse deelstaatkerke wat deur Nasionaal-Sosialisties gesinde Duitse Christene oorheers is. 

Die BK het nogtans geen uniforme politieke opposisiebeweging teen die NS-bewind gevorm nie. So het predikante in diens van die betrokke landskerke gebly (veral in deelstate soos Württemberg, Beiere en Hannover).


</doc>
<doc id="79852" url="https://af.wikipedia.org/wiki?curid=79852" title="Rooskeelkalkoentjie">
Rooskeelkalkoentjie

Die Rooskeelkalkoentjie ("Macronyx ameliae") is 'n skaars standvoël in vogtige grasveld wat oop varswatergebiede omring. Die voël is 19 cm groot en weeg 34 gram. In Engels staan die voël bekend as die "Rosy-throated Longclaw".




</doc>
<doc id="79857" url="https://af.wikipedia.org/wiki?curid=79857" title="Goudkoester">
Goudkoester

Die goudkoester ("Tmetothylacus tenellus") is 'n voël en swerwer uit Oos-Afrika na oop, droë boomveld en savanne. Die voël is minder as 10 keer in Suid-Afrika opgeteken. Almal was mannetjies en dit was elke keer in die somer gewees. Die voël is 15 cm groot en weeg 20 gram. In Engels staan die voël bekend as die "Golden pipit".

Die voël is die enigste spesie wat aan die genus "Tmetothylacus" behoort. Al die ander koesters behoort aan die genus "Anthus", wat ook onder die familie "Motacillidae" en die orde van sangvoëls ressorteer.




</doc>
<doc id="79862" url="https://af.wikipedia.org/wiki?curid=79862" title="1999 Super 12-seisoen">
1999 Super 12-seisoen

Die 1999 Super 12-seisoen het in Februarie 1999 afgeskop met voorseisoenwedstryde wat van middel Januarie gespeel is. Dit het op 29 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.








</doc>
<doc id="79864" url="https://af.wikipedia.org/wiki?curid=79864" title="Havel">
Havel

Die Havel ['haːfəl] is 'n rivier in die noordooste van Duitsland. Met 'n lengte van 334 kilometer is dit die langste regterkantse syrivier van die Elbe, alhoewel die reguitlynafstand tussen sy oorsprong en monding met slegs 94 kilometer aansienlik korter is.

Die Havel ontspring in die deelstaat Mecklenburg-Voorpommere, vloei deur Brandenburg, Berlyn en Sakse-Anhalt en mond naby die grens tussen Brandenburg en Sakse-Anhalt in die Elbe uit. Die rivier vloei eers deur talle klein mere in suidelike, daarna in westelike en uiteindelik in noordwestelike rigting. Die hoogteverskil tussen sy oorsprong en sy monding beloop net 40,6 meter. Sy gemiddelde afloop is met 108 kubieke meter per sekonde (m³/s) die derde grootste van alle Elbe-syriviere ná die Moldau (150 m³/s) en die Saale (115 m³/s).

Die Havel loop oor 'n afstand van 285 kilometer deur Brandenburg. Die grootste deel van sy rivierloop is bevaarbaar, waarby sy diepte en afloop deur damme en sluise gereguleer word. 'n Groot getal sykanale dien as afkorting vir skepe. Alhoewel die Havel as waterweg uitgebou is, kan die rivier danksy die talle natuurlike mere, waardeur dit loop, groot hoeveelhede water stoor. Sodoende bly sy waterpeil ook in lang droë periodes onveranderd. Hoë waterpeile kom nouliks voor en is gewoonlik beperk tot die Havel se benedeloop waar vloedwater van die Elbe kan binnestroom. 

Die grootste syrivier van die Havel is die Spree - 'n rivier waarvan die watervolume meer as twee keer so groot is en wat die Havel ook ten opsigte van sy lengte (380 kilometer) oortref. In 2009 is die Havel deur twee Duitse verenigings, die "Naturfreunde Deutschlands" (Natuurvriende van Duitsland) en die Duitse Hengelaarsvereniging as die "Rivierlandskap van die jaar" aangewys. Sedert 2009 loop 'n fietspad, die "Havelradweg", langs die rivier.


</doc>
<doc id="79869" url="https://af.wikipedia.org/wiki?curid=79869" title="Plantkunde">
Plantkunde

Plantkunde, fitologie of botanie (: "Botany") is 'n tak van biologie in die natuurwetenskaplike studierigting.

In plantkunde bestudeer wetenskaplikes onder andere die morfologie, histologie, anatomie, sitologie, fisiologie en die sistematiek van organismes wat aangedui kan word as plante:


</doc>
<doc id="79870" url="https://af.wikipedia.org/wiki?curid=79870" title="Maaloula">
Maaloula

Maaloula, soms ook Ma'loula of Maalula (Aramees: מעלולא, "Maʿlūlā"; Arabies: معلولا "Maʿlūlā") is 'n dorp in die Siriese Rif Dimashq-goewernement. Die dorp is 56 km noordoos van die hoofstad Damaskus en meer as 1 500 m bo seevlak in 'n ruwe berggebied geleë.

Maaloula, wat hoofsaaklik deur Christene bewoon word, het van oudsher 'n belangrike rol as godsdienstige sentrum en toevlugsoord gespeel. Maar dit staan veral bekend as een van drie nedersettings in Sirië waar 'n Wes-Aramese dialek as omgangstaal gebesig word. Aramees was die moedertaal van Jesus van Nasaret, maar was al omstreeks 1300 byna uitgestorwe.

Die dorpsnaam is afgelei van die Aramese woord מעלא (maʿ'əlā, "ingang").

Volgens die sensus van 2004 het Maaloula 'n bevolking van 2 762 gehad. In 2013 is dit op sowat 5 000 beraam. Teen die middel van die 20ste eeu het nog sowat 15 000 mense in die bergdorp gewoon. Die meeste Maaloulis, soos die bewoners plaaslik genoem word, het hulle lankal in stedelike nedersettings gevestig, soos byvoorbeeld in Bab Touma, die Christelike kwartier van Damaskus se historiese stadskern waar die meeste bakkerye deur Maaloulis bedryf word. Die meeste van hulle spandeer hul vakansies in Maalouli sodat die dorpsbevolking in die somermaande maklik tot 6 000 kan styg.

Vandag is die meeste bewoners aanhangers van die Christelike (veral Antiogiese Ortodokse en Melkitiese Griekse Katolieke) en Islamitiese geloof. As gevolg van die Siriese burgeroorlog dien Maaloula as toevlugsoord vir Moslems uit Damaskus.

Maaloula is - naas twee nabygeleë dorpe, Bakh'a en Jubb Adin - een van drie plekke waar mense nog 'n Wes-Aramese dialek besig, al dien dit nie meer as skryftaal nie. Die dialek word mondeling van generasie tot generasie oorgelewer. Nogtans word daar pogings aangewend om 'n nuwe alfabet vir die dialek te ontwikkel waarby die skryfstelsels van verwante tale in die gebied as basis dien.

Die invloed van Siriese Arabies, waaraan inwoners onder meer deur die media blootgestel word, en verstedeliking bedreig die plaaslike dialek. Dorpsbewoners, wat huzlle in Damaskus vestig, laat hul moedertaal dikwels ten gunste van Arabies vaar. In 2003 is 'n taalskool in die dorp gestig om die Aramese taal van Maaloula te bewaar.



</doc>
<doc id="79879" url="https://af.wikipedia.org/wiki?curid=79879" title="Visierskerf">
Visierskerf

Visierskerf is 'n berg naby die dorp Fouriesburg in die Oos-Vrystaat.
Die berg is een van die hoogste punte in die Vrystaatprovinsie van Suid-Afrika, en 'n bekende baken.

Die berg se naam kom van 'n keep in die kranse wat soos die visier van 'n geweer lyk.

Die berg bestaan uit massiewe sandsteen kranse van die Clarens-sandsteenformasie, met die top van die berg wat uit doleritiese lawas bestaan wat tydens die opbreek van die superkontinent Gondwana daaroor uitgeloop het. Die berg is dus die oorblyfsels van die oorspronklike landskap, terwyl die omliggende valleie gevorm is deur erosie wat oor 'n tydperk van bykans 200 miljoen jaar plaasgevind het.


</doc>
<doc id="79880" url="https://af.wikipedia.org/wiki?curid=79880" title="Stormberg-groep">
Stormberg-groep

Die Stormberg-groep bestaan uit geologiese formasies wat in die Karoo-kom van Suid-Afrika gevind word. Dit bestaan hoofsaaklik uit sandsteen, moddersteen en kalksteen, en word direk bo-op die Beaufort-groep aangetref. Die groep vertoon 'n reeks formasies wat geleidelik van 'n nat klimaat (Molteno- en Elliot-formasie) na 'n woestynklimaat (Clarens-sandsteenformasie) oorgaan. 

Die Stormberg-groep word in die volgende drie formasies opgedeel:
Die Clarens-formasie is die jongste formasie van die Stormberg-groep en oorlê die Elliot-formasie. Dit bestaan uit geel-wit, fynkorrelrige sandsteen, sanderige sliksteen en moddersteen, en verteenwoordig 'n eoliese afsetting (wind), wat gevorm word deur sandduine in 'n woestynklimaat. In natter dele van die kom word vlak meer- en rivierafsetting gevind, wat 'n komplekse interaksie van eoliese en fluviale sedimentasie veroorsaak. Die onderkant van die massiewe Clarens-formasiekranse het 'n rooierige skynsel as gevolg van yster afkomstig vanaf die Elliot-formasie.

Fossiele soos wurmboorsels en dinosourusvoetspore kan ook in die Clarens-formasie gesien word. 'n Bekende stel voetspore kan naby die dorp Ficksburg in die Oos-Vrystaat gesien word.

Die Clarens-formasie vorm die bekende kranse van die berge in veral die Oos-Vrystaat, waarvan Soutkop en Imperani buite Ficksburg, Visierskerf naby Fouriesburg, die Brandwag Rots by die Golden Gate Nasionale Park en Platberg naby Harrismith veral bekend is.

Die Elliot-formasie oorlê die Molteno-formasie en is jonger. Dit bestaan hoofsaaklik uit afwisselende dun lae rooi moddersteen en sliksteenrooi wat in vloedvlaktes gevorm het. Die Elliot-formasie verteenwoordig dus 'n fluviale afsetting. Dit bevat ook verskeie fossiele, soos die 12 meter lange Melanorosaurus.

Aan die bokant van die formasie word eoliese sedimente gevind, wat 'n aanduiding is van die toenemend droërwordende omgewing.

Die Molteno-formasie is die oudste formasie van die Stormberg-groep en is gevorm uit riviersand van Triassiese ouderdom. Dit is blootgestel deur verwering en kan gesien word as kranse in die Drakensberge. Die Molteno-fromasie kan maklik uitgeken word aan sy skitterende voorkoms, wat veroorsaak word deur klein kwartskristalle wat die sandkorrels saambind.


</doc>
<doc id="79881" url="https://af.wikipedia.org/wiki?curid=79881" title="Boogskok">
Boogskok

’n Boogskok is die gebied tussen ’n magnetosfeer en ’n omringende medium. By sterre is dit gewoonlik die grens tussen hul sterwind en die interstellêre medium. In planete se magnetosfeer is die boogskok die grens waar die snelheid van die sonwind skielik afneem omdat dit die magnetopouse nader.

Die bekendste voorbeeld van ’n boogskok is die een om die Aarde, maar alle gemagnetiseerde planete het een. Die Aarde s’n is sowat 17 km dik en is sowat 90 000 km van die Aarde af geleë.

Dekades lank is geglo die Son se sonwind vorm ’n boogskok wanneer dit teen die omringende interstellêre medium bots. Dit is in 2012 bevraagteken toe data van die Interstellar Boundary Explorer (IBEX) ontdek die Sonnestelsel beweeg stadiger deur die interstellêre medium as wat voorheen gedink is. Dit het die vermoede laat ontstaan dat daar min of geen boogskok om die Sonnestelsel is nie.

Dit kom ook algemeen voor by Herbig Haro-voorwerpe (waar strome gas uit vormende sterre gewerp word): ’n baie sterker gerigte uitvloei van gas en stof veroorsaak boogskokke wat teen optiese golflengtes sigbaar is.



</doc>
<doc id="79882" url="https://af.wikipedia.org/wiki?curid=79882" title="Magnetosfeer">
Magnetosfeer

’n Magnetosfeer is die gebied na aan ’n hemelliggaam waarin gelaaide deeltjies beheer word deur die liggaam se magnetiese veld. Naby die oppervlak van die liggaam lyk die magnetieseveldlyne soos dié van ’n ideale magnetiese tweepool. Verder weg word die lyne verwring deur uitwendige strominge, soos die sonwind.

By die Aarde word met die "magnetosfeer" gewoonlik bedoel die buitenste laag van die ionosfeer, hoewel sommige bronne die iono- en die magnetosfeer as apart beskou.

Die grootste ioondigtheid kom in die F-laag op 'n hoogte van 250 tot 300 km voor en die persentasie ionisasie is ongeveer 1. Op groter hoogtes neem die persentasie ionisasie toe, maar die digtheid van die atmosfeer neem sodanig af dat ook die ioondigtheid afneem. Hierdie boonste lae word hoofsaaklik deur middel van satelliete in bane op instrumente ondersoek, wat dan ŉ beeld van bo af op die ionosfeer kry. 

Op 'n hoogte van 500 tot 600 km bestaan die atmosfeer hoofsaaklik uit die ligte gasse helium en waterstof, en die ionosfeer gaan op hierdie hoogte geleidelik in die eksosfeer of magnetosfeer oor. Op 'n hoogte van 1 000 km is ongeveer 50 % van die gasse geïoniseer en op 5 000 km feitlik 100%. Die aarde se magnetiese veld speel 'n belangrike rol in die magnetosfeer. As gevolg van die magnetiese Lorentz-krag op bewegende gelaaide deeltjies kan die ione en elektrone nie in 'n rigting loodreg op die magnetiese veldlyne beweeg nie. Dit beweeg dus met ŉ spiraalvormige beweging langs die veldlyne. Die aarde se magnetiese veld is 'n dipoolveld, soortgelyk aan die veld van 'n staafmagneet. Die pole van die aarde se magnetiese dipool vorm 'n klein hoek met die aarde se geografiese as. 

By die pole is die rigting van die veld feitlik vertikaal en die veld is hier ook op sy sterkste. By die ewenaar is die veld swakker en horisontaal. Die sterkte van die veld neem af met afstand vanaf die aarde en is omgekeerd eweredig aan die derde mag van die afstand. Die magnetiese dipool is onbeweeglik en draai dus elke 24 uur saam met die aarde in die rondte. In die proses roteer die magnetosfeer ook elke 24 uur. Benewens elektromagnetiese straling stuur die son ook voortdurend 'n stroom geïoniseerde waterstofgas, dit wil sê protone en elektrone, uit. Hierdie stroom staan bekend as die sonwind. In die omgewing van die aarde is die digtheid van die sonwind ongeveer 5 protone en 5 elektrone per cm met snelhede van tot 500 km/s. Hierdie gelaaide deeltjies beweeg loodreg op die veldlyne van die aarde se magneetveld en word dus vervorm en om die magnetosfeer gebuig. 

Die magnetosfeer word dus aan die sonkant feitlik saamgedruk tot 'n vaartbelynde druppelvorm met 'n stert wat weggekeer is van die son. Hierdie buitegrens van die magnetosfeer staan as die magnetopouse bekend en word met behulp van satelliete bepaal. Aan die sonkant is die magnetopouse ongeveer 60 000 km (5 keer die deursnee van die aarde) van die aarde af, en die skadukant ongeveer 360 000 km (30 keer die deursnee van die aarde). Die aarde se dipoolmagneetveld bly tot by die magnetopouse bestaan, maar daal daarbuite tot 'n baie lae waarde. Die rigting wissel ook op 'n baie onreëlmatige wyse. In die magnetosfeer kom 'n sterk stralingsgordel, die Van Allen-gordel, voor. Die gordel is met behulp van stralingsmeetapparaat aan boord van die eerste Amerikaanse satelliet ontdek. Die straling is nie elektromagneties nie, maar bestaan uit protone en elektrone wat met hoë snelhede spiraalvormig langs die magnetiese veldlyne beweeg. Die deeltjies beweeg heen en weer tussen die twee magnetiese pole. As gevolg van die vorm van die aarde se magnetiese veld, word dit by die pole tot stilstand gebring en die bewegingsrigting omgekeer. Elektrone maak tussen 1 000 en 1 000 000 omwentelings per sekonde en beweeg in 'n paar tiendes van 'n sekonde heen en weer tussen die noordelikste en die suidelikste pool. Afhangende van hul lading, kan die elektrone ook nog in 'n oostelike of westelike rigting om die aarde, beweeg. Dit neem enkele ure om een keer om die aarde te beweeg, en hierdie beweging, bekend as die ringstroom, vorm 'n geslote elektriese baan om die aarde. Twee gebiede kan in die Van Allen-gordel onderskei word. Die binnesone op 'n hoogte van 10 000 tot 20 000 km bevat elektrone en protone wat met snelhede van tot 100000 km/ s (een derde van Hgsnelheid) beweeg. Hierdie hoë-energiedeeltjies het 'n sterk deurdringingsvermoë en is vir die mens en vir gevoelige instrumente baie gevaarlik. Die buitesone op ŉ hoogte van 20 000 101 50 000 km bevat protone en elektrone wat met laer snelhede beweeg. Die konsentrasie van deeltjies in die binnesone is betreklik bestendig, maar die konsentrasie in die buitesone wissel met sonaktiwiteit. Die deeltjies met baie hoë snelhede is waarskynlik van kosmiese strale afkomstig, en die met laer snelhede van die sonwind af. Daar bestaan nog nie duidelikheid oor hoe die deeltjies deur die magnetosfeer dring of van waar die besondere hoë snelhede verkry word nie. 

Die sonaktiwiteit toon 'n reëlmatige siklus van 11 jaar, maar daar is. Ook onreëlmatige wisselinge oor kort tydperke van slegs 'n paar dae. Die sonvlekgetal is 'n maatstaf van die sonaktiwiteit. 'n Sonvlek is 'n donker vlek op die oppervlak van die son wat 'n laer temperatuur as ander gebiede van die son het, en hulle kom dikwels in groepe voor. Dit is ook 'n aanduiding van onrus op die son. 'n Ander maatstaf is die songeruis, wat bestaan uit elektromagnetiese strale met baie lang golflengtes ('n paar cm). Die aktiwiteit van die son in die omgewing van sonvlekke word soms in die vorm van 'n sonvlam bewys. 

Dit is 'n proses waar massas baie warm gas uit die son se binnekant hoog uitgeblaas word. So ŉ sonvlam kan met behulp van ŉ verkyker met geskikte filters in die omgewing van sonvlekke waargeneem word. So 'n uitbarsting duur slegs 'n paar minute, maar verskeie uitbarstings kan kort na mekaar voorkom. Die songeruis asook die intensiteit van X-strale en ultraviolet strale neem gedurende ŉ uitbarsting toe. Die ioniserende effek van die son se strale is nou sterker en dit dring die atmosfeer dieper binne. Dit het veral 'n effek op die onderste D-Iaag, wat sterk geïoniseer word en waarvan die hoogte tot 50 km kan daal. Die absorpsie van radiogolwe neem gedurende so 'n ionosferiese storm sterk toe, en met baie sonvlamme kan radiokommunikasie heeltemal onmoontlik word. 

Hierdie verskynsel staan as die Dellinger-effek of kortgolfuitdowing bekend. Dit duur gewoonlik slegs 'n paar minute aangesien die bykomende ionisasie met die verdwyning van die sonvlam ophou. Met sterk son- aktiwiteit kan dit 'n paar uur aanhou. Lang golwe met 'n frekwensie laer as 500 kHz word egter onder hierdie toestande deur die D-Iaag weerkaats en kommunikasie in die golflengtegebied is dan beter. Dit is vanselfsprekend dat kortgolfuitdowing slegs in die dag kan plaasvind. Die gasse wat in 'n sonvlam uitgestuur word, is van wee die hoe temperatuur volledig geïoniseer, en hierdie tone word met snelhede van tot 1 500 km/s die ruimte ingestuur. 

Indien die vlam in die rigting van die aarde beweeg, kan die plasmawolk die aarde binne 'n dag bereik en as 'n sterk sonwind optree. Dit word net soos die normale sonwind deur die aarde se magnetiese veld beïnvloed, maar die hoogte van die magnetopouse kan aan die sonkant tot 30 000 km of die helfte van die normale hoogte daal. Die magneetveld binne die magnetosfeer word deur hierdie saampersing versterk. Die verandering in die aarde se magnetiese veld is ook op die oppervlak waarneembaar en staan as 'n magnetiese storm bekend. 'n Gedeelte van die protone en elektrone van hierdie plasmawolk kan deur die magnetosfeer dring. Dit geskied by die pole waar die veldlyne loodreg op die oppervlak van die aarde is (die deeltjies beweeg in 'n spiraalbeweging om die veldlyne). 

Die deeltjies beland in die buitesone van die Van AlIen-gordel en die konsentrasie deeltjies asook die ringstroom om die aarde neem toe. Dit veroorsaak na die aanvanklike toename 'n daling in die sterkte van die magnetiese veld op die oppervlak van die aarde. Hierdie proses kan verskeie kere gedurende sterk sonaktiwiteit herhaal word. Indien die deeltjies met neutrale molekules bots, ontstaan X-strale vanweë die deeltjies se hoë snelhede. Hierdie X-strale dring die atmosfeer binne en veroorsaak verdere ionisasie van atmosferiese gasse. Op 'n hoogte van ongeveer 100 km is die deeltjies se snelhede heelwat afgerem. Botsings met atmosferiese gasse veroorsaak poolligte, wat dikwels tydens magnetiese storms in die poolgebiede waargeneem word. Die F-laag van die ionosfeer is gedurende magnetiese storms by die hoër breedtegrade ook op grater hoogtes en met sterk storms selfs by die gematigde breedtegrade. 

Die kritieke frekwensie van die F-laag verlaag en die MUF is ook laer. Hierdie faktore, tesame met die bykomende ionisasie in die D-Iaag, kan radiokommunikasie heeltemal onmoontlik maak. Dit gebeur soms dat 'n protonuitstraling saam met 'n sonvlam plaasvind. Hier word protone teen snelhede van tot 30 000 km/s uitgestraal, en dit bereik die aarde binne 1 tot 2 uur. Hierdie protone dring die magnetosfeer by die pole binne en veroorsaak ionisasie in die atmosfeer tot op hoogtes van 40 of 30 km. Hierdie verskynsel staan as poolgebiedabsorpsie bekend en kan radiokommunikasie etlike dae lank ontmoontlik maak.


</doc>
<doc id="79885" url="https://af.wikipedia.org/wiki?curid=79885" title="Supersoniese snelheid">
Supersoniese snelheid

Supersoniese snelheid is ’n spoed van ’n voorwerp wat die spoed van klank (Mach 1) oortref. Vir voorwerpe wat by seevlak in droë lug van 20 °C vlieg, is dié snelheid sowat 343 meter per sekonde (m/s), 667 knope of 1 235 km/h. Snelhede van meer as vyf keer die spoed van klank (Mach 5) word dikwels hipersonies genoem. Vlugte waar net dele van die lug om ’n voorwerp, soos die punte van rotorlemme, supersoniese snelhede bereik, word transonies genoem. Dit is gewoonlik tussen Mach 0,8 en Mach 1,23

Klank is bewegende vibrasies in die vorm van drukgolwe in ’n elastiese medium. In gasse beweeg klank longitudinaal (in die voortplantingsrigting van die golf) teen verskillende snelhede – dit hang gewoonlik af van die molekulêre massa en temperatuur van die gas; druk het ’n geringe uitwerking. Aangesien lugtemperatuur en aansienlik wissel volgens die hoogte, kan Mach-getalle vir vliegtuie wissel ondanks ’n konstante beweegsnelheid.

In water by kamertemperatuur kan supersoniese snelheid beskou word as enige snelheid van meer as 1 440 m/s. In vaste stowwe kan klankgolwe longitudinaal of transversaal gepolariseer word en kan hulle selfs groter snelhede bereik.

Die meeste moderne vegvliegtuie is supersonies, maar daar was ook al supersoniese passasiersvliegtuie, soos Concorde en die Toepolef Tu-144. Albei dié vliegtuie en sommige moderne vegvliegtuie is ook in staat tot superkruisvlug, waar supersoniese vlug volgehou word sonder die gebruik van ’n naverbrander. Vanweë sy vermoë tot superkruisvlug vir verskeie ure en relatief gereelde vlugte oor verskeie dekades, het Concorde heelwat meer tyd supersonies gevlieg as alle ander vliegtuie saam. Sedert Concorde op 26 November 2003 finaal onttrek is, is daar geen supersoniese passasiersvliegtuie in gebruik nie. Sommige groot bomwerpers, soos die Toepolef Tu-160 en Rockwell B-1 Lancer, kan ook supersonies vlieg.

Die meeste moderne koeëls is supersonies, met wapenprojektiele wat snelhede van tot meer as Mach 3 kan bereik.

Die meeste ruimtetuie, veral die Ruimtependeltuig, is vir minstens ’n deel van hul terugvlug supersonies. Met hul lansering word supersoniese snelhede by laer as 30 km gewoonlik vermy om lugweerstand te voorkom.

’n Golf wat deur ’n sweep beweeg, kan ook supersoniese snelhede bereik.

Ywerige navorsing oor vliegtuigtegnieke tydens die Tweede Wêreldoorlog het gelei tot die vervaardiging van die eerste vuurpyl- en stralervliegtuie. Dus is die eerste bewerings van supersoniese vlugte tydens die oorlog gemaak.

Die eerste erkende vlug wat deur die klankgrens gebreek het deur ’n bemande tuig onder beheerde toestande was op 14 Oktober 1947 in ’n Amerikaanse navorsingsprojek met die eksperimentele Bell X-1-navorsingsvuurpylvliegtuig, met Charles "Chuck" Yeager as vlieënier. Die eerste produksievliegtuig wat deur die klankgrens gebreek het, was ’n F-86 Canadair Sabre met die eerste vroulike supersoniese vlieënier, Jacqueline Cochran.




</doc>
<doc id="79889" url="https://af.wikipedia.org/wiki?curid=79889" title="NG gemeente Jansenville">
NG gemeente Jansenville

Die NG gemeente Jansenville was die eerste van altesaam sewe gemeentes van die Nederduitse Gereformeerde Kerk wat in 1855 gestig is en is daarom die 61ste oudste gemeente in die hele Kerk en die 13de oudste gemeente in die Sinode van Oos-Kaapland. Die NG gemeente Middelburg, Kaap, het in 2010 met sy dogtergemeente Middelburg-Uitsig saamgesmelt as Middelburg-Karoo en daardie jaartal word sedertdien as sy stigtingsdatum aandui, want Jansenville een plek laat opskuif het.

Die NG gemeente Murraysburg en Aberdeen, ook albei in die Ring van Graaff-Reinet, is ook in die jaar 1855 gestig. Die ander vier gemeentes is almal in die huidige Sinode van Wes-en-Suid-Kaapland, naamlik Ceres, Sutherland, Heidelberg, Wes-Kaap en Simonstad, wat later as Vishoek sou bekend staan.

Die dorp Jansenville het sy ontstaan te danke aan die beywering van ds. Alexander Smith, van 1823 tot 1863 ('n jaar voor sy dood) 40 jaar lank die tweede leraar van die moedergemeente Uitenhage (gestig in 1817), wat toegesien het dat die Ring van Albanie op 4 Februarie 1855 'n afsonderlike gemeente hier afgestig het, nadat die behoefte reeds in 1848 aangevoel is. Die nuwe gemeente is 'n dogtergemeente van Uitenhage, maar sowel Graaff-Reinet as Somerset-Oos het dele aan Jansenville afgestaan.

Die koloniale sekretaris het die stigting van 'n nuwe dorp op 7 Desember 1857 goedgekeur. Die erwe is reeds op 10 Februarie opgeveil. Die dorp is aangelê op die plaas Vergenoegd van P.J. Fourie, wat hy vir dié doel beskikbaar gestel het. Dié plaas lê aan die oewers van die Sondagsrivier. Hy was ook lid van die eerste kerkraad en het gesorg vir 'n sogenaamde kerkhuis waarin dienste aanvanklik gehou is.

Die dorp is Jansenville genoem ter ere van genl. J.W. Janssens, goewerneur van die Kaapkolonie tydens die Bataafse bewind van (1803–1806) en ook die laaste Hollandse goewerneur aan die Kaap. Dit is nie bekend waarom juis dié naam gekies is en waarom die tweede en derde "s" in sy van weggelaat is nie. Hy het met die dorp en gemeente niks te doen gehad nie omdat albei eers 'n halfeeu ná sy uitdienstreding tot stand gekom het.

Ds. Smith was nie net die vader van die gemeente Jansenville nie, maar het ook tydens die lang vakature van sowat 19 jaar sedert die afstigting toe die gemeente herderloos was, nog tot 1862 as konsulent opgetree.

Eers op 20 April 1873 is die eerste leraar in die gemeente bevestig in die persoon van ds. Carl Theodorus Muller, wat in die voorafgaande 12 jaar leraar was van die NG gemeente Pearston, ook daardie gemeente se eerste leraar. Hy is voorlopig vir 'n tydperk van vyf jaar beroep en dis merkwaardig dat hy aan die einde van dié tyd in die ouderdom van 43 jaar oorlede is. Sy opvolger, ds. J.G. Kriel, ouer broer van ds. Abraham Kriel, is ná twee jaar in dieselfde ouderdom heengegaan. Van ds. Kriel skryf eerw. Andries Dreyer, wat in 1930 verantwoordelik sou wees vir 'n gedenkboek ter viering van die gemeente Jansenville se 75-jarige bestaan, in "Ons Kerk Album" van 1917: Hy was 'n baie ywerige dienskneg van God – deeglik in wat hy gedoen het, getrou in sy ampsbediening, ernstig in sy prediking, kragtig in die gebed, "terwijl rustigheid en kalmte de blijkende kenmerken van den vrede zijner ziel waren".

Die derde leraar, ds. J.A. Joubert, is op 30 Desember 1882 bevestig en is ná 12 jaar op 27 Augustus 1894 tot hoër diens opgeroep nadat hy 'n koue opgedoen het in die uitvoering van sy pligte. So is die eerste drie leraars almal op jeugdige ouderdom in die gemeente oorlede.

Die vierde leraar, van 1895 tot 1898, was ds. (later prof.) N.J. Brümmer. Hy het, nadat hy in 1894 gelegitimeer is, na Edinburgh in Skotland gegaan en deurloop die kursus vir D.Phil. Daarna is hy na Leipzig, Duitsland, waar hy al sy aandag aan eksperimentele sielkunde onder prof. Wundt gewy het. Hierna word hy as predikant na Suid-Afrika beroep en omdat daarop aangedring is dat hy dadelik moes kom, het hy die doktorsgraad laat vaar en gaan arbei in die uitgestrekte gemeente Jansenville, destyds bekend om sy groot getal armblankes. Hy werk drie jaar lank ywerig aan die opheffing van die armes en stig ook skole. Op Jansenville trou hy met mej. Stegmann, wat vir hom 'n groot steun in sy maatskaplike opheffingswerk was. Hy vertrek in 1899 na die NG gemeente Drieankerbaai, en aanvaar in 1911 sy demissie sodat hy 'n professoraat aan die Kweekskool op Stellenbosch kon aanvaar. Prof. Brümmer is op 13 Mei 1947 oorlede.

Ds. J.P. Burger was leraar van 1899 tot 1905 tydens die moeilike jare van die Tweede Vryheidsoorlog en word op 10 Maart 1906 opgevolg deur ds. I.P. van Heerden, wat soos die eerste drie leraars, in die amp oorlede is toe hy sterf op 20 Februarie 1924.

Van Junie 2009 het dr. Tienie Strydom, ’n voormalige dosent aan die Teologiese Fakulteit van die Universiteit van die
Vrystaat (1983–2003) wat weens ernstige gesondheidsprobleme noodgedwonge met vroeë pensioen moes gaan, in 'n voltydse kontrakpos in die gemeente gewerk nadat sy gesondheid genoegsaam verbeter het. In Desember 2011 het hy egter na Johannesburg verhuis.

Ds. AP Morgenthal is op 27 Desember 1911 op Middelburg, Kaap gebore en het van 1937 tot 1969 vyf gemeentes bedien voor hy die eerste keer afgetree het. Sy bediening in die NG Kerk het begin toe hy as proponent in die NG gemeente Grahamstad gewerk het. Op 5 November 1938 is hy as hulpprediker in die NG gemeente Port Elizabeth-Sentraal bevestig met opdrag die bediening in Newton Park. Op 9 September 1939 is hy in die NG gemeente Pearston bevestig waar hy bykans vier jaar lank die Woord bedien het. Hy het dié gemeente as sy eerste liefde beskou vanweë sy afkoms uit die Karoo.

Van 1943 was hy leraar van Tiervlei, die gemeente wat in latere jare sou bekendstaan as Parowvallei. In 1945 het ds. Morgenthal 'n beroep ontvang na die NG gemeente Windhoek as opvolger van ds. K.W. le Roux. Op 9 Desember 1948 is hy in die NG gemeente Pietermaritzburg bevestig en in 1959 aanvaar hy 'n beroep na die moedergemeente op Mosselbaai en bly daar tot 1969 toe hy die eerste keer sy emeritaat aanvaar en hom op 'n kleinhoewe in Port Elizabeth gaan vestig het. Hy het in dié tyd aktief in die Kerk gebly e ook tydelik op Jansenville uitgehelp. Toe hy hom in 1971 weer beroepbaar stel, het die gemeente Jansenville die toe sowat 60-jarige ds. Morgenthal beroep. Hy arbei sowat ses jaar hier tot sy uiteindelike aftrede op 25 November 1977. Ná sy aftrede het hy en sy vrou, Anna, weer in Port Elizabeth gaan woon.

Daar kan nie vandag meer vasgestel word wanneer die eerste kerkgebou opgerig is nie. In die kerkraadsnotule van 16 Februarie 1862 staan wel dat die voorsitter 'n rekening voorgelees het van die heer Crouch vir die bedrag van £32 5 s. deur die gemelde heer ingelewer vir die herstel van die kerkgebou. Die huidige kerkgebou, net soos dié op die nabygeleë Willowmore ontwerp deur die uit Duitsland afkomstige argitek Carl Otto Hager, is in Junie 1885 in die tyd van ds. Joubert ingewy. Anders egter as die NG gemeente Willowmore wat sy Hager-kerk in die jare sestig laat sloop en met 'n moderne gebou vervang het, het die gemeente Jansenville sy kerk, wat tot 'n nasionale gedenkwaardigheid verklaar is is bewaar.

Die kerk het ’n buitengewone kloktoring wat los van die gebou staan en vandag nog gelui word. Binne-in die kerk word die Fourie-Familiebybel in ’n glaskas bewaar. Dis deur Sid Fourie geskenk en bevat die handgeskrewe familiegeskiedenis van die Fouries in Suid-Afrika. Dis na bewering een van die oudste Hollandse Bybels in die land. Sid Fourie, ’n seun van die dorp wat net st. 8 gehad het maar as buitengewoon intelligent beskryf is, het die "Jansenville Chronicle" in 1918 gekoop en was 45 jaar lank die redakteur. Dié koerant, later deel van die uitgewersgroep Graaff-Reinet Advertiser, wat 13 gemeenskapskoerante in die Karoo uitgegee het, moes in 2000 sluit toe die groep en daarmee saam al 13 koerante vou. Die "Graaff-Reinet Advertiser" het egter voorbestaan toe dit uitgekoop is deur Group Editors van George.

Fourie het 25 jaar in die dorpsraad gedien, waarvan hy 15 jaar burgemeester was. Tydens sy dienstyd het Jansenville elektrisiteit, ’n vliegveld en duisende bome gekry. Hy het talle boeke geskryf, die wêreldwyd gereis, enkele jong mense van Jansenville se universiteitstudie betaal, sowat 35 gehelp om in die buiteland te gaan reis en sy huis aan die dorp nagelaat. Dit huisves vandag die Jansenville-dorpsmuseum.

Die eerste pastorie is in 1875 voltooi en later is 'n ander aangekoop. Die eerste kerkgebou en die ou pastorie het teen 1952 as Goeie Hoop-losieshuise gedien, die kerk vir seuns en die pastorie vir meisies.

Die NG gemeente Waterford is in 1919 van die moedergemeente Jansenville afgestig en die NG gemeente Klipplaat in 1944, hoewel die leraar van die moedergemeente, ds. J.A. Van Zyl le Roux, 'n waarskuwende woord oor laasgenoemde afstigting laat hoor het. Albei dié dogtergemeentes het teen 2013 tot van die twee kleinste gemeente in die Sinode van Oos-Kaapland gekrimp, Waterford met 47 belydende lidmate en Klipplaat met 40. Derde kleinste was NG gemeente Nieu-Bethesda, ook in die Ring van Graaff-Reinet, met 58 belydende lidmate. Jansenville se twee dogtergemeentes was toe al jare reeds vakant.

Die gemeente Jansenville het nie die ontvolking van die droë binneland vrygespring nie. In 1915, kort voor die afstigting van Waterford, was hier 1 730 belydende lidmate, meer as op Uitenhage, Worcester of George, almal dorpe wat in later jare talle groot gemeentes sou hê, naamlik onderskiedelik vier (vroeër vyf), sewe en vyf. In 1948, ná die afstigting van ook Klipplaat, was hier nog 630 belydende lidmate. In Jansenville en haar twee dogtergemeentes was daar destyds nog 1 562 lidmate. In 1972 het die moedergemeente se lidmaattal teruggesak tot 450, Waterford tot 190 en Klipplaat toegeneem tot 455, vir 'n totaal van 1 095. In 1989 het Jansenville 405 belydende lidmate gehad, Waterford 129 en Klipplaat slegs 200, altesaam dus 734. Teen 2012 het die moedergemeente darem nog 260 belydende lidmate gehad, maar die dogtergemeentes saam slegs 87, wat die totaal te staan gebring het op 347, vyf keer minder as sowat 'n eeu vantevore.

Eerw. Andries Dreyer het in 1930, met die viering van die gemeente se eerste driekwarteeu, die "Gedenkboek van Jansenville, geskiedkundige oorsig van die 75-jarige bestaan van die plaaslike Ned. Geref. Kerk" die lig laat sien. Dit het 80 bladsye beslaan, is geïllustreer en op Stellenbosch gedruk. Met die honderdjarige bestaan van die gemeente in 1955 het daar nie weer 'n gedenkboek verskyn nie. Sid Fourie het wel die dorp se geskiedenis baie jare later behandel in sy "Turning Back the Pages – Jansenville – The Story of a Noorsveld Town and District". Die Noorsveld waarna in die titel verwys word, is geleë ten noorde van Soutpansnek in die Witteberge tussen Jansenville en Pearston en staan ook bekend as Jansenville Noorsveld. Die Noorsveld het sy naam te danke aan die noorse ("Euphorbia enopla") wat gedurende strawwe droogtes stukkend gekap en as voer vir vee gebruik word nadat die dorings afgebrand is.






</doc>
<doc id="79890" url="https://af.wikipedia.org/wiki?curid=79890" title="Relatiewe snelheid">
Relatiewe snelheid

Die relatiewe snelheid formula_1 (ook formula_2 of formula_3) is die snelheid van ’n voorwerp of waarnemer, B, in die russtelsel van ’n ander voorwerp of waarnemer, A. As dit konstant is,
waar formula_5 die snelheid van A in die russtelsel van B is.

As albei voorwerpe of waarnemers beweeg, is die relatiewe snelheid nie noodwendig dieselfde as die verskilsnelheid nie.

Voorbeeld 1: Jannie en Sannie ry in dieselfde rigting. Jannie se snelheid is 90 km/h en Sannie s’n 110 km/h. As ons aanneem Jannie se snelheid is formula_6 en Sannie s’n formula_7, dan is

Dit is die snelheid wat deur Jannie waargeneem word. Jannie sien dat Sannie teen 20 km/h ry.

Voorbeeld 2: Jannie en Sannie ry in teenoorgestelde rigtings. Jannie se snelheid is 90 km/h en Sannie s’n 100 km/h. As ons aanneem Jannie se snelheid is
formula_6 en Sannie s'n formula_7, dan is

Let op dat Jannie se snelheid negatief is, want hy ry in die teenoorgestelde rigting as Sannie. Dus:

Dit is die snelheid wat deur Jannie waargeneem word. Jannie sien dat Sannie teen 190 km/h ry.



</doc>
<doc id="79896" url="https://af.wikipedia.org/wiki?curid=79896" title="Eksokomeet">
Eksokomeet

’n Eksokomeet is ’n komeet wat buite ons Sonnestelsel voorkom – dit sluit in interstellêre komete en komete om ander sterre as die Son. Die eerste eksokomeet wat ontdek is, was in 1987 om Beta Pictoris, ’n baie jong tipe A V-ster. Altesaam 10 sulke eksokomeetstelsels is sedertdien waargeneem.

Sterrekundiges het die McDonald-sterrewag in Texas se teleskoop van 2,1 meter gebruik om die laaste ses eksokomeetstelsels waar te neem. Dowwe absorpsielyne het van nag tot nag verskil en daarop gedui dat dit veroorsaak word deur "groot wolke gas wat ontstaan wanneer komete nader aan hul ster beweeg en warmer word". Al die stelsels wat onlangs ontdek is – "49 Ceti (HD 9672)", "5 Vulpeculae (HD 182919)", "2 Andromedae", "HD 21620", "HD 42111" en "HD 110411" – is om baie jong tipe A-sterre.

Eksokomete word beskou as ’n belangrike skakel om planeetformasie te verstaan, volgens navorsers. Die sterrekundige Barry Welsh beskryf die skakel soos volg: "Interstellêre stof vorm klonte onder die invloed van swaartekrag, en die klonte word rotse; die rotse smelt saam en word groter goed – planetesimale en komete – en eindelik kry jy planete."

’n Gaswolk om Ceti 49 word toegeskryf aan ’n botsing van komete in dié sonnestelsel.




</doc>
