<doc id="79897" url="https://af.wikipedia.org/wiki?curid=79897" title="Berlare">
Berlare

Berlare is 'n munisipaliteit in die provinsie Oos-Vlaandere (België) en het 'n oppervlakte van 37,82 km² en 14 690 inwoners. Die munisipaliteit lê aan die Schelde. Berlare grens aan die munisipaliteite Zele en Dendermonde (Schoonaarde). Die natuurskoon van die omgewing lok toeriste.

Plekke in die munisipale gebied van Berlare: Berlare (dorp), Overmere en Uitbergen.

Die Bareldonkkapel. Die bou van die kapel is in 1300 begin, en latere wysigings is in die 17e en 18e eeu aangebring.


</doc>
<doc id="79898" url="https://af.wikipedia.org/wiki?curid=79898" title="Kreutz-sonskeerder">
Kreutz-sonskeerder

Die Kreutz-sonskeerders is ’n familie komete wat baie na aan die Son verbybeweeg tydens hul perihelium. Hulle is vermoedelik fragmente van een groot komeet wat verskeie eeue gelede opgebreek het en is genoem na die Duitse sterrekundige Heinrich Kreutz, wat eerste aangedui het dat hulle verwant is.

Verskeie lede van die Kreutz-groep het Groot Komete geword; sommige was in daglig naby die Son sigbaar. Die mees onlangs een was Komeet Ikeya-Seki in 1965, wat moontlik een van die helderste komete in die laaste 1 000 jaar was. Daar is al berig dat nog ’n groep helder Kreutz-sonskeerders binne die volgende paar jaar tot paar dekades in die binneste Sonnestelsel sal verskyn.

Baie honderde kleiner lede van die familie van net ’n paar meter breed is al ontdek sedert die lansering van die SOHO-satelliet in 1995. Nie een van hierdie kleiner komete het hul perihelium oorleef nie. Groter sonskeerders, soos die Groot Komeet van 1843 en C/2011 W3 (Lovejoy), het dit wel oorleef.




</doc>
<doc id="79906" url="https://af.wikipedia.org/wiki?curid=79906" title="Uriah Heep">
Uriah Heep

Uriah Heep is 'n Engelse progressiewe hardrock-groep wat na 'n karakter uit Charles Dickens se roman "David Copperfield" genoem is. Uriah Heep is in 1969 in Londen deur kitaarspeler Mick Box, sanger David Byron en tromspeler Alex Napier opgerig en word saam met Black Sabbath, Deep Purple en Led Zeppelin by die vroegste en suksesvolste verteenwoordigers van die hardrock-genre gereken. 'n Besondere kenmerk van hul musiekstyl is melodieuse en romantiese liedjies met dikwels meerstemmige sang. Die groep se plateverkope word op meer as 30 miljoen beraam.




</doc>
<doc id="79907" url="https://af.wikipedia.org/wiki?curid=79907" title="Ruhrgebied">
Ruhrgebied

Die Ruhrgebied is die grootste agglomerasie in Duitsland en die vyfde grootste in Europa met 'n oppervlakte van 4 435 km² en 'n bevolking van sowat 5,1 miljoen. Die digbevolkte streek, wat in die sentrale deel van die deelstaat Noordryn-Wesfale geleë is, is na die Ruhr-rivier genoem wat teen die suidelike rand van die Ruhrgebied vloei. Dit bestaan hoofsaaklik uit stedelike nedersettings wat 'n samehangende beboude gebied vorm en hul ontstaan na die Middeleeue kan terugvoer. Hul huidige struktuur dateer uit die nywerheidsomwenteling in die 19de en 20ste eeu toe die gebied tot 'n belangrike sentrum van steenkoolmynbou en swaar nywerhede ontwikkel is.

Saam met sy eweneens digbevolkte omgewing en die agglomerasies langs die Ryn vorm die Ruhrgebied die "Metropolregion Rhein-Ruhr", 'n metropolitaanse streek met 'n oppervlakte van sowat 7 000 km² en 'n bevolking van tien miljoen.

Die Ruhrgebied vorm geen amptelike administratiewe gebied nie. So is dit moeilik om sy presiese grense te bepaal. Algemeen word die grense van die "Siedlungsverband Ruhrkohlenbezirk", tans "Regionalverband Ruhr (RVR)", 'n vereniging van stedelike nedersettings in die gebied, as basis gebruik. Die selfregerende stede Bochum, Bottrop, Dortmund, Duisburg, Essen, Gelsenkirchen, Hagen, Hamm, Herne, Mülheim an der Ruhr en Oberhausen maak net soos die administratiewe distrikte Recklinghausen, Unna, Wesel en Ennepe-Ruhr-Kreis deel uit van dié vereniging.

In 2010 het die Ruhrgebied as RUHR.2010 saam met Pécs in Hongarye en Istanboel as kulturele hoofstad van Europa gefungeer.

Reeds voor die begin van die industriële rewolusie en die vestiging van swaar nywerhede in die 1840's het nedersettings in die sogenaamde Hellwegsone met bevolkings van tussen 4 500 en 11 000 die belangrikste stedelike kompleks gevorm, met graanverbouing en -handel en tekstielvervaardiging as sy ekonomiese basis. Die geskiedenis van groter nedersettings soos Duisburg, Essen, Bochum en Dortmund begin in die Middeleeue toe hulle deel uitgemaak het van die magtige Hanseverbond.

Die geskiedenisskrywing vir die hele Ruhrgebied as nywerheidstreek het die 19de eeu as beginpunt toe die ryk steenkoolafsettings ontgin is en die gebied in een van die voorste swaar nywerheidsones in Europa omgeskep is. In die suidelike dele van die Ruhrgebied, in die Ruhrvallei, word steenkoolafsettings naby die aardoppervlak aangetref. Al is steenkool hier reeds voor die 19de eeu ontgin, was sy ekonomiese waarde nog beperk aangesien hout as brandstof volop was. Eers teen die middel van die 19de eeu het steenkool as "swaart goud" 'n sleutelrol gespeel as energiebron vir die nywerheidsomwenteling.

In die 20ste en vroeë 21ste eeu het die streek ingrypende strukturele veranderinge deurloop. Al word die oliekrisis van 1973 algemeen as die eindpunt van die lang groeiperiode van Westerse ekonomieë ná die Tweede Wêreldoorlog beskou, strek die ekonomiese en strukturele krisis van die Ruhrgebied terug tot die 1950's. Die steenkoolkrisis, wat deur ekonomiese ontleders aanvanklik nog as siklies van aard beskryf is, het ondanks alle pogings om die mynboubedryf te moderniseer, voortgeduur. Die sterwende mynbousektor is dekades lank deur staatsubsidies kunsmatig aan die lewe gehou totdat die laaste myn in 2018 vir goed gesluit is. Vanaf die 1970's het ook die staalsektor in moeilikhede beland. Moontlik sal dit nog in die tweede dekade van die 21ste eeu die lot van die mynboubedryf deel.

'n Aantal projekte is geloods om die Ruhrgebied se industriële erfenis vir toerismedoeleindes te ontsluit. Werkloosheid, armoede en stedelike verval is nogtans 'n postindustriële lewenswerklikheid wat groot dele van die bevolking in die noordelike Ruhrgebied tref. In historiese nywerheidstede soos Duisburg word die hele bevolking deur verarming bedreig. Die situasie word vererger deur georganiseerde misdaad, veral mensehandel (migrante uit die armste EU-lidstate soos Roemenië word deur krimineles teen betaling na Duitsland geneem waar die staat deur middel van sosiale toelaes in hulle lewensonderhoud moet voorsien) en kriminele Arabiese familiebendes wat hele stadsbuurte beheer.


</doc>
<doc id="79913" url="https://af.wikipedia.org/wiki?curid=79913" title="Man...of die Monster (fantasieroman)">
Man...of die Monster (fantasieroman)

Man...of die Monster? Is ’n fantasieroman gemik op die meer volwasse leser. Die boek is geskryf deur Petronel en in 2013 deur Thompson Boekdrukkery gepubliseer.

In Man...of die Monster speel Petronel met die moontlikheid dat die twee ‘monsters van mitologie’ (weerwolf en vampier) op ’n xenogamiese wyse in ’n menslike wêreld saamgekoppel kan word – Estéban en Carlos Menderiaga – met natuurlik die mens self – Inés Aglionby – wat reg in die middel van die intrige vasgevang word.

Dit is dan ook waar haar self-opgemaakte woord Latstrivarco om die Menderiaga tweeling se spesie te beskryf vandaan kom. Latstrivarco is ’n samevoeging van drie verskillende woorde.
Lat - Canis Latrans - Prêriewolf
stri - Strigoni - ’n Italiaanse vampier aan die kant van goedheid; en ook ’n
varco - Varcolaci - ’n Romeinse woord vir ’n baie magtige vampier wat ’n
bleek menslike voorkoms het; en ook in sommige kulture ’n woord wat gebruik word om ’n weerwolf te beskryf.

Die titel Man...of die Monster het in werklikheid ’n dubbel betekenis.

Eerstens verwys dit na die fisiese transformasie van Estéban Menderiaga die mens na Estéban die monster en hoe Inés Aglionby, ’n ongekunstelde joernalis in ’n vreemde land, eers op die man verlief raak en later die monster ook aanvaar.

Tweedens verwys die titel na daardie donker kant in ’n ieder en elk van ons se persoonlikheid wat bly kop uitsteek. In Estéban se geval is dit die wreedaardige bloeddors wat telkens dreig om deur die menslike fasade wat hy selfs in sy vervormde toestand probeer hou te breek.
In die geval van Inés is dit die geheime hunkering na die morele risiko wat Estéban die adonis vir haar inhou so wel as die waarskynlike donker gevaar wat sy van die begin af in die afwisselende buie van sy persoonlikheid opmerk.

Andorra word beskryf as ’n landstreek van diep klowe, bekrompe valleie en toringhoë bergpieke hoog in die oostelike Pireneë tussen Frankryk in die noorde en Spanje in die suide. Meestal ’n toeriste-aantreklikheid met heelwat ski-oorde in die omgewing produseer Andorra ook klein hoeveelheid yster, lood en marmer.
Met sy alpynse ligging, koel somers, swaar sneeuval en toevallig ook ’n paar verafgeleë marmer breekgate tussen die klowe en valleie versteek skep Andorra die perfekte milieu vir ’n vampier/weerwolf verhaal vol geheimsinnige intriges.

’n Interessante stukkie geskiedenis omtrent Andorra is dat Frankryk se Graaf Feix en Spanje se Biskop van Urgel eeue gelede in ’n ewige stryd gewikkel was oor wie verantwoordelik is vir die regering van Andorra. Hierdie dispuut is in 1279 opgelos toe beide die leiers gesamentlike opperhere gemaak word. Vir 700 jaar word Andorra gesamentlik regeer deur die ‘Prinse van Andorra’ - die leier van Frankryk en die Romeinse Katolieke Biskop van Urgel in noordwes Spanje. In hierdie tydperk betaal Andorra alternatiewelik aan Frankryk en Spanje ’n jaarlikse eerbetoon wat ’n ‘questia’ genoem word. Hoewel meestal seremonieel, is beide die President van Frankryk en die Biskop van Urgel vandag nog gesamentlike regeringshoofde van Andorra.

In Suid-Afrika is marmer die nuwe ‘moet’. Argitekte, huiseienaars, selfs begrafnisondernemers gebruik dit deesdae in al wat pilaar, toonbank-blad en kopsteen is.
Vir Nicolas Aglionby, eienaar van die tydskrif ‘Ravissant’, is dit net die regte tyd om ’n artikel daaroor te plaas. Met beide sy seun Louis en die enigste ander joernalis Phillipe met ander projekte besig bly daar net een persoon oor wat die artikel kan gaan doen. Inés.
Buitelug-artikels is nou nie iets wat Inés oor die algemeen aandurf nie maar as guns vir haar vader stem sy teësinnig in om na Andorra te reis. Veral ná Nicolas se omkoop van ’n ski-vakansie tussen die sneeubedekte Pireneëgebergtes. Die eerste wat Inés in die pragtige dorpie van Andorra aantref is die onbeskofte buffel in sy swart monsterbakkie wat haar amper van die pad af ry.

By die breekgat aangekom sal Inés uitvind dat die onbeskofte buffel in sy swart monsterbakkie en Estéban Menderiaga, die breekgat eienaar wat sy veronderstel was om te gaan sien, een en dieselfde mens is. Natuurlik spat die vonke witwarm en teen haar sin voel Inés aangetrokke tot die onbeskofte vent met sy homo erectus grotmaniere. Gebeurtenisse by die breekgat, sowel as die werkers se vorige-eeu onderdanigheid wat so paradoks met ’n hedendaagse samelewing is laat Inés behoorlik kriewel van nuuskierigheid. Iets is nie pluis nie. Die situasie skreeu intrige en smeek behoorlik die joernalis in haar bloed om die geheimsinnige gedrag van die werkers sowel as hul egosentriese werknemer op te los.

Nadat iemand in haar chalet inbreek en die foto’s wat sy van die breekgat werkers geneem het steel, besluit Inés om op haar eie ondersoek te gaan instel. Donkernag en ’n baie verlate breekgat dompel haar reg in die middel van ’n baie gruwelike nagmerrie. Bloeddorstige half verkrompelde mens-monsters wat net in die Grimm-broers se sprokies behoort te bestaan keer haar binne die breekgat gronde vas en selfs vir ’n ongekunstelde Inés is dit duidelik dat hulle net een doel voor oë het. Haar bloed.

Al die monsters is egter nie honger nie. Een red haar en versteek haar in ’n grot. In die proses veroorsaak hy ’n bloedbad wat amper die hele gruwelike euwel-spul uitwis. Amper, want nog ’n wrede monster maak sy verskyning. Carlos.

Carlos en sy konneksie met Estéban is die geheim wat Estéban met alle mag van Inés af wou weghou. Die reuk van Inés hou egter ’n nuwe moontlikheid vir Carlos met sy eeu-oue vendetta in. Hy weet presies wat hy moet doen om Estéban terug te betaal vir wat hy aan hom en sy familie gedoen het. Sal Estéban vir Inés uit die wrede kloue van Carlos die monster kan red?

In Johannesburg, Suid-Afrika, lei die vier en twintig jarige Inés Esmeralda Aglionby ’n beskutte en baie gerieflike lewe as die enigste dogter van die formidabele Nicolas Aglionby.
Met haar moeder wat met haar geboorte oorlede is, het Inés vroeg in haar lewe al geleer om onafhanklik te wees en haar voete vierkantig op die aarde neer te plak, veral as sy haar sê wou inkry in ’n huis waar sy die enigste vrou en dus die swakker geslag is. Alhoewel tot in die afgrond bedorwe is Inés ’n verstandige meisie met integriteit. Sy het egter een swakheid. Sy kan die buitelewe nie verdra nie. Geen kamp opslaan, slaapsakke ooprol of vuurtjies aansteek nie, wat haar natuurlik in die kringe waarin die Aglionby’s beweeg, al ’n hele paar vriendskappe gekos het.
Na haar skoolloopbaan studeer Inés joernalistiek en terwyl sy op universiteit is, gaan sy deur ’n hippierige ‘verban die wreedheid van die wêreld’ rebellie tydperk wat haar vader menige grys hare besorg. Nadat Inés haar graad in joernalistiek ontvang spring sy dadelik saam met Nicolas en haar broer Louis in om die familie tydskrif ‘Ravissant’ op die been te bring.

Don Estéban François Menderiaga die tweede word groot in die kusdorpie Tarragona in Spanje. As erfgenaam van die Menderiaga skatte lê sy toekoms blink voor hom uitgestrek, totdat ’n diep familie geheim en ’n tragiese ongeluk hom sy erfporsie laat opsê en na Andorra vlug.
In Andorra koop Estéban ’n afgeleë marmer breekgat. In die loop van die jare wat volg op sy selfopgelegde verbanning sluit ander van sy soort by hom aan en weggesteek tussen die klowe en ravyne van die Pirenees gebergtes lei die groepie ’n eenkant en afgesonderde lewe.
Estéban is nie vriendelik nie. Hy het nie rede om te wees nie en in elk geval, dít wat hy is, moet sover van die menslike populasie af weggehou word as wat moontlik is.
Tot nou toe het Estéban se afgesonderde lewe goed gewerk, totdat die klein heks met die spittende tong en vuurspuwende oë by sy breekgat opdaag. Die vader alleen weet wat hom besiel het om die tydskrif mense in Suid-Afrika toestemming te gee om in sy lewe te kom rondkrap. En om die kersie op die koek te sit besluit sy gruwelike verlede ook dat dit nou die tyd is om hom in te haal. Waar gaan dit eindig?

’n Gulsige, bloeddorstige geraamte uit Estéban se donker verlede. Carlos het ’n eeue-oue vendetta teen Estéban en nou is die tyd om hom te begin terugbetaal.

Nicolas Aglionby is die vader van beide Louis en Inés. Sy vrou is met Inés se geboorte oorlede en man alleen het hy sy twee kinders opgevoed tot die selfstandige gerespekteerde jongmense wat hulle vandag is. Inés, sy jongste en ook sy enigste dogter het hom vir ’n tydjie lank ’n hele paar slaaplose nagte laat deurbring. Hy het egter alle vertroue in haar vermoë om haar paadjie in hierdie lewe self oop te skop as dit moet want hy is immers die een wat haar op so ’n manier grootgemaak het dat sy eendag vir haarself kan sorg.

Die dertig jarige Louis is ’n hele paar jaar ouer as Inés, sy enigste suster. As enigste ander rolmodel in Inés se lewe, behalwe hulle vader, het hy nog altyd vierkantig agter die snip gestaan en haar beskerm waar hy kon. Twee jaar gelede ontmoet Louis vir Pauline, hulle trou dieselfde jaar en verwag op die oomblik hul eersteling.

Estéban se ouers. So verlief dat hulle die wette van die natuur en hul onderskeie spesies ongehoorsaam het om by mekaar te wees. ’n Tragiese ongeluk knip egter Gabriela se lewe ontydig kort en los François alleen met sy seuns en ’n oneindige uitsiglose toekoms agter.

Die breekgat werkers sowel as Carlos se ‘bende’ is weerwolwe. Dit is waarom die beskrywings van Estéban en Carlos wat meer mens as monster daar uitsien, verskil van hul onderskeie volgelinge wat in hulle vervormde toestand net weerwolf is.

"Eerste druk": Augustus 2013 deur Thompson Boekdrukkery

Aangewys as Afrifiksie se boek van die maand November 2013 https://www.afrifiksie.com





</doc>
<doc id="79932" url="https://af.wikipedia.org/wiki?curid=79932" title="1998 Super 12-seisoen">
1998 Super 12-seisoen

Die 1998 Super 12-seisoen het in Februarie 1998 afgeskop met voorseisoenwedstryde wat van middel Januarie gespeel is. Dit het op 30 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.









</doc>
<doc id="79935" url="https://af.wikipedia.org/wiki?curid=79935" title="Geelborskoester">
Geelborskoester

Die geelborskoester ("Anthus chloris") is 'n endemiese voël en gelokaliseerde somerbesoeker in kort berggrasveld hoër as 1 500 m bo seevlak. Gedurende die winter beweeg die meeste voëls na laer gebiede. Die voël is 17 cm groot en weeg 25 gram. In Engels staan die voël bekend as die "Yellow-breated pipit".




</doc>
<doc id="79939" url="https://af.wikipedia.org/wiki?curid=79939" title="Donkerkoester">
Donkerkoester

Die donkerkoester ("Anthus leucophrys") is 'n gelokaliseerde algemene standvoël en nomade met 'n voorkeur vir kort gras en onlangs-afgebrande dele. Die voël is 17 cm groot en weeg 26 gram. In Engels staan die voël bekend as die "Plain-backed pipit".




</doc>
<doc id="79941" url="https://af.wikipedia.org/wiki?curid=79941" title="Koester">
Koester

Koester kan na een van die volgende verwys:



</doc>
<doc id="79942" url="https://af.wikipedia.org/wiki?curid=79942" title="Vaalkoester">
Vaalkoester

Die vaalkoester ("Anthus vaalensis") is 'n skaars tot gelokaliseerde algemene standvoël, nomade en gedeeltelike trekvoël in kort afgevrete grasveld en struikveld, braakveld, vliegvelde en ander oop, kaal plekke. Die voël is 18 cm groot en weeg 30 gram. In Engels staan die voël bekend as die "Buffy pipit".




</doc>
<doc id="79944" url="https://af.wikipedia.org/wiki?curid=79944" title="Koester (voël)">
Koester (voël)

'n Koester is 'n klein voëltjie met 'n bruin-grys kleur bolangs en ligter grys of bont onderlangs, wat veral in oop grasvelde aangetref word. Hierdie voëls, met uitsondering van die goudkoester, behoort aan die genus "Anthus", wat onder die familie Motacillidae ressorteer.




</doc>
<doc id="79946" url="https://af.wikipedia.org/wiki?curid=79946" title="Motacillidae">
Motacillidae

Motacillidae (kwikkies, koesters en kalkoentjies) is 'n familie van voëls wat aan die orde van sangvoëls behoort.

Die familie omvat 68 spesies wat in 6 genera ingedeel word:




</doc>
<doc id="79955" url="https://af.wikipedia.org/wiki?curid=79955" title="Langstertkoester">
Langstertkoester

Die langstertkoester ("Anthus longicaudatus") is 'n nie-broeiende voël en winterbesoeker, hoofsaaklik van Mei tot Augustus en leef oop kortgrasveld en Karoobossieveld van die Noord-Kaap. Hulle kan een-een voorkom of in swerms van tot 40 groot. Die voël is 19 cm groot en weeg 33 gram. Hulle broeigebied is vermoedelik in Sentraal-Afrika. In Engels staan die voël bekend as die "Long-tailed pipit".




</doc>
<doc id="79957" url="https://af.wikipedia.org/wiki?curid=79957" title="Klipkoester">
Klipkoester

Die klipkoester ("Anthus crenatus") is 'n endemiese, gelokaliseerde algemene standvoël in hoërliggende gebiede, hoofsaaklik hoër as 1000 m op steil klipbesaaide heuwelhange en Karookoppies. Die voël is 18 cm groot en weeg 31 gram. In Engels staan die voël bekend as die "African rock pipit".




</doc>
<doc id="79959" url="https://af.wikipedia.org/wiki?curid=79959" title="Gewone koester">
Gewone koester

Die gewone koester ("Anthus cinnamomeus") is 'n algemene, wydverspreide standvoël oor groot gedeeltes van sy gebied en beweeg in die winter van hoër na laer gebiede. Hulle kom in oop kortgrasveld voor, veral dié wat swaar bewei, onlangs afgebrand of gesny is. Die voël is 17 cm groot en weeg 25 gram. In Engels staan die voël bekend as die "African pipit".




</doc>
<doc id="79961" url="https://af.wikipedia.org/wiki?curid=79961" title="Newton se Swaartekragwet">
Newton se Swaartekragwet

Volgens Newton se Swaartekragwet trek elke massapunt in die heelal elke ander massapunt aan. Die krag van dié aantrekking is eweredig aan die produk van hul massas en omgekeerd eweredig aan die kwadraat van die afstand tussen hulle, en vind plaas al langs die lyn wat albei punte kruis. (Daar is apart bewys dat groot, ronde simmetriese massas aantrek en aangetrek word asof hul massa by hul middelpunt gekonsentreer is.) Newton het dié wet geformuleer in sy werk "Philosophiae Naturalis Principia Mathematica", wat op 5 Julie 1687 die eerste keer gepubliseer is.

Dit word soos volg aangedui:
waar:

In SI-eenhede word "F" gemeet in newton (N), "m" en "m" in kilogram (kg), "r" in meter (m) en die konstante "G" is min of meer gelyk aan .

Die waarde van die konstante, "G", is die eerste keer reg vasgestel uit die resultate van die Cavendish-eksperiment wat in 1798 deur die Britse wetenskaplike Henry Cavendish uitgevoer is, hoewel Cavendish nie self die waarde bereken het nie. Dié eksperiment was ook die eerste toets van Newton se teorie van swaartekrag tussen massas in die laboratorium. Dit het plaasgevind 111 jaar ná die publikasie van die "Principia" en 71 jaar ná Newton se dood; Newton kon dus nie die waarde van "G" in sy berekenings gebruik nie – in plaas daarvan kon hy net ’n krag relatief tot ’n ander krag bereken.

Dié wet is intussen vervang met Einstein se algemene relatiwiteitsteorie, maar word steeds gebruik as ’n uitstekende benadering van die invloede van swaartekrag. Relatiwiteit is net nodig as daar ’n behoefte is aan uiterse presisie of wanneer gewerk word met die swaartekrag van "uiters" groot en digte voorwerpe.



</doc>
<doc id="79964" url="https://af.wikipedia.org/wiki?curid=79964" title="Bergkoester">
Bergkoester

Die bergkoester ("Anthus hoeschi") is 'n broeiende-endemiese voël en algemene besoeker van Oktober tot April. Die voël leef in berggrasveld en sy nie-broeigebied is waarskynlik Sentraal-Afrika. Hulle kan in die winter op enige plek noord van die Drakensberg aangetref word. Die voël is 19 cm groot en weeg 27 gram. In Engels staan die voël bekend as die "Mountain pipit".




</doc>
<doc id="79966" url="https://af.wikipedia.org/wiki?curid=79966" title="Nicholsonse koester">
Nicholsonse koester

Die Nicholsonse koester ("Anthus similis") is 'n gelokaliseerde, algemene standvoël hoofsaaklik op oop, klipbesaaide heuwelhange in grasveld en savanne. Die voël kom een-een of in pare voor en sit dikwels op bome en struike. 

Die voël is 19 cm groot en weeg 30 gram. In Engels staan die voël bekend as die "Long-billed pipit".




</doc>
<doc id="79968" url="https://af.wikipedia.org/wiki?curid=79968" title="Boskoester">
Boskoester

Die boskoester ("Anthus nyassae") is 'n gelokaliseerde, algemene standvoël van breëblaarboomveld. Die voël kom een-een of in pare voor en soek sy kos op die grond. Die voël is 18 cm groot en weeg 24 gram. In Engels staan die voël bekend as die "Wood pipit".




</doc>
<doc id="79973" url="https://af.wikipedia.org/wiki?curid=79973" title="Helgard Müller (predikant)">
Helgard Müller (predikant)

Ds. Helgard Müller (distrik Uitenhage, 14 Januarie 1859 – Burgersdorp, 3 Februarie 1898) was 'n predikant van die Nederduitse Gereformeerde Kerk wat in sy kort loopbaan vier gemeentes bedien het, een in Natal en drie in Oos-Kaapland, maar wat enkele weke ná sy 39ste verjaardag 'n slagoffer van koorssiekte geword het.

Hoewel daar baie van hom verwag is as 'n ywerige en wakkere jong predikant met blykbaar onuitputlike werkkrag, het sy arbeid onder die verstrooide lidmate van die NG Kerk in die afgeleë en onherbergsame Griekwaland-Oos en Temboeland, toe hy soms ure op sy perd in kapok en misreën moes deurbring, sy gesondheid in so 'n mate aangetas dat hy nie 40 jaar sou haal nie.

In twee van sy Oos-Kaapse gemeentes, Barkly-Oos en Burgersdorp, is die ruim en sierlike kerkgebou waarna hy op 'n keer op 'n kerkraadsvergadering op Barkly-Oos uitgesien het, eers ná sy dienstyd opgerig, Barkly-Oos s'n in 1908 en dié van Burgersdorp in 1913. Net Tarkastad het reeds 'n toringkerk gehad nadat dit in 1880 ingewy is.

Die toekomstige predikant is in die Coega-wyk van die distrik Uitenhage gebore as die seun van Antonie Michael Müller en Martha Jacoba van Niekerk. Hy het sy skoolopleiding op Uitenhage ontvang en sy naskoolse opleiding aan die Stellenbosse Kweekskool ontvang en is op 4 November 1884 tot die bediening toegelaat.

Ds. Müller se eerste gemeente was Pietermaritzburg waar hy op 16 Mei 1885 met handeoplegging bevestig is. Reeds hier is hy beskryf as 'n "ernstige prediker (en) trouwe zielzorger". Hy arbei slegs enkele maande in die Natalse hoofstad toe die Algemene Vergadering van die Natalse Kerk hom tot skriba gekies het, en die volgende jaar (1886) moes hy as uittredende skriba volgens die Kerk se bepalings die voorsitterskap van die Sinode op hom neem.

Hy was skaars twee jaar in die bediening toe hy in 1887 die beroep na die NG gemeente Barkly-Oos in die Noordoos-Kaap aanneem, maar in dié kort tyd het hy hom reeds bewys as as 'n bekwame en toegewyde man. So pak hy dan ook sy taak op Barkly-Oos met erns en deeglikheid aan. Dit het hom byvoorbeeld gepla dat die kerkbesoek, veral van die lidmate wat ver van die dorp af gewoon het, ongereeld was. Daarom het hy in sommige buitewyke met gereelde maandelikse wyksdienste begin waar kerkraadslede gewoonlik voorgegaan het. Ook het hy 'n sustersbiduur begin wat nog lank ná sy vertrek voortbestaan het. Nietemin het die bywoning van veral die namiddagdiens op die dorp hom bly bekommer. Van die getroue kerkgangers het ds. Müller in 'n stadium gesê: "Het is aangenaam onder de prediking des Woords eene ernstige heilbegerigheid op veler aangezichten te lezen." Destyds het die diensprogram vereis dat die predikant 'n oggenddiens om elfuur moes waarneem, die Sondagskool om tweeuur in die middag en die namiddagdiens om halfvier. Toe was aanddienste nog nie gebruiklik nie.

Dit het ds. Müller ook op Barkly-Oos gepla dat so baie kinders nie 'n Sondagskool bygewoon het nie. Ten einde bywoning te bevorder het hy in 1888 begin met een groot sentrale Sondagskool wat maandeliks op die dorp vergader het op die laaste Sondag van die maand. Toe moes soveel moontlik kinders se ouers hulle uit die buitewyke dorp toe bring waar hulle die lesse sou opsê wat hulle in die tussentyd tuis geleer het. Dit het daartoe gelei dat in baie huisgesinne in die distrik weeklikse Huissondagskooltjies ontstaan het waar die ouers hul kinders die lesse geleer het ter voorbereiding vir die laaste Sondag van die maand. Al het die bywoning van die Dorpsondagskool later weer afgeneem, het ds. Müller se plan ten minste die stigting van meer Buitesondagskooltjies in die hand gewerk. Die meeste hiervan is gehou saam met die maandelikse buitediens.

Ds. Müller het hom egter nie net bekommer oor die sieleheil van die Afrikaanse ingesetenes nie, maar ook dié van die Engelssprekendes op die dorp en in die distrik "die herderloos zijn en zich in die Episkopaalsche Kerk niet thuis gevoelen". In Februarie 1891 het hy dus met 'n maandelikse Engelse diens op Sondae begin.

Omdat hy 'n ware pastor was, het die jong predikant erns gemaak met herderlike huisbesoek in die buitewyke; daarom is die buitediens wat net ná so 'n huisbesoekrondte gevolg het, dan ook altyd besonder goed bygewoon. In sy godsdiensverslag van 1891 het ds. Müller berig dat hy sy hele gemeente, op 'n klein deeltjie na, met huisbesoek deurgegaan het. Dit was geen geringe prestasie nie, want tot en met die afstigting van Rossville op die dorpie Rhodes in 1893 het Barkly-Oos 'n groot, bergagtige gebied beslaan waarvan die paaie baie swak was.

Ds. Müller was besonder gesteld op ordelikheid en dat alles volgens die reëls moes geskied. Hy het byvoorbeeld daarop aangedring dat voornemende doopouers wie se name nie in die lidmaatregister was nie, hul attestate en lidmaat sertifikate moes inlewer, so nie het hy geweier om hul kind te doop. Alle jong mense wat hulle vir aanneming tot lidmaat wou aanmeld, moes eers hul doopseëls vertoon voor hulle tot die ondersoek toegelaat sou word. Ook met sy kerkraadslede was hy streng, want nuutverkose broers wie se naam nie in die lidmaatregister voorgekom het nie, moes hul lidmaatskapsertifikaat inlewer voor hy hulle in die amp sou bevestig.

Dat ds. Müller se troue diens in die gemeente Barkly-Oos waardeer is, blyk daaruit dat toe hy in 1890 drie jaar in die gemeente gestaan het, die lidmate in die stilligheid besluit het om hul dankbaar tasbaar te bewys. Kerkraadslede het met lyste deur die gemeente gegaan en op Sondag 16 Februarie 1890, 'n maand en twee dae ná sy 31ste verjaardag, nadat die leraar die seën uitgespreek het, is hy versoek om voor die kansel te gaan staan. Daarop is hy verras met 'n adres en 'n beurs (kontantgeskenk), terwyl die gemeente hom staande "Dat's Heeren zegen op uw daal" toegesing het.

Hy het wel ses minderjarige kinders by oorlye gehad. 
Boedeldokument in die Kaapse argief MOOC1898 6-9-373 ref 481 Muller Hilgard 
Die ses kinders is na sy vrou se oorlye te Wellington 3 jaar later versorg deur haar jonger suster wat self 7 kinders gehad het

'n Hoogtepunt tydens ds. Müller se dienstyd op Barkly-Oos was die besoek, op sy uitnodiging, in Mei 1891 deur ds. (later dr.) Andrew Murray, die gevierde predikant, kerkleier en skrywer. Ds. Müller het hom genooi om tydens die Pinkster spesiale dienste op dié afgeleë dorp te kom hou. Dié dienste was besonder geseënd. Ds. Murray het, bygestaan deur ds. I.F.A. de Villiers, wat hom hierheen vergesel het, op Hemelvaartdag 10 Mei 1891 begin en drie daaropvolgende drie dae elke dag drie dienste gehou. Die opkomste was buitengewoon groot, veral die laaste dag, Sondag 13 Mei. Die destydse kerkgebou kon nie almal huisves nie en daarom moes ds. De Villiers twee dienste in die Christelike Jongeliedevereniging-saal waarneem. Volgens ds. A.P. Smit, skrywer van die gemeente se gedenkboek met sy eeufeesviering in 1973, het "baie in hierdie dae tot sondebesef en tot waaragtige inkeer gekom".

Terwyl ds. Murray op Barkly-Oos was het hy op Saterdag 9 Mei sy 61ste verjaardag gevier. In die kort tyd dat hy hier was, het die diakens en die vroulike lidmate £30 ingesamel om as verjaardaggeskenk aan die waardige ou kerkvader te oorhandig. Die jong mense het gevoel dat ds. Müller nie uitgesluit moes word en so het die CJV die Sondagaand ook aan hom 'n beurs oorhandig.

Die kerkraad het al in Januarie 1891 blykbaar op ds. Müller se aandrang 'n kommissie van toesig benoem wat 'n wakende oog oor die kerklike geboue moes hou en die nodige herstelwerk van tyd tot tyd moes doen. Ds. Müller en sy kerkraad het juis in daardie jare baie kop gekrap oor die kerkgebou, wat veral met Nagmaalnaweke veels te klein vir die gemeente was. Met Nuwejaar 1888 was die opkoms so groot dat baie voornemende kerkgangers voor die kerkdeur moes omdraai. In die godsdiensverslag van daardie jaar roer ds. Müller die noodsaaklikheid van 'n ruimer en sierliker kerkgebou aan. Twee jaar later was die kerkraad eenparig van oordeel dat 'n nuwe kerkgebou dringend noodsaaklik was, en hulle besluit dan ook om dit vir oorweging aan 'n gemeentevergadering voor te lê. Die saak is egter keer op keer uitgestel, eers weens 'n beweging ten gunste van afstigting van 'n gedeelte van die gemeente en toe dit uiteindelik lei tot die afstigting in 1893 van die gemeente Rossville, is dit heeltemal op die lange baan geskuif. Dit is toe eers weer tydens die dienstyd van ds. Müller se opvolger, ds. F.W.R. Gie, geopper.

Ds. Müller het hom sterk beywer vir die aanstelling van 'n orrelis. In die kerkraadsvergadering van Maart 1892 het hy gepleit vir die aanstelling van so iemand teen 'n klein vergoeding, maar die kerkraad het op dié vergadering met 'n meerderheid van stemme besluit om nie 'n orrelis aan te stel nie, maar slegs 'n voorsinger aan te hou. Dier koster, D.J. Sutherland, moes gevolglik maar aas voorsinger die gemeentesang bly lei. Toe Sutherland egter kort daarna as koster bedank en J.H. Greyvenstein in sy plek aangestel word, het die kerkraad besluit om vir eers nie 'n voorsinger aan te stel nie. Daar was destyds 'n harmonium in die kerk, want in Junie 1892 besluit die kerkraad om iemand te soek wat die harmonium kon bespeel en wel gratis.

Dis nie duidelik of so iemand aangestel is nie, maar ds. Müller se gedagte van 'n vaste orrelis het geleidelik veld gewen, want op die vergadering van Julie 1893 het die kerkraad met die beslissende stem van die voorsitter besluit om 'n orrelis aan te stel teen 'n jaarlikse vergoeding van £24. Die predikant het egter 'n maand of wat later vertrek en dis onduidelik of 'n orrelis reeds voor sy afskeid gekry is.

Sy voorganger, ds. Geo. S. Malan, het al in 1886 die verafwonende lidmate in Griekwaland-Oos en Temboeland besoek, maar dit was veral ds. Müller wat hom oor hierdie afgeleë buitewyke, wat eintlik buite die grens van die gemeente Barkly-Oos gelê het, ontferm het. Veral oor Ugie en Cedarville was hy baie bekommerd. Die eerste intrekkers in dié verre uithoek van die Kaapkolonie se verwagting was baie groot, maar so ook hul ontnugtering. Misreën het tot 12 dae aangehou en die grond het 'n pappery geword. Riviere het weke lank aaneen vol gebly en alle verbinding met die buitewêreld afgesny. Daar was nie paaie om van te praat nie. Gras het meer as 'n meter hoog gestaan en mens of dier wat daardeur 'n weg wou baan, het papnat geword. In die vleie wat moerasse was, het diere dikwels vasgesit en kon nie sonder hulp uitkom nie. Perde, wat die enigste vervoermiddel was, het gekwyn en gevrek. Die bosluis wat ooskuskoors gedra het, het vee uitgeroei. Armoede en neergedruktheid het die boere moedeloos gemaak.
Midde-in dié benaderde omstandighede het die Ring van Burgersdorp besluit om die uitgeweke lede van die Kerk geestelik te bearbei deur leraars van aangrensende gemeentes as konsulente na die setlaars in Griekwaland-Oos te benoem. Elliot, Cala en Embokotwa (laasgenoemde twee van 1919 die dienspunte van die NG gemeente Du Plessis) sou deur die leraar van die NG gemeente Dordrecht bearbei word en Ugie, Maclear, Mount Fletcher, Cedarville en Umtata deur die leraar van die NG gemeente Barkly-Oos. Dié reëling het voortgeduur tot 1888 toe daar nuwe lewe en ontwaking onder die NG lidmate in Griekwaland-Oos en Temboeland gekom het danksy die beroep wat ds. W.A. Alheit na Dordrecht aangeneem het. Hy het gesê dit is sy doelwit om "ons verstrooide geloofsgenote" in Griekwaland-Oos en Temboeland te bearbei. Kort voorheen het die NG gemeente Barkly-Oos 'n nuwe leraar in die persoon van die jeugdige en wakkere ds. Müller gekry. Hy sou hom in die besonder bepaal by die lidmate in Griekwaland-Oos.

Danksy di. Müller en Alheit se ywer is Cedarville in 1888 as afsonderlike gemeente afgestig, maar weens die geldelike toestand sou die gemeente aanvanklik nie 'n eie leraar beroep nie. Die NG gemeente Elliot het in 1891 gevolg en ds. J.C. du Plessis, na wie die NG gemeente Du Plessis in 1919 genoem is, is op Elliot as die gemeente se eerste leraar bevestig. Sy opdrag was om oral in Griekwaland-Oos en die Transkei-gebied waar ook al moontlik gemeentes te stig. Deur sy arbeid het Matatiele, Ugie, Kokstad en Embokotwa elk 'n gemeente gekry.

Toe Ugie van 1891 af onder Barkly-Oos ressorteer, het ds. Müller hierheen afgekom om die sakramente te bedien op al die verspreide plekke van samekoms. Hy het die uiterste ontberings uitgestaan, maar nooit verslap nie. Die kapok en misreëns en die lang ure op die perd het naderhand sy gesondheid aangetas en hom na 'n vroeë graf gesleur. Op Ugie was daar toe reeds 'n klein kerkie van sink en hout wat eers in 1910 deur 'n klipkerkie vervang sou word, sewe jaar ná die stigting van 'n afsonderlike gemeente. Die boere het destyds met hul waens ingekom en en om die kerkie uitgespan. Tydens die dienste het die kinders soms lawaai en luidrugtig gespeel. Ook het die honde, volgens ds. M.T.R. Smit in sy gedenkboek met die vyftigjarige bestaan van die gemeente Ugie, daarin behae geskep om die kerk in en uit te loop en onder mekaar te baklei. Ds. Müller se gesondheid was toe reeds nie goed nie en die steurings was vir hom 'n groot spanning. Hy het die gemeente versoek dat die honde met rieme aan die waens vasgebind moes word. Dit is gedoen, maar wanneer die gemeente begin sing het, het die honde ook 'n keel opgesit wat nie eintlik in harmonie met die gewyde sang was nie. Met sy vertrek het ds. Müller gesê: "Ek is seker dat die duiwel 'n handjie in die bou van hierdie kerk gehad het, want alles is daarop gespits om die prediking van die Woord te strem." Later het Ugie onder Umtata geval en is dit deur ds. Anderssen bearbei. Ook ds. August Ahrbeck het as hulpprediker van Umtata, nadat hy gedwing is om in die NG gemeente Prieska te bedank weens allerlei bewerings teen hom, Ugie besoek en bearbei.

Ondanks die moeilikhede verbonde aan die arbeid in die distrik Ugie, kon ds. Müller in sy godsdiens verslag van 1888 en 1889 'n hoopvolle prentjie voorhou. Al kon hy weens die afstand en die grootte van sy eie gemeente Ugie net een maal elke drie maande besoek, is hy bemoedig deur die blyke van meerdere belangstelling by die ingesetenes op Ugie. Een van die ouderlinge kon selfs met 'n maandelikse diens daar begin en ds. Müller kon boonop berig: "Men is ook begonnen met het bouwen eener eigene kerk, de hoeksteen waarvan gelegd wed door ds. Cormack van Burgersdorp." Dit was 'n blye dag toe die Ring van Burgersdorp in 1888 besluit om 'n hulpleraar vir Griekwaland-Oos en Temboeland aan te stel in die persoon van prop. W.S.E. Rörich, wat in Maart 1889 op Dordrecht georden is. Hy het as hulpprediker onder die toesig gestaan van die gemeente Barkly-Oos en Dordrecht. In sy godsdiensverslag kon ds. Müller berig dat danksy die toegewyde arbeid van ds. Rörich die buitewyk Ugie meer gereeld bearbei kon word. Die leraar van Barkly-Oos was vol vertroue dat die dag nie meer ver was nie waarop Slangrivier en Ugie tesame tot 'n afsonderlike gemeente afgestig sou kon word.

Ook vir Cedarville, waar in 1888 'n afsonderlike gemeente gestig is dog sonder 'n predikant weens die geldelike situasie, het ds. Müller gedoen wat hy kon. In September 1889 het hy byvoorbeeld vergesel van prof. J.I. Marais van die Kweekskool wat Barkly-Oos op ds. Müller se uitnodiging besoek het, die lang pad na Cedarville en Umtata afgelê waar hulle op onderskeidelik 22 en 29 September die Nagmaal bedien het. In 1890 het ds. Müller weer 'n konsulentsreis na Cedarville onderneem wat toe nog altyd vakant was. (ds. D.F. Bosman is trouens eers in April 1892 as Cedarville se eerste leraar bevestig.)

Nadat ds. Müller ses en 'n half jaar met besonderse vrug hier gearbei het, het hy in Augustus 1893 'n beroep na die NG gemeente Tarkastad aangeneem. Die band tussen hom en die gemeente is reeds op 26 Augustus 1893 losgemaak, maar die eintlike afskeid was die naweek van 8 tot 10 September. Luidens 'n berig in die plaaslike koerant, die "Barkly East Monitor and Afrikaner Vriend", van 16 September 1893, was dit 'n roerende afskeid. Van die Vrydag af het die gemeentelede al in groot getalle die dorp binnegestroom en met sy afskeidspreek die Sondagoggend het tussen 500 en 600 mense mekaar in die kerkgebou verdring. Sy afskeidspreek was na aanleiding van 2 Korintiërs 13:13 ("De genade van den Heere Jezus Christus, en de liefde van God, en de gemeenschap des Heiligen Geestes, zij met u allen" "Statebybel") en het in druk behoue gebly.

Ds. Müller het nog vir oulaas tien kindertjies gedoop. Volgens ds. A.P. Smit "dui alles op 'n besonder(s)e band van liefde tussen hom en Barkly-Oos". Ds. Müller was egter ook in die breë samelewing hoog aangeskrewe, soos blyk uit die wyse waarop die plaaslike koerant hom (in Engels) op 22 September gehuldig het: "As a preacher he is very eloquent, and sincere in his deportment. He has also taken a lively interest in school matters, as witness our fine school building, mainly due to his exertions, as well as schools established by hom in the country". Luidens dieselfde berig het ds. Müller hom baie beywer vir die aanplant van bome op die dorp, maar dit was veral in openbare liggame soos die skoolkomitee en die bestuur van die plaaslike biblioteek dat hy gemis sou word.

Ds. Müller is op 16 September 1893 in die NG gemeente Tarkastad, ook in Oos-Kaapland, bevestig. Hier het hy met seën gearbei tot hy einde 1896 'n beroep na sy derde Oos-Kaapse werkkring en sy laaste gemeente, Burgersdorp, aanvaar het. Ongelukkig is niks anders oor sy dienstyd op Tarkastad bekend nie omdat die dorp en gemeente se eeufeesboek tot dusver onverkrygbaar blyk te wees.

Ds. Müller is op 30 Januarie 1897 in sy laaste gemeente, Burgersdorp, bevestig. Die gemeente se verwagtinge was groot en met ds. Müller se "beminlike persoonlikheid" (volgens ds. J.A.S. Oberholster) het hy baie gou die harte verower. Niemand kon toe egter dink dat die sterk, jong predikant slegs 'n jaar in die gemeente sou werk nie. Dit was weliswaar 'n vrugbare jaar wat die bediening betref en die gemeente het ds. Müller se heengaan op 3 Februarie 1898 diep beween.

Daar was 'n groot opkoms by die begrafnis en dit was duidelik, volgens ds. Oberholster, dat daar iemand begrawe word wat vir almal dierbaar en vir baie onmisbaar was. Ds. Müller het ongetwyfeld die algemene agting van die publiek van Burgersdorp geniet. Ds. A.P. Smit voeg by dat sy heengaan ook op Barkly-Oos diep gevoel is, hoewel hy toe reeds ses jaar vantevore die gemeente verlaat het.

Dit is nie bekend of ds. Müller kinders gehad het nie, maar mev. Müller het haar mettertyd op Wellington gaan vestig en toe sy Burgersdorp verlaat, het die gemeente "op tasbare wyse" (volgens ds. Oberholster) getoon dat die ywerige dienste van ds. Müller hoog gewaardeer is, hoewel nie vermeld word wat dit behels het nie. Later het die kerkraad ook 'n steen op die ontslape leraar se graf laat aanbring.

'n Tydgenoot van ds. Müller het ná sy dood dié getuienis van die ontslape leraar gegee: "Wil men weten hoedanig indruk Müller maakte als en waar men hem ontmoette? Die was een van uiterste bevalligheid. Dog, stem, geheel sy voorkomen, trok aan, deed denken … En dat zonder uiterst levendig of spraakzaam te wezen, zonder zich daarop toe te leggen aantrekkelijk te zijn. 't Was natuur, waartoe ook genade bij gekomen was, die de natuur met het schoone liefde van Christus beschilderde." Ds. J.A.S. Oberholster noem ds. Müller in sy "Eeufees-Gedenkboek" van die NG gemeente Burgersdorp 'n "voortreflike dienskneg van die Here".



</doc>
<doc id="79979" url="https://af.wikipedia.org/wiki?curid=79979" title="Gütersloh">
Gütersloh

Gütersloh is 'n stad in Noordryn-Wesfale in die weste van Duitsland, met 'n bevolking van 94 973 op 31 Desember 2012 en 'n oppervlakte van 112 km². Ná Bielefeld en Paderborn is dit die derde grootste stad in die administratiewe gewes Detmold. Gütersloh is net suidwes van Bielefeld en suid van die grens tot Nedersakse geleë.


</doc>
<doc id="79983" url="https://af.wikipedia.org/wiki?curid=79983" title="Gestreepte koester">
Gestreepte koester

Die gestreepte koester ("Anthus lineiventris") is 'n gelokaliseerde, algemene standvoël op klipbestrooide heuwelhange in boomveld. Die voël vlieg in bome in wanneer hy gesteur word en word maklik misgekyk wanneer hy nie sing nie. Die voël is 18 cm groot en weeg 34 gram. In Engels staan die voël bekend as die "Striped pipit".




</doc>
<doc id="79986" url="https://af.wikipedia.org/wiki?curid=79986" title="Boomkoester">
Boomkoester

Die boomkoester ("Anthus trivialis") is 'n palearktiese-broeiende voël en besoeker gedurende November tot Maart. Die voël is gelokaliseerd, algemeen in Zimbabwe en seldsaam elders. 

Die voël kom een-een of in los groepe in boomveldooptes voor. Hulle soek kos op die grond en vlieg in bome op wanneer hulle gesteur word en loop dan soos die boskoester op die takke. Die voël is 14 cm groot en weeg 22 gram. In Engels staan die voël bekend as die "Tree pipit".




</doc>
<doc id="79988" url="https://af.wikipedia.org/wiki?curid=79988" title="Bosveldkoester">
Bosveldkoester

Die bosveldkoester ("Anthus caffer") is 'n gelokaliseerde, redelik algemene standvoël en nomade in oop boomveld, veral op klipperige plekke waar daar goeie grasbeskutting is. Die voël is 13 cm groot en weeg 18 gram. In Engels staan die voël bekend as die "Bushveld pipit".




</doc>
<doc id="79991" url="https://af.wikipedia.org/wiki?curid=79991" title="Kortstertkoester">
Kortstertkoester

Die kortstertkoester ("Anthus brachyurus") is 'n skaars standvoël en plaaslike trekvoël. Dit verlaat hoogliggende gebiede in die winter. Hulle verkies grasagtige heuwelhange op plekke met kort, digte gras insluitend onlangs-afgebrande dele. Die voël is 12 cm groot en weeg 17 gram. In Engels staan die voël bekend as die "Short-tailed pipit".




</doc>
<doc id="79993" url="https://af.wikipedia.org/wiki?curid=79993" title="Rooikeelkoester">
Rooikeelkoester

Die rooikeelkoester ("Anthus cervinus") is 'n seldsame palearktiese-broeiende voël en swerwer na vogtige grasveld en landerye, gewoonlik naby water. Die voël is 14 cm groot en weeg 2o gram. In Engels staan die voël bekend as die "Red-throated pipit". Die voël is nog net drie keer opgeteken in Suider-Afrika.




</doc>
<doc id="79999" url="https://af.wikipedia.org/wiki?curid=79999" title="NG gemeente Namakwaland">
NG gemeente Namakwaland

Die NG gemeente Namakwaland is in 1850 as die 42ste gemeente in die Nederduitse Gereformeerde Kerk gestig op die nedersetting Bowesdorp, suid van Springbok, wat met die verskuiwing van Kamieskroon in 1923 aan die genade oorgelaat is en waar al dekades lank net enkele bouvalle oorgebly het. Hoewel die kern van die gemeente op die Noord-Kaapse dorp Springbok is, val die gemeente onder die Sinode van Wes-en-Suid-Kaapland en verleen hy sy naam aan die mees noordwestelike ring van dié Sinode wat ook die diamantmyndorp Oranjemund in Namibië ingesluit het tot dit in 2013 aan die NG Kerk in Namibië oorgedra is.

Die gemeente is die moedergemeente van die NG kerke in Namakwaland. Nadat die lidmaattalle op die myndorpe Nababeep en Aggeneys skerp afgeneem het sodat dié gemeentes nie meer hul eie leraar kon onderhou nie, het hul kerkraad ’n ooreenkomstig met die moedergemeente aangegaan ingevolge waarvan die predikant(e) van Namakwaland oor vir Simon van der Stel (Nababeep) en Aggeneys verantwoordelik is.

Die eerste veeboere het hulle omstreeks 1750 aan die rand van Klein-Namakwaland (om dit te onderskei van Groot-Namakwaland anderkant die Oranjerivier in die latere Suidwes-Afrika) in die sogenaamde Hardeveld begin vestig. In hierdie dorre streek het die waterryke Kamiesberge die meeste aandag getrek. Van omstreeks 1760 af is die een plaas ná die ander uitgegee en het die nedersetters mettertyd die gebied mak gemaak.

Honderd jaar later, in 1850, is die gemeente Namakwaland gestig met Bowesdorp as middelpunt. Die eerste kerkraadsvergadering is gehou op die plaas Kliphoek op 19 Augustus 1854 onder die voorsitterskap van ds. H.L. de Villiers, leraar van die moedergemeente, Clanwilliam, van 1845 tot sy dood op 5 Julie 1857.

Die verafgeleë en uitgestrekte gemeente het jare lank herderloos gebly. Slegs een maal per jaar is die lidmate besoek, óf deur die konsulent óf deur 'n ander NG leraar, onder andere di. C. Murray en W.P. Rousseau.

Eers in 1865 besluit die kerkraad om 'n eie leraar te beroep. Die derde beroep het in 1870 geval op ds. J.S Hauman, wat dit aangeneem het. Ds. Hauman het dan ook met toegewydheid en seën in die uitgestrekte gemeente gearbei van 1870 tot 7 Februarie 1881. In sy tyd is die pastorie op Bowesdorp, sowat 8 km noord van die latere Kamieskroon, gebou. Op dieselfde plek is die eerste kerkgebou van die gemeente in 1863 reeds opgerig. Hier het die leraar toe gewoon tot hy later weens gebrek aan water verplig is om elders te gaan woon.

Ds. Hauman het 'n plasie op Matjieskloof naby die teenswoordige Springbok gekoop en die laaste jare voor sy vertrek daar gewoon. Ds. G.A. Maeder het in 1917 van Matjieskloof geskryf: "Ongelukkig ging deze plaats Matjeskloof later over in de handen van de Roomsen, tot grote schade van het werk des Heren in de gemeente."

Ná die vertrek van ds. Hauman het die gemeente weer herderloos gebly, dié keer sowat vyf jaar, tot prop. W.J. Conradie, in latere jare bekend as die skrywer van die eerste Afrikaanse Kinderbybel, hom in 1886 oor dié verwaarloosde deel van die Noordweste ontferm het. Hy is op 1 Mei 1886 bevestig en het van die begin af sy volle krag gewy aan die belange van sy kudde. Hy het dan ook, volgens ds. Maeder, met "merkbare seën" in die gemeente gearbei. Tydens sy bediening is die kerkgebou op Garies opgerig (dit is baie dekades later gesloop en 'n nuwe op dieselfde plek opgerig) asook 'n pastorie op dié dorpie, tot 1904 met die afstigting van die gemeente Garies 'n buitepos van die moedergemeente. Ds. Conradie het op 29 September 1895 Namakwaland verlaat om die herderstaf op Sutherland op te neem. Daar het hy gearbei tot hy in 1904 leraar geword het van die NG gemeente Somerset-Wes, sy laaste standplaas tot hy sy emeritaat in 1912 ontvang het. Hy is op 9 Januarie 1925 oorlede.

Weer eens het die gemeente 'n lang tyd herderloos gebly totdat ds. Willem Siebert Edward Rörich, voorheen hulpprediker namens die Ring van Burgersdorp in Griekwaland-Oos en Temboeland, in April 1898 bevestig is. Ds. Rörich het op Garies gaan woon tot daar in 1904 'n selfstandige gemeente afgestig is en 'n groot deel van die moedergemeente afgesny is. Ná dié tyd het hy op Bowesdorp gaan woon, sowat 60 km van Springbok, die latere middelpunt van die Namakwalandse gemeente. Hier het hy sy werk voortgesit totdat die band tussen leraar en gemeente op 26 Januarie 1908 deur die tussenkoms van die Ring van Clanwilliam losgemaak is. Ongelukkig verstrek die geraadpleegde bronne nie die rede vir dié stap nie, maar die "Jaarboek" van die NG Kerke vir die jaar 1949 meld wel by naam dat hy in 1908 geskors en oorlede is op 25 Februarie 1929.

Tydens die vakature is die gemeente so goed moontlik bearbei deur die destydse predikant van Garies en Namakwaland se konsulent, ds. J.A.V.Z. Viljoen. Die een ná die ander beroep is uitgebring tot ds. J.A.R. du Toit, die hulpprediker van die NG gemeente Paarl, die beroep aanneem. Hy is op 12 Februarie 1910 op Bowesdorp bevestig sodat ook dié vakature, soos telkens in die verlede die geval was, korter as die vorige geduur het.

In Maart 1912 is die tweede buitekerkplek, Pofadder, afgestig en wel as die NG gemeente Namies, waarvan die naam later jare dieselfde as die dorp s'n sou word.

Vanaf die 19de eeu het binne die grense van die gemeente Namakwaland en wel in Boesmanland 'n aantal basters gewoon wat jare lank aan hul eie lot oorgelaat is. Sedert 1914 is hulle deur die leraar van Namakwaland bearbei en is een maal per jaar die sakramente aan hulle bedien op die plaas Kamiebees, wat aan een van hulle, Joseph Coete, behoort het.

Omdat die gemeente ondanks die afstigting van Garies en Namies steeds uitgestrek was, is die sakramente steeds gereeld een of meer male per jaar op sewe verskillende plekke bedien. Destyds is die leraar getrou bygestaan deur Pieter Malan, wat vroeër onderwyser was, maar hom sedert 1909 uitsluitlik daaraan gewy het om geestelike werk onder die toesig van die kerkraad te doen. Hy is jare lank gedeeltelik besoldig deur die plaaslike tak van die Vrouesendingbond van die NG gemeente Kruisvallei op Tulbagh.

Kamieskroon is eers in 1938 van die moedergemeente afgestig. Die voorbereidende stappe hiertoe is reeds in die vroeë jare twintig van die 20ste eeu gedoen, veral onder bekwame leiding van ds. (later 'n dokter) W.P. Steenkamp, leraar van Namakwaland van 1919 tot 1926. In Namakwaland het dr. Steenkamp 'n legendariese figuur geword danksy sy kerklike werksaamhede en politieke betrokkenheid. Onder sy leiding kon die gemeente Namakwaland spoedig genoeg geld insamel om die sierlike klipkerk op Springbok te laat oprig.

Nadat hy uit die bediening getree het, het Steenkamp saam met sy seun medies in die VSA en Nederland studeer en hulle het gelyktydig hul studie voltooi. Steenkamp het belanggestel in die evolusieteorie en skryf die ongepubliseerde manuskrip "The instinct of animals and evolution". Reeds op vroeë ouderdom raak hy betrokke by die partypolitiek en wen die kiesafdeling Namakwaland in die tussenverkiesing van 1929 as onafhanklike kandidaat met 1 258 stemme teen die Nasionale Party se J.P. Mostert, wat net 502 stemme op hom kon verenig en nog twee onafhanklikes, A.M. Roux (391 stemme) en W.P. Thom (agt stemme).

In die verkiesing van 1933, waarin die Suid-Afrikaanse Party en die Nasionale Party 'n koalisie vorm en 136 van die 150 setels wen, klop Steenkamp, steeds as onafhanklike, dr. A.J.R. van Rhijn, wat later minister van ekonomiese sake was, met 326 stemme. Sy vrou, A.C.S. Steenkamp, in die eerste verkiesing waarin vroue kon stem en as kandidaat staan (1933), was minder gelukkig as onafhanklike in Calvinia teen dr. D.F. Malan van die Nasionale Party, die latere eerste minister, waar sy met 621 stemme verloor.

Steenkamp bly net aan as Namakwaland se LV tot 11 April 1938 en in die daaropvolgende verkiesing op 18 Mei wen hy naelskraaps met 'n meerderheid van 112 stemme in die kiesafdeling Calvinia vir die Verenigde Party teen die kandidaat van die Nasionale Party, A.E. Erlank. In 1939 kan Steenkamp nie vir genl. J.B.M. Hertzog steun in sy mosie om neutraal te bly in die Tweede Wêreldoorlog nie. Dit was die einde van hul jare lange vriendskap. Steenkamp bly tot LV vir Calvinia tot en met die ontbinding van die Volksraad op 31 Mei 1943, kort voor die algemene verkiesing op 7 Julie daardie jaar. Van 1946 tot 1948 dien hy as senator van die Verenigde Party. In dié tyd skryf hy ook sy outobiografie, "I conclude: Convictions of a free-thinking doctor and hunter" (1947).

Tydens sy tydperk as Namakwaland se predikant het hy aan die hand gegee dat die bouvallige kerk op Bowesdorp deur een op 'n meer geskikte plek vervang word. Hy het sy oog gehad op die plaas Oest (of Oust) aan die voet van die Kamiesberge, sowat 6 km van Bowesdorp af teen die hoofpad tussen Garies en Springbok. Op 24 Augustus 1922 het hy dan ook die kerkraad oorreed om duisend morg van dié plaas van die weduwee Van Wyk aan te koop met die oog op die bou van 'n wykskerk daar. Teen 'n koste van £5 000 is 'n sierlike klipkerk, die derde van sy soort wat ds. Steenkamp in Namakwaland laat oprig het, voltooi en in 1924 ingewy. Dit was die begin van die proses waardeur Bowesdorp letterlik stuk vir stuk afgebreek en na die nuwe kerkdorp versit is. Intussen het die kerkraad van Namakwaland reeds besluit om die nuwe dorp op Oest, Kamieskroon te noem. Kort daarna is die naam verander tot Kamieskroon.

Op 25 September 1937 is 'n gemeentevergadering in die kerkgebou op Kamieskroon gehou waarop die moontlikheid van afstigting bespreek is. Die afstigting het op 26 Januarie 1938 plaasgevind.

Mettertyd is genoeg gemeentes in Namakwaland gestig dat die gebied eindelik 'n afsonderlike ring kon vorm wat bestaan het uit die moedergemeente, Garies (1904), Kamieskroon (1938), Port Nolloth (1947), Simon van der Stel (1953, Nababeep), Oranjemund (1959, maar omstreeks 2012 oorgedra aan die NG Kerk in Namibië), Alexanderbaai (1960), Boesmanland (1975, Springbok se tweede gemeente), Aggeneys (1981), Pofadder (1912) en Grootmist (1993). Okiep het in 1960 afgestig, waarskynlik van Namakwaland, maar is later by Boesmanland ingelyf. Weens veranderings in die demografie van Nababeep en Aggeneys en die agteruitgang van die myne daar, word albei dié gemeentes tans (2013) deur die leraars van Namakwaland bedien. Hulle het in 2013 onderskeidelik 106 en 171 belydende lidmate gehad. Die eens groot gemeente op Alexanderbaai het self gekrimp tot slegs 110 belydende lidmate, terwyl ook Port Nolloth (198) en Grootmist (73, op Kleinsee) se lidmate kwaai gedaal het. Kamieskroon se lidmate het van meer as 500 in 1952 tot net 147 afgeneem. Die hele Ring van Namakwaland se belydende lidmate was 5 626 in 1985, maar net 3 044 in 2013 en 2 446 in 2015 (nadat Oranjemund weggeneem is). Die belydende lidmate van die gemeente Springbok het toegeneem van 900 in 1985 tot 908 in 2013, maar teen 2015 afgeneem tot 779. Ten spyte van Okiep (222 belydende lidmate en 170 dooplidmate in 1985) se inlywing, het die gemeente Boesmanland gekrimp van 670 belydende lidmate en 320 dooplidmate in 1985 tot onderskeidelik 508 en 142 in 2013, en 363 en 87 in 2015.





</doc>
<doc id="80004" url="https://af.wikipedia.org/wiki?curid=80004" title="Universidade Tecnológica Federal do Paraná">
Universidade Tecnológica Federal do Paraná

Die UTFPR (Portugees: "Universidade Tecnológica Federal do Paraná") is 'n universiteit geleë in Curitiba, Paraná, Brasilië.

Dit is op 23 September 1909 gestig.



</doc>
<doc id="80016" url="https://af.wikipedia.org/wiki?curid=80016" title="Langstertlaksman">
Langstertlaksman

Die langstertlaksman ("Corvinella melanoleuca") is 'n algemene standvoël van doringboomsavanne met kort gras. Hulle kom in pare of meer dikwels in groepe voor van 4 - 12 voëls. 

Die voël is 40 – 50 cm groot (insluitende die stert) en weeg 60 - 95 gram. In Engels staan die voël bekend as die "Magpie shrike".




</doc>
<doc id="80019" url="https://af.wikipedia.org/wiki?curid=80019" title="C/2012 S1">
C/2012 S1

C/2012 S1, ook bekend as Komeet Ison, was ’n sonskeerderkomeet wat op 21 September 2012 ontdek is. Die ontdekking is gedoen deur Witali Nefski (Виталий Невский; Witebsk, Belarus) en Artjom Nowitsjonok (Артём Новичонок; Kondopoga, Rusland) met behulp van ’n weetkaatsingsteleskoop van 0,4 meter in deursnee in die International Scientific Optical Network (ISON of Ison) naby Kislowodsk, Rusland. Kort ná die ontdekking is die komeet ook gevind op foto’s van die Mount Lemmon Survey (op 28 Desember 2011) en Pan-STARRS (op 28 Januarie 2012). Die ontdekking is op 24 September 2012 deur die Minor Planet Center aangekondig. Waarnemings deur Swift het in Januarie 2013 daarop gedui C/2012 S1 se kern het ’n deursnee van sowat 5 km. Latere ramings het gedui op ’n deursnee van sowat 2 km.

Ison het op 28 November 2013 sy perihelium (naaste punt aan die Son), bereik en op dié dag is die eerste keer vermoed dit het gedisintegreer. Later in die dag is ’n koma-agtige voorwerp opgemerk wat daarop gedui het dat ’n stukkie van die komeet kon oorleef het. Op 29 November het die koma egter dowwer geword tot ’n skynbare magnitude van 5. Teen die einde van 30 November het dit verder verdof tot ’n magnitude van 7. Teen 2 Desember het die CIOC aangekondig dat Ison heeltemal gedisintegreer het, hoewel Nasa steeds die moontlikheid onderdoek het dat ’n stukkie van die komeet sy perihelium kon oorleef het.

C/2012 S1 het op 28 November 2013 sy perihelium bereik toe dit 0,012 AE (1 800 000 km) van die middelpunt van die Son af was. Die Son het ’n straal van 695 500 km en dus was die komeet sowat 1 100 000 km van die Son se oppervlak af. Sy baan is feitlik parabolies, wat aandui dat dit waarskynlik ’n dinamiese nuwe komeet vars uit die Oort-wolk is. Dit het op 1 Oktober 2013 op sy naaste aan Mars verbybeweeg: sowat 0,0724 AE (10 830 000 km). As dit oorleef het, sou dit op 26 Desember op ’n afstand van sowat 0,429 AE (64 200 000 km) verby die Aarde beweeg het.

Kort ná sy ontdekking is gemerk dat baie van sy wenteleienskappe ooreenstem met dié van die Groot Komeet van 1680 en daar is vermoed die twee komete is stukke van dieselfde oorspronklike voorwerp. Verdere waarnemings het egter gewys die komete is nie verwant nie.

Die Aarde sal op 14–15 Januarie 2014 naby die wentelbaan van C/2012 S1 verbybeweeg, lank nadat die komeet weg is, en klein stofdeeltjies wat agtergebly het, kan dalk ’n meteoorreën of ligtende nagwolke veroorsaak. Die waarskynlikheid is egter baie klein omdat die Aarde nie deur die baan beweeg nie. Boonop is meteoorreëns van komete wat net een keer deur die binneste Sonnestelsel beweeg het, baie seldsaam. Ook ligtende nagwolke ná so ’n lang tyd is nog nooit in soortgelyke omstandighede aangeteken nie.

Toe dit ontdek is, was C/2012 S1 se skynbare magnitude sowat 18,8 – heeltemal te dof om met die blote oog te sien, maar helder genoeg dat dit deur ’n groot amateurteleskoop sigbaar was. Dit het nes ander komete helderder geword namate dit die Son genader het en sou weer dowwer word terwyl dit na die buitenste wyke van die Sonnestelsel terugkeer.

Van 5 Junie tot 29 Augustus 2013 het C/2012 S1 ’n elongasie van minder as 30º van die Son af gehad. Die Spitzer-ruimteteleskoop het die komeet op 13 Junie waargeneem en sy koolstofdioksied-produksie op sowat ’n miljoen kilogram per dag geraam. Omdat die komeet stadiger helderder geword het as wat verwag is, was dit eers in Oktober 2013 helder genoeg om sigbaar te wees deur klein teleskope of verkykers. Dit kon egter eers van middel November af met die blote oog gesien word.

In Oktober het C/2012 S1 deur die sterrebeeld Leeu en naby die Leeu se helderste ster, Regulus, verbybeweeg en was dit in die naglug naby Mars – dié helder voorwerpe het dit makliker gemaak om die komeet op te spoor. In die tweede helfte van November het dit naby nog ’n helder ster, Spica in die sterrebeeld Maagd, verbybeweeg en daarna naby nog ’n planeet, Saturnus.

Daar is aanvanklik voorspel die komeet sal helderder as die volmaan word, maar volgens latere waarnemings sou dit hoogstens ’n magnitude van tot bereik, omtrent die helderheid van Venus. Die helderste komeet sedert 1935 was Komeet Ikeya-Seki in 1965, wat ’n magnitude van gehad het – heelwat helderder as Venus (hoe laer die magnitude, hoe helderder is ’n voorwerp). Nadat C/2012 S1 egter verbrokkel het, het dit op 29 November verdof tot ’n magnitude van 5 en teen die volgende dag tot ’n magnitude van 7.

Ison was van middel tot einde November op sy beste vanaf die Suidelike Halfrond sigbaar.

Die komeet se amptelike naam is C/2012 S1. Die "C" dui aan dit was nie-periodiek en word gevolg deur die jaar van ontdekking. Die "S" stel die halfmaand voor waarin dit ontdek is (in dié geval die tweede helfte van September) en die "1" dui daarop dat dit die eerste komeet is wat in dié halfmaand ontdek is. Ison of ISON is bloot die naam van die organisasie waar dit ontdek is, die International Scientific Optical Network in Rusland. Die naam Komeet Ison word egter meestal in die media gebruik en dit sal waarskynlik so bly, al sal dit verwarring veroorsaak wanneer nog ontdekkings deur die ISON-organisasie gedoen word.



</doc>
<doc id="80020" url="https://af.wikipedia.org/wiki?curid=80020" title="Elongasie (sterrekunde)">
Elongasie (sterrekunde)

Elongasie is in sterrekunde die hoek tussen die Son en ’n planeet (of ’n ander voorwerp wat om die Son wentel), soos gesien vanaf die Aarde. In die illustrasie regs kan ’n voorbeeld gesien word.

’n Planeet wat nader aan die Son is as die Aarde, soos Mercurius of Venus, kan nooit ’n baie groot hoek met die Son vorm nie. ’n Planeet wat verder as die Aarde is, soos Mars, Jupiter of Saturnus, kan ten opsigte van die Son aan die ander kant van die hemelruim lê en so ’n elongasie van 180° vorm.

’n Voorwerp met ’n klein elongasie is in die algemeen moeilik om te sien vanweë die gloed van die Son. Dit kan met sonsopkoms en -ondergang asook tydens ’n sonsverduistering die beste gesien word.


</doc>
<doc id="80022" url="https://af.wikipedia.org/wiki?curid=80022" title="Kremetartlaksman">
Kremetartlaksman

Die kremetartlaksman ("Eurocephalus anguitimens") is 'n amper-endemiese algemene standvoël van droë boomveld en doringboomsavanne. Hulle verkies dele met hoë bome met kort gras daaronder. 

Die voël is 23 – 25 cm groot en weeg 56 - 82 gram. In Engels staan die voël bekend as die "Southern white-crowned shrike".




</doc>
<doc id="80024" url="https://af.wikipedia.org/wiki?curid=80024" title="Souzase laksman">
Souzase laksman

Die Souzase laksman ("Lanius souzae") is 'n seldsame standvoël van breëblaarboomveld. Hulle kom een-een, in pare of familiegroepe voor. Die voël is 17 cm groot en weeg 22 - 30 gram. In Engels staan die voël bekend as die "Souza's Shrike".




</doc>
<doc id="80028" url="https://af.wikipedia.org/wiki?curid=80028" title="Paddavis-sterrestelsel">
Paddavis-sterrestelsel

Die Paddavis-sterrestelsel is ’n ontwrigte spiraalsterrestelsel sowat 400 miljoen ligjare van die Aarde af in die sterrebeeld Draak. Sy mees dramatiese kermerke is ’n stert van sterre sowat 280 000 ligjare lank en massiewe helderblou sterreswerms.

’n Kompakter stelsel het vermoedelik voor die Paddavis-sterrestelsel verbybeweeg – van links na regs soos van die Aarde af gesien – en is om die Paddavis geslinger deur hul wedersydse swaartekrag-aantrekking. Tydens dié proses is die spiraalstelsel se sterre, gas en stof deur getykragte in ’n lang stertvormige patroon uitgerek. Die ander stelsel, wat na raming 300 000 ligjare agter die Paddavis lê, kan gesien word deur die spiraalarms op die voorgrond links bo op die foto.

Nes sy naamgenoot op die Aarde sal die Paddavis waarskynlik sy stert verloor wanneer dit ouer word – die sterreswerms in die stert sal moontlik klein satelliet-sterrestelsels van die groter spiraalstelsel vorm.




</doc>
<doc id="80030" url="https://af.wikipedia.org/wiki?curid=80030" title="Rooiruglaksman">
Rooiruglaksman

Die rooiruglaksman ("Lanius collurio") is 'n algemene en wydverspreide Palearktiese-broeiende voël en besoeker aan savanne en oop boomveld. Individue keer opeenvolgende somers na dieselfde plekke terug. Hulle bly een-een. Die voël is 18 cm groot en weeg 22 – 44 gram. In Engels staan die voël bekend as die "Red-backed Shrike".




</doc>
<doc id="80038" url="https://af.wikipedia.org/wiki?curid=80038" title="Gryslaksman">
Gryslaksman

Die gryslaksman ("Lanius minor") is 'n algemene Palearktiese-broeiende voël en besoeker. Hulle kom in dorre savanne, veral oop doringveld voor en ook in halfwoestynbossieveld. Die voël is 20 tot 22 cm groot en weeg 40 tot 65 gram. In Engels staan die voël as die "Lessor grey shrike" bekend.




</doc>
<doc id="80049" url="https://af.wikipedia.org/wiki?curid=80049" title="Fiskaallaksman">
Fiskaallaksman

Die Fiskaallaksman ("Lanius collaris") is 'n algemene standvoël wat oor feitlik die hele Suider-Afrika voorkom in oop habitats asook parke en tuine. Die voël word 21 tot 23 cm groot en weeg 25 tot 50 gram. In Engels staan die voël bekend as die "Common Fiscal".

Die voël word 21-23 cm lank en weeg 25 tot 58 g. Dit is mediumgroot, swart en wit gekleur, met 'n lang, dun stert. Die bokant van die kop, rug en 'n deel van die vlerke is swart. Die boonste vlerkdekvere is wit. Die stert is swart met wit buitenste stertpenne. Die onderkant van die voël is vuilwit. Die wyfies is minder kontrasterend. 

Die subspesies verskil onderling deur die intensiteit van die swart bokant, of die wit onderkant en die stert, die teenwoordigheid of afwesigheid van 'n wenkbroustreep, kolle op die bors en die verskil tussen manlike en vroulike eksemplare.

Dit gee 'n gemompelde mengsel van kletteragtige swaaiende geluide, insluitende 'n paar nagemaakte en 'n harde dzzzttt-dzzzt-dzzzt alarmroep. Die meeste van die roepe is egter dreigend of alarmroepe. Die spesie produseer soms 'n verrassende soet, stil liedjie, alhoewel so 'n liedjie, hoe lieflik dit ookal sy, in die algemeen of territoriaal of paarverbindend in funksie is.

Sy voedsel bestaan uit insekte, muise, vlermuise en klein voëls. Hy plunder ook die neste van voëls, waar hy dan die kuiken opvreet. Hierdie voël is baie territoriaal ingestel en val enige voël aan wat sy grondgebied binnedring. Hy sit op pale en drade, terwyl hy die omgewing bespeur na prooi en indringers.

Daar is sedert die afsplitsing van die fiskaallaksman nog vyf subspesies geïdetifiseer:


Die grootte van die bevolking is nie gekwantifiseer nie. Moontlik neem die voël in aantal toe en daarom staan die fiskaallaksman (saam met die noordelike soort wat nie deur "BirdLife International" as 'n soort erken word nie) as nie bedreig op die IUBN-rooilys van bedreigde spesies.

Hierdie soort kom voor in oop terrein met kort gras, verspreide struikgewas, savanne, halfwoestyne, maar ook kusstreke met struikgewas, in landbougebied, langs paaie met telegraafpale en in parke.




</doc>
<doc id="80056" url="https://af.wikipedia.org/wiki?curid=80056" title="1ste Oscar-toekenningsaand">
1ste Oscar-toekenningsaand

Die 1ste Oscar-toekenningsaand deur die Academy of Motion Picture Arts and Sciences (AMPAS) is op 16 Mei 1929 gehou om die beste rolprente van 1927 en 1928 aan te wys. Dit is gehou met ’n privaat aandete in die Hollywood Roosevelt Hotel in Los Angeles, Kalifornië. Die AMPAS-president, Douglas Fairbanks, was die aanbieder. Kaartjies het $5 gekos, 270 mense het dit bygewoon en die toekennings het 15 minute geduur. Dit was die enigste Oscar-seremonie wat nie oor die radio of op televisie uitgesaai is nie.

Die pryse, toe nog bekend as Academy Awards, is in 12 kategorieë toegeken en Charlie Chaplin en Warner Brothers het erepryse ontvang.

Wenners sluit in "Seventh Heaven" en "Sunrise: A Song of Two Humans" (3 pryse elk) en "Wings" (2 pryse).

Wenners is drie maande voor die tyd aangekondig. Emil Jannings was die eerste mens wat ’n Oscar ontvang het, vir beste akteur in die rolprente "The Way of All Flesh" en "The Last Command".

Hier volg ’n lys van die wenners en benoemdes (die wenners word eerste genoem):




</doc>
<doc id="80057" url="https://af.wikipedia.org/wiki?curid=80057" title="2de Oscar-toekenningsaand">
2de Oscar-toekenningsaand

Die 2de Oscar-toekenningsaand deur die Academy of Motion Picture Arts and Sciences is op 3 April 1930 gehou om die beste rolprente van die tydperk 1 Augustus 1928 tot 31 Julie 1929 te vereer. Dit is gehou met ’n banket in die Ambassador Hotel in Los Angeles, Kalifornië, en is regstreeks oor die radio uitgesaai. William C. DeMille was die aanbieder.

Omdat die pryse toegeken is meer as agt maande ná die tydperk waarvan die rolprente in aanmerking gekom het, is besluit om die 3de Oscar-toekenningsaand in November 1930 te hou sodat die toekenning nader aan die relevante periode kan plaasvind. Die gevolg is dat 1930 die enigste jaar is waarin twee seremonies in dieselfde kalenderjaar gehou is.

Die tweede toekenningsaand het in ’n paar opsigte verskil van die eerste. Die belangrikstes hiervan was dat die wenners nie voor die tyd bekend gemaak is en daar nie amptelike benoemdes was nie, net nie-amptelike benoemdes uit die rolprente wat beoordeel is. Die getal kategorieë is ook van 12 tot 7 verminder.

"The Divine Lady" is die enigste prent wat al ’n Oscar vir beste regisseur ontvang het sonder dat dit vir beste rolprent benoem is, behalwe in die vorige jaar toe daar ’n prys vir die regisseur van ’n komedie was. Dit is ook die enigste keer dat geen rolprent meer as een Oscar gewen het nie.

Hier volg ’n lys van die wenners en benoemdes (die wenners word eerste genoem):



</doc>
<doc id="80058" url="https://af.wikipedia.org/wiki?curid=80058" title="3de Oscar-toekenningsaand">
3de Oscar-toekenningsaand

Die 3de Oscar-toekenningsaand deur die Academy of Motion Picture Arts and Sciences is op 5 November 1930 gehou om die beste rolprente van die tydperk 1 Augustus 1929 tot 31 Julie 1930 te vereer. Dit is gehou in die Ambassador Hotel in Los Angeles, Kalifornië, en die aanbieder was Conrad Nagel.

"All Quiet on the Western Front" was die eerste prent wat die Oscar vir beste prent en beste regisseur gewen het, ’n prestasie wat sedertdien heel algemeen geword het. Lewis Milestone was die eerste mens wat twee Oscars gewen het – hy het die prys vir beste regisseur vir ’n komedie op die 1ste Oscar-toekenningsaand ontvang. "The Love Parade" het ses benoemings gehad, die meeste tot in daardie stadium. Dit het egter nie in een kategorie gewen nie.

Die kategorie "beste klankopname" was die eerste nuwe kategorie sedert die begin van die Oscars.

Hier volg ’n lys van die wenners en benoemdes (die wenners word eerste genoem):




</doc>
<doc id="80059" url="https://af.wikipedia.org/wiki?curid=80059" title="4de Oscar-toekenningsaand">
4de Oscar-toekenningsaand

Die 4de Oscar-toekenningsaand is deur die Academy of Motion Picture Arts and Sciences gehou om erkenning te gee aan rolprente tussen 1 Augustus 1930 en 31 Julie 1931.

Op die seremonie het die negejarige Jackie Cooper, wat vir beste akteur in "Skippy" benoem is, aan die slaap geraak op die skouer van Marie Dressler, ’n benoemde vir beste aktrise. Toe Dessler as die wenner aangekondig word, moes Cooper na sy ma se skoot geskuif word.

"Cimarron" was die eerste Wilde Weste-prent wat ’n Oscar vir beste prent gewen het en was vir 59 jaar die enigste een (totdat "Dances with Wolves" in 1990 gewen het). Dit was ook die eerste rolprent met sewe benoemings en die eerste prent wat meer as twee Oscars gewen het.

Jackie Cooper was die eerste kinderster wat benoem is en was vir die volgende amper 50 jaar die jongste. Hy was die tweede jongste benoemde ooit en die enigste ster onder 18 wat vir beste akteur benoem is.

"Cimarron" en "A Free Soul" was boonop die eerste twee prente wat benoemings vir meer as een toneelspeler gekry het.

Hier volg ’n lys van die wenners en benoemdes (die wenners word eerste genoem):




</doc>
<doc id="80060" url="https://af.wikipedia.org/wiki?curid=80060" title="5de Oscar-toekenningsaand">
5de Oscar-toekenningsaand

Die 5de Oscar-toekenningsaand is op 18 November 1932 deur die Academy of Motion Picture Arts and Sciences gehou om erkenning te gee aan rolprente tussen 1 Augustus 1931 en 31 Julie 1932. Walt Disney het ’n spesiale animasiekortprent vir die geleentheid gemaak met die naam "Parade of the Award Nominees".

"Grand Hotel" is die enigste prent nog wat net vir beste prent benoem is en niks anders nie. Dit was ook die laaste rolprent wat ’n Oscar vir beste prent gewen het sonder ’n benoeming vir beste regisseur tot "Driving Miss Daisy" in 1989.

Kortfilms is in dié jaar vir die eerste keer vir pryse benoem, en "Flowers and Trees" was die eerste kleurprent en eerste animasiekortprent wat gewen het.

Dit was ook die laaste keer dat geen prent meer as twee Oscars kon wen nie.

Hier volg ’n lys van die wenners en benoemdes (die wenners word eerste genoem):




</doc>
<doc id="80061" url="https://af.wikipedia.org/wiki?curid=80061" title="6de Oscar-toekenningsaand">
6de Oscar-toekenningsaand

Die 6de Oscar-toekenningsaand is op 16 Maart 1934 deur die Academy of Motion Picture Arts and Sciences gehou om erkenning te gee aan rolprente tussen 31 Julie 1932 en 31 Desember 1933. Will Rogers was die aanbieder en het al die pryse oorhandig.

Toe Rogers die prys vir beste regisseur aankondig, het hy bloot gesê: "Kom haal dit, Frank!" Frank Capra het gedink hy het gewen en het na die podium gehardloop, net om uit te vind Rogers het Frank Lloyd bedoel, wat vir "Cavalcade" gewen het.

Dit was die laaste keer dat die tydperk waarvan prente in aanmerking gekom het, oor twee kalenderjare gestrek het en dit was dus die langste tydperk nog (’n jaar en ’n half).

Dit was ook die laaste keer dat geen prent meer as vier benoemings gekry het nie.

Hier volg ’n lys van die wenners en benoemdes (die wenners word eerste genoem):



</doc>
<doc id="80062" url="https://af.wikipedia.org/wiki?curid=80062" title="NG gemeente De Aar">
NG gemeente De Aar

Die NG gemeente De Aar is, saam met die gemeente De Aar-Noord, een van twee gemeentes van die Nederduitse Gereformeerde Kerk op die Noord-Kaapse spoorwegdorp De Aar nadat hier van 1963 tot 2011 drie gemeentes was, maar De Aar-Suid in laasgenoemde jaar by die moedergemeente ingelyf is. Die moedergemeente is in 1913 gestig, die Noord-gemeente in 1953 en die Suid-gemeente in 1963.

Die gemeente De Aar is uit dele van vier gemeentes saamgestel. Die dorp Philipstown is in 1865, kort ná die afskeiding van die Gereformeerde Kerk te Colesberg, aangelê en wel “als een kerkdorp van de Gereformeerden”. Die dorp is na die goewerneur sir Philip Wodehouse genoem. Die NG gemeente Philipstown het op 8 Februarie 1873 van die moedergemeente Colesberg afgestig. Dié gemeente sou later die meeste plase aan die nuwe gemeente De Aar afstaan, hoewel dit Hanover (gestig in 1856) was die werk op De Aar begin het en die meeste lidmate afgestaan het. Britstown (gestig 1877) en Richmond (gestig in 1843) het ook gedeeltes prysgegee.

Daar was selfs destyds onsekerheid oor of De Aar van Britstown of Hanover moes afstig omdat die grens tussen dié twee gemeentes nooit amptelik bepaal is nie. Aan die hand van omstandigheidsgetuienis (byvoorbeeld dat die eienaar van die plaas De Aar, D.F. Grundlingh, 'n ouderling in Hanover se kerkraad was en Hanover die werk op De Aar begin het) het die Ring van Colesberg egter besluit dat die dorp De Aar binne Hanover se gemeentegrense geval het. Daarom is De Aar hoofsaaklik 'n dogtergemeente van Hanover.

De Aar is een van die min uitsonderings op die reël waarvolgens Karoodorpe gewoonlik saam met die plaaslike NG gemeente (of in Philipstown se geval saam met die Gereformeerde gemeente) tot stand gekom het, want die Kerk het met die stigting van die dorp niks te doen gehad nie. Reeds op 1 September 1837 is die eerste ses plase in dié omgewing opgemeet en aan boere uitgegee. De Aar ontleen sy naam aan die oorspronklike plaas waarop die spoorwegaansluiting, eindelik die tweede grootste in Suid-Afrika naas Germiston, en dorp later ontstaan het. Dié plaas is nie lank ná 1839 nie in besit geneem. Aan die suidoostelike kant van die teenswoordige dorp was 'n standhoudende put wat vars water gelewer het aan mens en dier. Aan hierdie sterk waterbron het die plaas De Aar en gevolglik ook die dorp sy naam te danke.

Die eerste stap om die spoorlyn van Beaufort-Wes noordwaarts te verleng is in 1881 gedoen kragtens Koloniale Wet Nr. 14. Drie jaar later, in September 1884, was die spoorbaan voltooi en De Aar (oorspronklik Brounger-aansluiting genoem) het ’n belangrike spoorwegaansluiting geword. Rondom die dorp het algaande 'n klein gemeenskappie begin ontstaan. Tydens die Tweede Vryheidsoorlog was De Aar die belangrikste militêre sentrum in die Kaapkolonie.

In 1902 het die Joodse broers Friedlander, wat 'n winkel op die plaas gehad het, De Aar van die eienaar, D.F. Grundlingh, vir £11 000 gekoop. Op 15 en 16 Desember 1902 het die Friedlanders erwe vir 'n dorp laat opveil. Dit is dan ook die stigtingsdatum van die dorp. Die gedagte was om dit Friedlanderdorp te noem, maar daar het niks van gekom nie, want die naam De Aar het behoue gebly.

Die Friedlanders het in dieselfde jaar dat hulle die standplase opgeveil het, altesaam agt erwe geskenk vir 'n plein waarop 'n NG kerk asook 'n NG pastorie opgerig kon word. Behalwe die agt erwe het hulle ook nog 26 ander erwe geskenk waarop 'n erfpag of herereg van £78 per jaar betaalbaar was, waarvan die opbrengs moes dien as bydrae tot die salaris van die predikant en die verkoopprys van erwe vir die daarstelling van kerklike geboue. Dit was dan ook met ’n verband op dié erwe dat die eerste NG kerkgebou op die nuwe dorpie in 1907 deur die kerkraad van die gemeente Hanover opgerig is. Voor afstigting is die bearbeiding van die blanke gemeente op die dorp opgedra aan die plaaslike sendeling, bygestaan deur die lede van 'n direksie.

Op 20 Mei 1905 is De Aar tot 'n munisipaliteit verklaar en in 1908 is die De Aar-gebied geproklameer as magristraatsdistrik (die benamings landdrosdistrik is eers in 1957 ingevoer) met 'n hof van resident-magistraat.

Destyds het die gebied wat later tussen De Aar se gemeentes verdeel sou word, onder die gemeente Britstown, Hanover, Philipstown en Richmond geval.

Ds. Arend Hofmeyr van die NG gemeente Hanover het uit die staanspoor baie belanggestel in die sieleheil van die spoorwegpersoneel. In 1895 het hy die kerkraad van Hanover se aandag gevestig op die toestand van die lede van die Kerk wat in die “Cottages” langs die spoorlyn gewoon het en op die spoorlyn gewerk het. Hy was voornemens om die saak by die eerskomende Ringsvergadering aanhangig te maak, maar wou vooraf seker maak dat die kerkraad hom hierin gesteun het. Die broeders was baie simpatiek en het besluit om £10 per jaar vir drie jaar af te staan vir dié werk. So is die eerste stap in die konsistorie van Hanover gedoen van wat later as Spoorwegsending of “die bearbeiding van spoorwegpersoneel” bekend sou staan. Ds. Hofmeyr het dié saak voor die Ring en Sinode bepleit en toe die eerste Sinodale Kommissie vir dié werk benoem is, was hy een van die eerste lede daarvan.

Wyksdienste moes aan die begin van 1898 al ’n vaste instelling op De Aar gewees het, want toe is daar op die kerkraadsvergadering ’n kort geldelike verslag van D. Grundlingh, ’n rustende ouderling en waarskynlik die eienaar van die plaas De Aar, in verband met die maandelikse godsdienste wat op De Aar gehou word, ter tafel gelê. Uit die brief wat dié finansiële verslag vergesel het, blyk dat dié broer toe reeds sowat drie jaar die maandelikse dienste namens die kerkraad daar waargeneem het. Grundlingh het op dié vergadering sy ontslag gevra en verkry, maar toe sy plaasvervanger kort daarna oorlede is, moes hy weer die dienste waarneem. By sy vertrek uit die gemeente in Julie 1900 kon ’n geskikte voorganger nie gevind word nie en toe is die dienste vir eers gestaak. Die saldo van die De Aar-rekening is na die tesourier van die Sinodale Kommissie vir die bearbeiding van spoorwegpersoneel versend.

Ná hierdie terugslag vir die bediening op De Aar het daar gelukkig sowat ’n jaar later ’n kentering ten goede gekom. In Desember 1903 is die sendinggemeente De Aar gestig met eerw. F.J. Enslin as eerste leraar. Dié leraar het ingewillig om, naas sy eie werk, ook nog dienste vir die blanke NG lidmate te hou. Ter vergoeding hiervoor het die kerkraad van Hanover onderneem om £24 jaarliks tot sy salaris by te dra. ’n Versoek is ook in April 1904 toegestaan om die Nagmaal aan die blanke lidmate van die Kerk op De Aar te bedien.

Die bogenoemde skenking twee jaar vantevore deur die broers Friedlander het eintlik die stigting van die gemeente De Aar moontlik gemaak. Omdat die dorp nog nie ’n gemeente of kerkraad gehad het nie, is die 34 geskenkte erwe in die naam van die kerkraad van Hanover geregistreer, wat toe as tydelike trustees sou optree.

Die volgende stap was die oprigting van ’n kerkgebou. Vir dié doel is reeds in 1904 ’n plaaslike boukommissie saamgestel. Ten einde geld byeen te kry vir die bou van ’n nuwe kerkgebou, het die kerkraad van Hanover in April 1906 toestemming gegee tot die neem van ’n verband van £1 300 op die kerkerwe. ’n Paar maande later het die kerkraad nog £175 renteloos aan De Aar voorgeskiet vir dieselfde doel. Terselfdertyd het Hanover sy ou kerkorrel aan De Aar geskenk. Dié eerste gebou het later as die gemeente se kerksaal gedien.

Met sy eie kerkgebou ’n werklikheid, het die buitewyk van Hanover gaandeweg sy eie pad begin gaan. De Aar het ’n tesourier vir kerklike gelde gekry wat elke drie maande verslag aan die kerkraad van Hanover moes doen. Ná die vertrek van eerw. Enslin het sy opvolger, eerw. M.J. Bosman, onder dieselfde voorwaardes ingewillig om die dienste op De Aar vir die NG lidmate waar te neem.

Ten einde die plaaslike kerksake beter te kon behartig het Hanover in 1907 ’n eie direksie vir De Aar in die lewe geroep. Die tweejaarlikse verkiesing van direkteurs het gaandeweg wrywing veroorsaak, want De Aar wou hê dat hulle plaaslik gekies moes word. Eers het Hanover se kerkraad daarop aangedring dat hulle die lede van die direksie moes kies, maar later het hulle tog ingewillig dat De Aar 10 name moes voorlê waaruit hulle dan vyf sou kies. Namate die gemeentebewussyn op De Aar sterker geword het, het die direksie onafhankliker van Hanover begin optree. So het wrywing tussen die direksie en die kerkraad ook nie uitgebly nie.

Op 18 Junie 1910 is ’n gemeentevergadering op De Aar gehou waarop besluit is om tesame met Burgerville, ’n dorpie sowat 40 km suidwes van De Aar wat later tot niet gegaan het toe De Aar sy watervoorraad uitgekoop het, ’n gemeente te stig. ’n Versoek in dié verband is aan die kerkraad van Hanover gerig wat toe ’n kommissie benoem het om die lidmate op De Aar op 17 September hieroor te gaan spreek. Hoewel ’n tweede vergadering van die belanghebbendes enkele maande later op De Aar gehou is, kon geen noemenswaardige vordering met die afstigting gemaak word nie en moes die saak vir eers daargelaat word.

Twee jaar later is ’n versoekskrif van sekere lidmate van De Aar waarin hulle vra om beter geestelike bearbeiding op ’n kerkraadsvergadering op Hanover ter tafel gelê. Die kerkraad het die saak na die Ring van Colesberg verwys, wat dit vir verdere ondersoek in die hande van die Ringskommissie gestel het. Toe daar in Mei 1913 weereens ’n versoek om afstigting van De Aar kom, was die kerkraad gewillig om dit toe te staan, mits aan sekere voorwaardes voldoen sou word, byvoorbeeld watter plase as lynplase tussen die gemeentes moes dien. Die grens was blykbaar nader aan Hanover as dit waarvoor De Aar gehoop het, maar met die oog op die ontwikkeling en moontlike toekomstige afstigting van Noupoort, nog ’n spoorwegnedersetting, was dit al wat Hanover kon afgee “indien zy haar bestaan in de toekomst niet wil onmogelyk maken”.

Op Woensdag 13 Augustus 1913 het die Ringskommissie De Aar tot ’n afsonderlike gemeente verklaar. Hoewel Britstown en Philipstown plase aan dié gemeente afgestaan het (Philipstown waarskynlik die meeste), het die gemeente Hanover die meeste lidmate gelewer. Hanover se voorstel oor die grenslyn is deur die Ringskommissie gewysig sodat die gemeente eindelik meer plase moes afstaan as wat hy gevoel het hy kon.

Daar was die gebruiklike geredekawel tussen moeder en dogter oor die bruidskat. Die twisappel was die skuld van £1 300 wat nog op die kerkgebou gerus het tydens die afstigting. De Aar wou dat Hanover die helfte van die skuld vir sy rekening neem, aangesien die kerkraad kort voor die afstigting die oorblywende kerkerwe op De Aar verkoop het sonder die plaaslike direksie se toestemming. Hanover het egter volgehou dat hy sy plig teenoor die kerk op De Aar nagekom het; hy was bereid om die £175 wat hy destyds vir die boufonds voorgeskiet het, te skenk, mits De Aar volle verantwoordelikheid vir die oorblywende skuld van £1 300 sou aanvaar. Toe De Aar volhou met sy besware, het die kerkraad van Hanover “as ’n bewys van goeie gesindheid”, De Aar die reg gegee om eenmalig in die gemeente van Hanover te kollekteer (Kerkraadsnotule 16 Januarie 1914).

Die eerste leraar was ds. A.A. van Schalkwyk, wat ten tyde van sy beroep na De Aar predikant was van die NG gemeente Petrusville, ook in die Noord-Kaap, is eers op 16 September 1914 hier bevestig. Aanvanklik het die lidmate skaars 300 beloop, van wie sowat die helfte spoorwegwerkers was en dus betreklik onvermoënd was. Die doelmatige pastorie is aan die begin van 1916 voltooi.

Reeds in 1917 meld "Ons Kerk Album": "Er bestaat de welgegronde verwachting, dat het dorp zich snel in de toekomst uitbreiden zal, en dat de gemeente alhier een bloeiende worden zal." Veertig jaar ná die stigting en kort voor die afstigting van De Aar-Noord in 1953, het die lidmate sowat 2 200 getel en was die dorp inderdaad 'n groeiende en vooruitstrewende sentrum met steeds geweldige moontlikhede vir ontwikkeling en uitbreiding. Hiervoor het die wolskaap en veral die spoorweg die grondslag gelê.
Die destydse vertroue in die dorp se potensiaal blyk byvoorbeeld ook uit die titel van 'n gedenkboek deur dr. E.A. Venter, medeleraar van die gemeente, ter viering van die dorp se 50-jarige bestaan: "De Aar, stad van die toekoms. 1902–1952", en weer met die 75-jarige bestaan in 1977: "De Aar, stad in wording. 1902–1977".

In 1941 is die skoolkoshuis in gebruik geneem. Die erwe waarop die koshuis gebou is, is deur die gemeente geskenk, maar met ’n voorwaarde, naamlik dat sodra die munisipaliteit ’n nuwe uitbreiding van die dorp beplan, grond aan die NG kerk De Aar beskikbaar gestel sou word. Met die uitbreiding van De Aar-Wes in 1946, verkoop die raad 12 erwe aan die kerkraad vir die nominale bedrag van een sjieling.

Die dorp, en daarmee saam die gemeente, het ongetwyfeld veel vinniger as enige van die omliggende nedersettings ontwikkel en baie mense met ondernemingsgees het dié potensiaal raakgesien en daaruit munt geslaan. Een van hulle was Samuel Cronwright, die eggenoot van die vermaarde skrywer Olive Schreiner. Die egpaar het van 1899 tot 1907 op die nabygeleë Hanover gewoon, maar hoewel sy loopbaan daar gedy het, het hy besef dié dorpie het beperkte groeipotensiaal gehad. In De Aar het hy groter toekomsmoontlikhede gesien en aanvanklik 'n takkantoor van sy regspraktyk daar geopen. Terwyl hy op en af tussen Hanover en De Aar gereis het om sy belange op albei dorpe te behartig, het Olive op Hanover agtergebly. Eindelik het Cronwright besluit om heeltyds op De Aar te gaan woon, al was dit toe nog net 'n stowwerige klein dorpie wat uit 'n stasie, hotel en enkele huisies van rooi bakstene of sinkplate bestaan het. Olive was aanvanklik hewig gekant teen die verhuising, maar as 'n proeflopie het Cronwright vir haar 'n eenvertrekwoonplek aan die buitewyke van die dorpie gebou sodat sy kon kyk of sy daar sou aard. Dié proefneming was 'n sukses en Cronwright het daarna vir hulle 'n ruim huis, wat die oorspronklike een vertrek ingesluit het, op De Aar gebou. Sy voorspelling was reg en De Aar het kort voor lank 'n bedrywige sentrum geword waar Cronwright se onderneming verder floreer het. Dié onderneming het bestaan uit 'n regs-, eiendoms-, afslaers en algemene agentskap. Olive het in 1913 onbepaald in Engeland gaan woon, maar Cronwright het op De Aar agtergebly en sy sakebelange hier eers in 1919 verkoop. Die Olive Schreiner-huis op De Aar word deesdae as 'n restaurant bedryf.

Die kerkraad het vroeg in die dekade ná 1950 voorbereidings begin tref die bou van 'n tweede kerkgebou, die tuiste van die latere Noord-gemeente. Reeds in 1941 is onder leiding van ds. P.J. du Plessis, die gemeente se tweede leraar, 'n ruim skoolkoshuis opgerig.

Reeds vanaf September 1955 het die kerkraad ernstige aandag bestee aan die "reparasie en redekorasie" van die kerk en saal. Na die boukommissie verwys, rapporteer broeder C. H. Cilliers in April 1956 dat hierdie kommissie ingegaan het op die vraag of iets deegliks aan die buitemure van hierdie geboue gedoen kon word, wat die voortdurende herstelkoste sou verminder of heeltemal uitskakel. Daar is o.m. aan 'n siersteenbedekking gedink. Die vergadering magtig daarop sy boukommissie om die advies van argitek W. De W. Bronkhorst hieroor in te win. Vroeg in Desember word laasgenoemde se verslag i.s. die kerk ter tafel gelê. Hy beveel 'n siersteenbedekking vir die buitemure aan, wat saam met die redekorasie van die interieur sowat R10 400 sou kos. 'n Verslag, met kosteberekening vir die saal, sou later ingelewer word. Die vergadering besluit in beginsel ten gunste van hierdie herstelwerk, maar oordeel dat dit nie aangepak kon word voordat die kerkraad nie presies weet wat die verbeterings alles behels nie, en twee-derdes van die benodigde geld daarvoor ingesamel is nie.

Met die lewering van sy verslag oor die herstel van die saal het die argitek maande lank getalm. Intussen is heelwat verskil van mening in die kerkraad gelug oor die vraag of 'n siersteenbedekking vir die buitemure van die kerk wel die regte metode van behandeling sou wees. Party broeders was van mening dat dit te duur sou wees, die voorkoms van die kerk te veel sou verander, en moontlik selfs 'n verandering van die dak sou meebring; en daarom gee hul die voorkeur aan die behandeling met plastiese verf, wat baie minder sou kos en boonop ook lank sou hou. 'n Voorstel teen siersteenbedekking word ewenwel in die vergadering van Oktober 1957 afgestem, en een aangeneem ten gunste van verdere onderhandelings met die argitek en andere, veral ten opsigte van die koste en duursaamheid van siersteenbedekking. Die twee leraars (dr. De Jager en ds. Cilliers) en die afgevaardigde ouderling, broeder S.P. Gous, na die op hande synde Sinode, sou in Kaapstad die argitek hieroor spreek.

Vroeg in Desember het die sinodale afvaardiging verslag hiervan gedoen: die argitek beraam die siersteenbedekking vir die saal op R1 800, terwyl dié vir die kerk sy reeds verstrekte kostesyfer nie sou oorskry nie. Op grond van inligting ingewin by die fabrikante sou 'n plastiese verf-bedekking maar sowat sewe jaar stand hou.

Teen April 1958 is toe ooreengekom om argitek Bronkhorst te magtig om spesifikasies te verstrek vir (a) siersteenomhulsel; (b) plastiese verf-bedekking; en (c) houtpaneelwerk vir die binnekant van die kerk. In sy verslag hieroor sê die argitek dat vir die buitewerk drie metodes van behandeling gevolg kan word: siersteenbedekking, "tyorolean-rofkas" of plastiese verf. Om dubbel seker te maak besluit die vergadering om die boukommissie vir ondersoek af te vaardig na Steynsburg, waar die Gereformeerde gemeente ses jaar gelede hul kerkgebou met siersteenbedekking herbou het. Die bevinding van hierdie kommissie was so gunstig dat die kerkraad finaal besluit om die buitemure van sowel die kerk as die saal met sierstene te bedek. Die volgende broeders word as boukommissie aangewys: W.E.J. Marais, C.H. Cilliers, W.H. van der Merwe, D. Smith, A.J. Etsebeth en (ampshalwe) ds. H.R. Cilliers, met mag om te koöpteer uit die kerkraad of die gemeente.

Ten einde koste te bespaar wou die kerkraad, vir die huidige altans, afsien van die paneelwerk binne die kerk en saal, asook die herbou van die toringspits. Maar 1n sy vergadering van November 1958 het hulle hul deur die argitek (wat die vergadering bygewoon het) laat oortuig van die noodsaaklikheid van hierdie werk. Terselfdertyd is op aanbeveling van die argitek besluit om in die twee lang symure, ses addisionele vensters, in 'n ry met en soortgelyk aan dié geleë onder die galery en onmiddellik agter die kerkraadsbanke, aan te bring."

In Maart 1959 is die tender van G. Kaiser vir R27 766 eenparig aangeneem. By daardie geleentheid het die voorsitter, ds. Cilliers hom soos volg uitgelaat oor hierdie besluit: "Die kerkraad het werklik vanaand geskiedenis gemaak deur hierdie groot onderneming sonder 'n sweem van huiwering eenparig te aanvaar, wat vir een en almal 'n aansporing behoort te wees." "Laat ons 'n verenigde front vorm en in die geloof die saak aanpak" — so het broeder Boucher op sy beurt weer hierdie groot geloofsonderneming gesien en benader. Met slegs sowat R8 000 van die geraamde R28 000 in hande, was dit inderdaad 'n geloofsonderneming, veral ook met die oog op die ernstige droogte wat toe geheers het. Die werk aan die kerk is eers aangepak en afgehandel. (Terwyl hiermee besig was, is die dienste in die stadsaal gehou.) Daarna is dié aan die saal gedoen. Intussen is ook besluit om die ou lampe in beide geboue met moderne buisligte te vervang. Nadat sowat vyf maande gewerk is, kon die gemeente die naweek 28-29 Nov. 1959 met dankbaarheid die herstelde kerkgebou opnuut feestelik aan die diens van die Here wy. Die feesvreugde, veral van die ouer garde, is verhoog deur die teenwoordigheid van twee oudleraars, di. A.A. van Schalkwyk en Ph. J. du Plessis.

Die verrigtings het begin met 'n pennielegging deur die Sondagskoolkinders op die woorde "Ons Bydrae". In 'n ommesien was hierdie letters toegepak met 6 973 pennies ten bate van die boufonds. Met 'n gegraveerde sleutel het ds. Van Schalkwyk daarop die hoofdeur ontsluit, waarna die skare onder die sing van Psalm 100 die bedehuis binnegegaan het. Die wydingsrede is hier uitgespreek deur ds. Van Schalkwyk (Ps. 92:14), terwyl ds. Du Plessis die aand met die inwyding van die ligte en die banke die woord gevoer het (2 Kor. 4:6). By geleentheid van die Sondagoggenddiens het ds. Du Plessis andermaal opgetree (Ps. 78:1, 2) en "met gemengde gevoelens die soet en suur van sy dienstyd alhier in herinnering geroep".

Die slotdiens die aand is deur ds. Van Schalkwyk waargeneem. En so kon 'n dankbare gemeente huiswaarts keer "met genoegdoening en vreugde in die hart, en die wete dat die offers van die naweek die skuld met meer as £1,150 (R2,300) laat krimp het" — aldus 'n berig wat daarna in "Die Kerkbode" verskyn het. Behalwe die siersteenbedekking van die buitemure, die herbou van die toringspits, die aanbring van die buisligte en die houtpaneelwerk, moet ook nog die volgende verbeterings aan die kerkgebou hier genoem word: die voorportale en ingange is met blokkiesvloer belê; fraai maroen matte (deur susters geskenk) is in die looppaadjies en die ruimte voor die kansel gelê; die banke (teruggeskuif van die symure om looppaadjies deur te laat) is voorsien van boekrakkies en geriewe vir die nagmaalsbrood en -wyn, terwyl die mure netjies oorgeverf is. Die totale koste van hierdie groot onderneming was R35 172. waarvan nagenoeg R27 000, met die herinwyding reeds vereffen was. Die balans toe nog verskuldig saam met die bedrag van die oortrekking by Volkskas, het die werklike bedrag wat nog gevind moes word op nagenoeg R17 000 te staan gebring. Dat hierdie grootse onderneming deurgevoer kon word met 'n skuld van slegs R17 000, spreek boekdele vir die bekwaamheid en oorleg van sowel die eiendoms- as die finansiële kommissie van die kerkraad.

Onderstaande tabel gee die belydende lidmate weer vir enkele jare tydens die gemeente se eerste honderd jaar asook dié van die dogtergemeentes De Aar-Noord (gestig 1953) en De Aar-Suid (gestig 1963, ingelyf by die moedergemeente op 1 September 2011). Die syfer vir 2015 was waarskynlik die eerste keer die afgelope 90 jaar dat die lidmaattal onder duisend gedaal het.

Al op 1 November 1947 het ’n verslag voor die kerkraad gedien om geld in te samel vir die oprigting van ’n tweede kerkgebou. Gedurende Julie 1951 het die kerkraad die argitek se plan gereed gehad van ’n kerkgebou met sitplek vir 900 mense. Op 13 Junie 1953 het die volgende verslag gedien: “’n Derde van die gemeente sal afstig, d.w.s. 666 lidmate, twee derdes sal agterbly met twee leraars, alle boufondsgelde saam met die 12 erwe in De Aar-Wes-uitbreiding sal as bruidskat na die te afgestigte gemeente gaan."

Die Ring van Colesberg het op 25 Augustus 1953 ’n spesiale vergadering gehou waarop die stigting van ’n gemeente De Aar-Noord goedgekeur is. Ds. H.F. Cilliers van die moedergemeente was die eerste konsulent. Ds. C. van der Merwe is op 10 Junie 1954 as eerste leraar bevestig. Hy het die hoeksteen op 12 Maart 1955 gelê, waarna die kerk, ontwerp deur Hendrik Vermooten, in die naweek van 21 tot 22 Julie 1956 ingewy is. Ds. C.J. van Lill was die tweede leraar en is op 15 Februarie 1959 bevestig. Die eerste pastorie is gebou by Schreinerstraat 49, later bekend as De Herberg Lodge. Gedurende 1964 het die kerkraad besluit om hierdie pastorie te verkoop en ’n nuwe pastorie langs die kerk te bou. Dié pastorie is in 1965 voltooi. Die hoeksteen van die kerksaal is op 23 April 1966 gelê.

’n Verslag het op 12 Desember 1958 voor die moedergemeente se kerkraad gedien waarin van twee voorgestelde terreine melding gemaak word waarop 'n kerkgebou en pastorie, vir die voorgestelde Suid-gemeente opgerig kan word. Eers op 19 Oktober 1962 het die kerkraad die voorstel van ouderling A.J. Etsebeth eenparig aanvaar om so ’n gemeente af te stig.
Die NG gemeente De Aar-Suid is toe op 4 November 1963 onder leiding van die Ringskommissie gestig met 750 lidmate, 36 kerkraadslede, ’n bruidskat van R15 000 en agt persele tussen Parksirkel en Cillierstraat. Die eerste kerkraadsvergadering is gehou op 13 November 1963 toe J.M. le Grange eenparig as skriba en kassier aangewys is.

Later is ook me. A. Terblanche as die eerste orreliste aangestel. Nadat drie beroepe misluk het, is ds. W.J. Steenkamp van die NG gemeente Dutoitspan op 16 Februarie 1964 beroep. Met die ontvangs van die eerste herderspaar in die naweek van 10 tot 12 April 1964, het daar ’n feesstemming in die jong gemeente geheers. As tydelike ’n pastorie, is ’n huis in De Villiersstraat gehuur.

Op 24 Julie 1964 is die tender van P.A. Etsebeth vir R15 688 eenparig aanvaar. Op 22 Desember 1964 kon die leraar en sy gesin die pastorie betrek. Die hou van kerkdienste in Hoërskool De Aar se gebou was net tydelik en nadat J. Koorts van Bloemfontein die kerkraad toegespreek het, is hy eenparig as argitek aangestel.
Op 2 November 1964 is P.A. Etsebeth se tender van R59 960 vir die bou van die kerk aanvaar. Die eerste sooi is gespit op 28 November 1964, en die hoeksteenlegging het plaasgevind 5 Junie 1965. Op 4 en 5 Desember 1965 kon die gemeente die kerkgebou in gebruik neem. Die kerkklok is van Duitsland ingevoer teen ’n koste van R1 100.

Die geelhoutkruis teen die kanselmuur is ’n prominente kenmerk van die kerk se binneruim. Dit is gemaak uit geelhoutbalke afkomstig uit ’n geboutjie op die plaas Ezelsfontein. Gedurende die 1820’s is dit gebruik as ’n buitekerk van die Grootkerk op Graaff-Reinet waar die bekende dr. Andrew Murray se vader, ds. Andrew Murray sr., predikant was.
Prof. Swanepoel van Bloemfontein is gevra om ’n orrel te ontwerp en die Suid-Afrikaanse Orrelbouers van Bloemfontein sou dit onder sy toesig installeer teen ’n koste van R8 840. Toe die orrel op die oggend van 19 Julie 1966 ingewy word, was 635 lidmate teenwoordig en was dr. Willie Serfontein, wat ’n groot bydrae gelewer het tot die nuwe Psalm-melodieë, die prediker. Om die voggehalte in die kerkorrel te verhoog is ’n emmer water gewoonlik daarin te sit. Die kerksaal is in 1977 teen ’n koste van R150 000 opgerig.

Die eerste dooplidmaat was Henk Wydeman wat in 1965 gedoop is en Henk was al die jare lidmaat van dié gemeente.

Die Gereformeerde Kerk het reeds in 1923, 10 jaar ná die NG Kerk, 'n gemeente op De Aar gestig. Dié gemeente sluit ook die dorpe Britstown, Carnarvon, Richmond, Murraysburg en Victoria-Wes in, en het in 2013 62 belydende lidmate en 16 dooplidmate gehad, vergeleke met 122 belydende lidmate en 32 dooplidmate in 2002. Die Nederduitsch Hervormde Kerk het eers op 21 November 1981 'n gemeente met die naam De Aar gestig, maar dié gemeente staan van 1995 af bekend as Vanderkloof. Dit sluit ook Philipstown, Petrusville, Luckhoff, Orania, Hopetown en Strydenburg in, en het in 2013 79 belydende lidmate gehad en 12 dooplidmate, vergeleke met onderskeidelik 155 en 39 in 2003. Terwyl sowel die Gereformeerde Kerk as die Hervormde Kerk dus die afgelope sowat 10 jaar die helfte van hul lidmate verloor het, het die NG Kerk slegs met 'n derde gekrimp.







</doc>
<doc id="80063" url="https://af.wikipedia.org/wiki?curid=80063" title="Withelmlaksman">
Withelmlaksman

Die withelmlaksman ("Prionops plumatus") is 'n algemene standvoël in gevestigde boomveld maar kan in die winter wyd verspreid buite sy broeigebied gevind word. 

Die voël is 19 cm groot en weeg 34 gram. In Engels staan die voël bekend as die "White-crested helmetshrike".




</doc>
<doc id="80066" url="https://af.wikipedia.org/wiki?curid=80066" title="7de Oscar-toekenningsaand">
7de Oscar-toekenningsaand

Die 7de Oscar-toekenningsaand is op 27 Februarie 1935 deur die Academy of Motion Picture Arts and Sciences gehou om erkenning te gee aan rolprente van 1934. Die aanbieder was Irvin S. Cobb.

Frank Capra se invloedryke romantiese komedie "It Happened One Night" was die eerste prent wat al vyf toppryse gewen het: beste rolprent, regisseur, akteur, aktrise en verwerkte draaiboek. Dié prestasie sou later herhaal word deur "One Flew Over the Cuckoo's Nest" in 1976 en "The Silence of the Lambs" in 1992. Dit was ook die eerste romantiese komedie wat die Oscar vir beste prent gewen het.

Dit is die eerste keer dat pryse toegeken is vir prente van die vorige kalenderjaar – ’n praktyk wat steeds gevolg word. Die kategorieë beste redigering, beste oorspronklike musiek en beste oorspronklike liedjie is ook bygevoeg.

Shirley Temple het op sesjarige ouderdom die eerste jeugprys gewen – sy is die jongste ster wat nog ’n Oscar ontvang het.

Hier volg ’n lys van die wenners en benoemdes (die wenners word eerste genoem):



</doc>
<doc id="80067" url="https://af.wikipedia.org/wiki?curid=80067" title="Swarthelmlaksman">
Swarthelmlaksman

Die swarthelmlaksman ("Prionops retzii") is 'n algemene standvoël in boomveld, insluitend miombo en oewerbos. Hulle bly in groepe van 5 - 6 voëls, vorm gemengde groepe met helmlaksmanne en sluit ook by gemengde voëlgroepe aan. 

Die voël is 22 cm groot en weeg 44 gram. In Engels staan die voël bekend as die "Retz's helmetshrike".

Die dikbekkoekoek, 'n broeiparasiet, gebruik hierdie voël as broeigasheer vir sy kleintjies.




</doc>
<doc id="80068" url="https://af.wikipedia.org/wiki?curid=80068" title="8ste Oscar-toekenningsaand">
8ste Oscar-toekenningsaand

Die 8ste Oscar-toekenningsaand is op 5 Maart 1936 deur die Academy of Motion Picture Arts and Sciences gehou om erkenning te gee aan rolprente van 1935. Die aanbieder was Frank Capra. Dit was die eerste jaar dat die beeldjies "Oscars" genoem is.

Die kategorie "Beste dansafrigting" is in dié jaar bekend gestel, maar het nie lank gehou nie – dit is drie jaar later afgeskaf.

"Mutiny on the Bounty" was die laaste prent tot op hede wat die Oscar vir beste prent gewen het en niks anders nie, en die enigste prent nog wat drie benoemings gekry het vir beste akteur: Clark Gable, Charles Laughton en Franchot Tone. Nie een van hulle het gewen nie.

Die wenner was Victor McLaglen vir sy spel in "The Informer". Bette Davis het die Oscar vir beste aktrise gewen vir haar spel in "Dangerous". "Mutiny on the Bounty" is aangewys as beste rolprent.

Hier volg ’n lys van die wenners en benoemdes (die wenners word eerste genoem):




</doc>
<doc id="80074" url="https://af.wikipedia.org/wiki?curid=80074" title="9de Oscar-toekenningsaand">
9de Oscar-toekenningsaand

Die 9de Oscar-toekenningsaand is op 4 Maart 1937 deur die Academy of Motion Picture Arts and Sciences gehou om erkenning te gee aan rolprente van 1936. Die aanbieder was die akteur George Jessel.

Dit was die eerste keer dat pryse toegeken is aan die beste manlike en vroulike byspeler.

"My Man Godfrey" was die eerste prent wat in al vier toneelspelkategorieë benoem is. Dit is steeds die enigste sodanige prent wat nie as beste prent benoem is of enige Oscar gewen het nie.

Die wenner van die prys vir beste aktrise, Luise Rainer, is tans (2013) die vroegste benoemde of wenner in enige toneelspelkategorie wat steeds lewe, asook die oudste oorlewende Oscar-wenner vir toneelspel. Sy is 103 jaar oud.

Hier volg ’n lys van die wenners en benoemdes (die wenners word eerste genoem):




</doc>
<doc id="80082" url="https://af.wikipedia.org/wiki?curid=80082" title="Léon Foucault">
Léon Foucault

Léon Foucault (* 18 September 1819 – † 11 Februarie 1868) was ’n Franse fisikus wat bekend is vir die uitvinding van die Foucault-pendulum, ’n toestel wat die effek van die aarde se rotasie demonstreer. Hy het ook ’n vroeë meting van die spoed van lig gedoen, werwelstrome ontdek en, hoewel hy dit nie uitgevind het nie, word die benoeming van die giroskoop aan hom toegedig.

Foucault was die seun van ’n uitgewer in Parys waar hy op 18 September 1819 gebore is. Nadat hy hoofsaaklik tuisonderrig ontvang het, het hy met ’n mediese studie begin wat hy laat vaar het ten gunste van fisika as gevolg van ’n erge mate van hematofobie. Hy het aanvanklik sy aandag gewy aan die verbetering van Louis Daguerre se fotografiese prosesse. Hy was ook vir drie jaar Alfred Donné se eksperimente-assistent in dié se lesingreeks oor mikroskopiese anatomie.

Saam met Hippolyte Fizeau het Foucault ’n reeks ondersoeke ingestel na die intensiteit van die lig wat van die son afkomstig is, invergelyking met dié van koolstof in ’n booglamp en van kalsiumoksied in die vlam van ’n knalgasblaaspyp; hulle het ook navorsing gedoen oor infrarooi radiasie, oor ligstrale wat verskil in lengte en oor die chromatiese polarisering van lig.

In 1850 het Foucault ’n eksperiment gedoen deur die Fizeau-Foucault-apparaat te gebruik om die spoed van lig te meet; dit het bekend geword as die Foucault-Fizau-eksperiment en is beskou as die “laaste spyker in die doodskis” van Isaac Newton se korpuskulêre teorie van lig toe dit aangedui het dat lig stadiger deur water as deur lug beweeg.

In 1851 het hy ’n eksperimentele demonstrasie van die rotasie van die aarde op sy eie as gebied. Hierdie eksperimentele opstelling is so vroeg as 1661 deur Vincenzo Viviani gebruik, maar het algemeen bekend geword by die publiek na aanleiding van Foucault se werk. Foucault het geslaag met die demonstrasie deur die rotasie van die vlak van ossilasie van ’n lang en swaar pendulum wat van die dak van die Panthéon in Parys gehang is, aan te toon. Die eksperiment het ’n opskudding veroorsaak in die geleerde en populêre kringe en “"Foucault-pendulums"” is in die groot stede in Europa en Amerika opgerig waar dit skares gelok het. Die volgende jaar het hy die giroskoop benoem en gebruik as ’n eenvoudiger eksperimentele bewys. In 1855 het hy die Copleymedalje vir sy ‘uitsonderlike eksperimentele navorsing’ van die Royal Society ontvang. Vroeër in dieselfde jaar is hy aangestel as "physicien" (fisikus) aangestel aan die keiserlike observatorium in Parys.

In September 1855 het hy ontdek dat die krag wat nodig is vir die rotasie van ’n koperskyf groter word wanneer dit geroteer word met die velling tussen die pole van ’n magneet en dat die skyf terselfdertyd opgewarm word deur die werwelstroom of “Foucaultstroom” opgewek word.

In 1857 het Foucault die polariseerder wat sy naam dra, ontdek en in die opvolgende jare het hy ’n metode bedink om die spieël van ’n spieëlteleskoop te toets om die vorm daarvan te bepaal. Die sogenaamde “Foucault mespunttoets” stel die werker in staat om te bepaal of die spieël ’n perfekte sfeer is en of dit nie-sferiese afwykings het. Voor Foucault se publikasie van sy bevindinge was die toetsing van ’n spieëlteleskoop ’n geval van “raak of mis”.

Foucault se mespunttoets stel die vorm van ’n spieël vas deur die sentrale lengtes van sy areas te vind. Dit word sones genoem en word van die middelpunt van die spieël gemeet. Die toets fokus die punt van ’n ligbron op die middel van die kromming en word teruggereflekteer na ’n mespunt. Die toets stel die toetser in staat om die keëlvormige deel van die spieël te kwantifiseer, waardeur die toetser instaatgestel word om die werklike vorm van die spieël te bevestig. Dit is nodig om optimale verrigting van die optiese stelsel te verkry. Die Foucault-toets word tot vandag nog gebruik, veral deur amateur en kleiner kommersiële teleskoopvervaardigers aangesien dit goedkoop en maklik is.

Met behulp van Charles Wheatstone se draaiende spieël het Foucault in 1862 die spoed van lig uitgewerk as 298 000 km/s – 10 000 km/s minder as wat deur vroeëre eksperimenteerders verkry is en slegs 0,6% verwyderd van die huidige aanvaarde spoed van lig.

In 1862 is hy as lid van die Bureau des Longtitudes ingelyf en as offisier van die Légion d’honneur. In 1864 is hy as lid van die Royal Society van Londen ingelyf en die volgende jaar as lid van die meganiese afdeling van die Instituut. In 1865 het sy artikels oor die aanpassing van James Watt se reëlaar verskyn waarin hy vir ’n geruime tyd geëksperimenteer het met

Sy belangrikste wetenskaplike artikels kan gevind word in "Comptes Rendus", 1847–1869. In die tyd voor sy afsterwe het hy hom na die Katolisisme bekeer wat hy vroeër in sy lewe laat vaar het.

Foucault is op 11 Februarie 1868 oorlede aan wat waarskynlik ’n geval van vinnig ontwikkelende veelvuldige sklerose was en is in Parys in die Cimetière de Montmartre begrawe.

Die asteroïed 5668 Foucault is na hom vernoem Sy naam is ook een van die 72 name op die Eiffeltoring.

Op 18 September 2013 is ’n Google-krabbel gebruik om sy geboortedag 194 jaar vantevore te gedenk.

Versamelde werke:




</doc>
<doc id="80083" url="https://af.wikipedia.org/wiki?curid=80083" title="Swart">
Swart

Swart is die donkerste kleur in die kleurspektrum. Dit word gedefinieer as "die totale afwesigheid van lig of kleur" of as "'n mengsel van alle kleure of kleur-pigmente". Dit is die kleur wat alle lig absorbeer, nie weerspieël nie en dus verskyn as ontbloot van die orde.

Swart is die kleur van steenkool en die buitenste ruimte van die heelal. Die heksadesimale kode vir swart is #000000.

'n Swart kledingstuk of swart papier, se oppervlak vertoon swart omdat daar geen lig teruggekaats word nie. Al die lig wat op die voorwerp val, word deur die pigment van die verf geabsorbeer. By 'n elektriese voorwerp wat lig uitstraal, soos 'n rekenaar- of televisieskerm, word swart verkry deur geen lig uit te straal nie.

Geen enkele voorwerp is in werklikheid volledig swart nie, daar word altyd iets van die lig teruggekaats. Een uitsondering is die vorming van "swart gate" in die ruimte, waaruit geen lig kan ontsnap nie weens die massiewe swaartekrag.

Swart voorwerpe straal oor die algemeen wel infrarooi uit, as die voorwerp warm is. Die straling vanuit 'n swart liggaam het aanleiding gegee tot die postulaat dat elektromagnetiese straling uit kwanta bestaan.





</doc>
<doc id="80091" url="https://af.wikipedia.org/wiki?curid=80091" title="10de Oscar-toekenningsaand">
10de Oscar-toekenningsaand

Die 10de Oscar-toekenningsaand is op 10 Maart 1938 deur die Academy of Motion Picture Arts and Sciences gehou om erkenning te gee aan rolprente van 1937. Dit sou oorspronklik op 3 Maart gehou word, maar is uitgestel weens oorstromings in Los Angeles. Die aanbieder was die komediant Bob Burns.

Dit was die laaste jaar waarin Oscars toegeken is aan die beste dansafrigting en assistent-regisseur, en die eerste jaar waarin die Irving G. Thalberg-gedenkprys toegeken is. Die wenner, Darryl F. Zanuck, het die meeste Thalbergs nog gekry: altesaam drie.

"The Life of Emile Zola" was die eerste rolprent wat 10 benoemings gekry het. Met haar prys vir "The Good Earth" was Luise Rainer die eerste aktrise wat twee Oscars gewen het. Sy was ook die eerste akteur wat twee jaar agtereenvolgens gewen het.

"A Star is Born" was die eerste kleurprent wat ’n benoeming vir beste prent ontvang het.

Hier volg ’n lys van die wenners en benoemdes (die wenners word eerste genoem):





</doc>
<doc id="80094" url="https://af.wikipedia.org/wiki?curid=80094" title="11de Oscar-toekenningsaand">
11de Oscar-toekenningsaand

Die 11de Oscar-toekenningsaand is op 23 Februarie 1939 deur die Academy of Motion Picture Arts and Sciences gehou om erkenning te gee aan rolprente van 1938. Dit was die eerste Oscar-aand sonder ’n amptelike aanbieder. Dit was ook die eerste jaar waarin ’n anderstalige rolprent as beste prent benoem is: Jean Renoir se "La Grande Illusion".

Dit was die eerste van net twee keer in die geskiedenis van die Oscars dat drie van die vier pryse vir toneelspel gegaan het aan wenners wat dit al voorheen gewen het; slegs Fay Bainter was ’n eerste wenner. Die enigste ander keer was by die 67ste Oscar-toekenningsaand in 1994. Boonop was Spencer Tracy die eerste van net twee akteurs wat dit twee jaar agtereenvolgens gewen het; die ander akteur was Tom Hanks in 1994.

Hier volg ’n lys van die wenners en benoemdes (die wenners word eerste genoem):






</doc>
<doc id="80095" url="https://af.wikipedia.org/wiki?curid=80095" title="NG gemeente Britstown">
NG gemeente Britstown

Die NG gemeente Britstown is 'n meer as 130 jaar oue gemeente van die Nederduitse Gereformeerde Kerk op die Noord-Kaapse dorp Britstown in die hart van die Karoo. Die dorp is geleë aan die N12, halfpad tussen Beaufort-Wes en Kimberley. Dit was vroeër jare die middelpunt van 'n groot en vooruitstrewende boerderygemeenskap, maar ontvolking van die platteland het ook hier sy tol geëis. Teen 2013 was dit ’n klein gemeente met nagenoeg 200 belydende lidmate wat in vier dorps- en vier plaaswyke ingedeel is. Die plaaslike ouetehuis is as ’n aparte wyk bedien. In die "Jaarboek van die NG Kerke 2016" word die getal dooplidmate aangegee as 19 en die belydende lidmate as 127. In 1985 was dit onderskeidelik 497 en 217; dus 'n afname van amper 80 persent in die sieletal in net meer as 30 jaar.

Thomas Philippus Theron het hom in 1870 gevestig op 'n deel van die plaas Gemsbokfontein, bekend as De Put, waar hy as privaat skoolmeester in diens getree het van J.J.F. Britz, algemeen bekend as Hans Brits, die destydse plaaseienaar. In 1875 het Theron die tweede keer in die huwelik getree, met Aletta A. Blomerus, 'n plaaslike bruid en lid van 'n familie wat later 'n belangrike aandeel in die gemeente Britstown sou hê. Dié ondernemende man, wat intussen ook begin boer het, het hom uit die staanspoor beywer vir die welsyn van die plaaslike gemeenskap en was later 'n Kaapse parlementslid en gesiene lid van die Afrikanerbond.

Theron was oortuig van die noodsaaklikheid van die stigting van 'n dorp wat ook as die middelpunt van 'n NG gemeente kon dien en so stig hy in 1876 'n komitee waarin hy, Johannes van Zijl, Jozua Loots, G. du Preez, H. Nieuwoudt, F. Viljoen en C. Viljoen gedien het. Theron het die onderhandelinge gelei vir die aankoop van die nodige grond en so word die koopbriewe op 27 September 1876 opgestel. Op hierdie datum het die komitee twee stukke grond van N.J.S. van der Merwe aangekoop teen 'n bedrag van £4 750. Terselfdertyd het Hans Brits £2 750 ontvang vir 'n kwart van die plaas Gemboksfontein. So het die dorpskomitee in besit gekom van 'n stuk grond van meer as 9 800 ha. Die dorp Britstown is aangelê op die gedeelte van De Put wat van Hans Brits aangekoop is, vandaar dan ook die plek se naam. Een van die eerste erfhouers op die pas gestigte dorpie was Thomas P. Theron en hy het volgens oorlewering ook die eerste dorpshuisie hier opgerig.

Omdat hy en sy medekomiteelede kerkmense was, wou hulle ook 'n gemeente hier stig. Tot in daardie stadium het die lidmate van die NG Kerk in die omgewing kerklik onder die gemeente Richmond (gestig in 1843), Victoria-Wes (1844) en Hopetown (1854, as Hoopstad) geval, maar toe die dorpskomitee eers die grond vir 'n nedersetting bekom het, het hulle sterk gevoel vir 'n eie kerk en gemeente, nader aan hul woonplek. Op 'n gemeentevergadering op 10 Julie 1876 onder voorsitterskap van dr. J.J. Kotzé, die predikant van Richmond, waarskynlik op De Put in Hans Brits se opstal, is besluit om 'n nuwe gemeente op te rig en transport van dié plaas, wat vir £7 500 gekoop is, aan die kerkraad te gee. 'n Kommissie sou hiertoe benoem word.

Op dieselfde vergadering is vir die salaris van die predikant, wat nog beroep moes word, £185 ingeteken met die vooruitsig om dit binne vyf jaar na £200 op te skuif. Die kerkraad van Richmond, binne wie se ressort die meeste lidmate van die te stigte gemeente gewoon het, en die kommissie vir die vermeerdering van gemeentes van die Ring van Beaufort is van die vergadering se besluit verwittig.

Tydens die Sinodesitting van 1876 het die Ringskommissie besluit om te voldoen aan die versoek en oorgegaan tot die stigting van 'n nuwe gemeente, met De Put as middelpunt, en bestaande uit lidmate van die gemeentes Richmond, Victoria-Wes en Hopetown. Op Donderdag 25 Januarie 1877 het die Ringskommissie vir die vermeerdering van gemeentes op die plaas De Put onder voorsitterskap van ds. H.C.V. Leibbrandt van Victoria-Wes byeengekom, saam met die belangstellende lidmate van die te stigte gemeente en verteenwoordigers van die drie kerkrade van die moedergemeentes. Op hierdie vergadering, weer blykbaar in Hans Brits se plaaswoning, is besluit om die gemeente Britstown te stig. Die eerste ses kerksraadlede is benoem, maar eers op 13 Mei 1877 in hul amp bevestig; daar was twee ouderlinge en vier diakens. Op daardie dag het ds. Andrew Murray (wat tydelik op Richmond waargeneem het en in 1899 oorgegaan het na die Nederduitsch Hervormde Kerk) ook die eerste kinders, naamlik 12, gedoop. Die eerste lidmate is op 30 April 1878 aangeneem, 'n maand nadat ds. Gerrit van Niekerk, die eerste leraar, bevestig is.

Op sy vergadering in Oktober daardie jaar het die Ring van Beaufort tydens sy vergadering op Prins Albert die stigting van die gemeente Britstown bekragtig en ook besluit om die finale bepaling rakende die grense, waaroor daar nog nie eenstemmigheid was nie, in die hande van die Ringskommissie oor te laat. Op dié Ringsvergadering is Britstown verteenwoordig deur oudl. P.J. van der Merwe.

In opdrag van die Ring van Beaufort het die Ringskommissie vir die vermeerdering van gemeentes, bestaande uit ds. W.P. de Villiers (Carnarvon), A.A. Louw (Murraysburg) en oudl. H.S. van der Merwe van Richmond, op 11 Maart 1878 onder voorsitterskap van ds. W.P. de Villiers op "Britztown" byeengekom saam met afgevaardigdes van die kerkraad van Victoria-Wes, Carnarvon en Britstown en die grense van die gemeente vasgestel.

Die eerste kerkraad van Britstown het bestaan uit ouderlinge Frans Viljoen en P.J. van der Merwe en diakens Gerrit du Preez, Johannes Britz, Charl Viljoen en die reeds genoemde Thomas Philippus Theron. Ds. Andrew Murray (21 Februarie 1852 – 10 Mei 1930, 'n seun van prof. John Murray) wat in 1877 enkele maande waargeneem het as konsulent van die nuutgestigte gemeente, het dié broer in Mei 1877 in hul amp bevestig. In latere jare het hy na ouderling Viljoen verwys as "een innig vroom man". Met stigting het die gemeente onder die Ring van Beaufort geressorteer, maar vanaf 1881 onder die Ring van Colesberg, nog later onder die kortstondige Ring van Britstown, maar van toe af onder die Ring van Hopetown.

Die eerste diens waarvan die gemeente vandag nog seker is, is op 24 Januarie 1877 op De Put gehou deur 'n lid van die Ringskommissie wat die volgende dag die gemeente sou stig. Die eerste dienste is in die opstal op dié plaas gehou óf deur die konsulent, dr. J.J. Kotzé, óf deur sy hulpprediker, ds. Andrew Murray. Toe dr. Kotzé in 1877 besoek bring aan Europa en Palestina, het ds. Murray as waarnemende konsulent die dienste ses maande lank waargeneem, die sakramente bedien en die voorsitterstoel ingeneem op die eerste drie kerkraadsvergaderings.

Vir die hou van dienste was die voorhuis van die plaashuis veels te beknop. So byvoorbeeld moes ds. Murray met die bevestiging van die eerste kerkraadslede in Mei 1877 op die stoep staan en preek terwyl die vroue in die huis gesit en die mans buite gestaan het en dit terwyl die wind kwaai gewaai en dit baie droog was. Toe hy twee maande later vir die eerste nagmaal op 15 Julie 1877 daar was, het die prediker en Nagmaalgangers darem meer ruimte gehad, want die kerkraad het intussen binnemure van die plaashuis afgebreek sodat, volgens ds. Murray, "wij op stigtelijke wijze des Heeren dood kon vieren". Ten spyte van die gure wintersweer was die opkoms taamlik goed.

Aan die einde van die eerste Nagmaalnaweek het 'n ouderlings namens die kerkraad ds. Murray versoek om op Britstown aan te bly as hul predikant, maar destyds was alles, volgens ds. Murray, "nog onklaar op Britstown en het water was te brak om my erheen te lokken". Sy eerste indrukke van die gemeente was nietemin "zeer gunstig".

Naas die gewone godsdiensoefeninge wat elke Sondag op De Put waargeneem is, is ook begin met bidure: elke Vrydagaand op die dorp asook enkele plase in die omgewing. In die eerste godsdiensverslag, wat melding maak van die bidure, word ook gesê: Alles is hier nog in sy eerste wording. Daar moet nog vir 'n pastorie gesorg word, en spoedig dink mense om met die bou van 'n sogenaamde noodkerk te begin.

Op die heel eerste kerkraadsvergadering van 4 Junie 1877 is Thomas Theron as skriba-kassier aangestel en op die tweede en derde kerkraadsvergadering is verdere besluite oor die administrasie van die gemeente geneem. Byvoorbeeld is sitplekke in die tydelike plaashuis-kerk uitgegee volgens jare en stappe is gedoen om 'n doopvont en Nagmaalservies uit die Kaap te bestel, wat £35 gekos het en eers in September 1878 op Britstown aangekom het. Die tydelike kerk is ook by die Midland & Trust Company van Graaff-Reinet vir £400 verseker. In al dié administratiewe besluite is die hand van die deeglike en bedagsame diaken Thomas Theron duidelik te sien, aldus ds. A.P. Smit.

Op 18 Februarie 1878 het die kerkraad onder voorsitterskap van dr. Kotzé ds. Gerrit van Niekerk, wat 'n jaar vantevore uitgetree het as die NG gemeente Hopetown se leraar weens swak gesondheid, beroep. Buiten 'n jaarlikse salaris van £400 is 'n gratis woning hom ook aangebied. Hy het die beroep aangeneem. Met ds. Van Niekerk se bevestiging op 20 Julie 1878 het die jong gemeente 'n nuwe fase in sy ontwikkeling betree. Die gemeente het besonderse probleme gehad, waarna ds. Van Niekerk ook in sy eerste godsdiensverslag na die Ring verwys het. Die gemeente is gestig uit die lidmate van drie gemeentes en dit sou 'n ruk duur voordat die gemeentelede hul "selfstandigheid as 'n afsonderlike gemeente" sou verstaan en besef. Ook was daar 'n protes hangende teen die grenslyn tussen Britstown en Victoria-Wes, waardeur die kerkraad, aldus ds. Van Niekerk, in die uitvoering van hul pligte in vele opsigte gestrem is.

Daar was darem ook ligpunte, want sedert die koms van ds. Van Niekerk was daar 'n lewendige belangstelling in die bywoning van die eredienste en daar het 'n mooi gees van samewerking geheers, onder meer vir die bou van 'n noodkerk.

Volgens ds. A.P. Smit was ds. Van Niekerk 'n deeglike mens wat sy bediening ernstig opgeneem het. In die sowat ses jaar dat hy hier gearbei het, het hy hegte fondamente gelê en belangrike baanbrekerswerk verrig. In sy tyd is die noodkerk in 1879 voltooi, die ruim en stewige pastorie in 1880 gebou en afbetaal, en in 1879 is begin met plaaslike sendingwerk. Onder sy leiding is ook in 1879 'n kerkskool op die dorp gestig en die onderwys onder moeilike omstandighede bevorder. Hy het baie moeite gedoen met die Sondagskool en was 'n toonbeeld van deeglikheid in sy kanselwerk en huisbesoek. Hy en sy vrou het hier 'n Sustersbidgeselskap gestig wat elke Woensdagmiddag byeengekom het.

Teen die einde van 1879 was ds. Van Niekerk so siek dat daar vir sy lewe gevrees is. Hy het herstel, twee beroepe bedank, maar oplaas dié na Middelburg, Kaap aangeneem en sy afskeid op 13 April 1884 in 'n oorvol kerk geneem.

Ds. Samuel Peter Helm het die herderstaf op 30 Augustus 1884 hier opgeneem. Hy het gestam uit 'n vrome sendinggeslag. Sy oupa, eerw. Henry Helm, was 'n sendeling van die Londense Sendinggenootskap en sy moeder 'n dogter van eerw. Wiliam Anderson, ook 'n sendeling van die LSA in Suid-Afrika. Ds. Helm het egter net twee jaar en agt maande in die gemeente gearbei, want hy het altyd sterk tot sending onder die heidene geneig en so 'n beroep aangeneem van die Buitelandse Sendingkommissie om as helper en opvolger van eerw. Stephanus Hofmeyr na die Soutpansbergsending te gaan.

Ds. Helm het sy akte van demissie op 7 Februarie 1887 uit die hand van ds. G.A. Scholtz van Hopetown ontvang, maar ingewillig om tot einde April met die gemeentelike werk aan te gaan.

Nadat hy tien jaar lank in die sendingveld gewerk het, is ds. Helm in 1898 weens swak gesondheid genoodsaak om terug te keer na die Kaapkolonie en arbei 'n rukkie as hulpprediker van die NG gemeente Beaufort-Wes voordat hy op 7 April 1900 leraar van die gemeente Umtata word. Terwyl hy daar gewerk het, was Britstown weens die vertrek van ds. Hendrik Petrus van der Merwe einde Februarie 1903 weer eens vakant. Vyf beroep het misluk, waarvan een op ds. Helm, en die vakature langer as 'n jaar geduur.

Toe hy die tweede keer beroep word, het hy dit aangeneem en so is hy 'n tweede keer in die gemeente verwelkom en wel tydens die April-Nagmaal van 1904. Weer was sy bediening maar van korte duur, want die uitgestrekte gemeente en die versengende somershitte was vir ds. Helm se swak gestel te veel. Toe hy dus 'n beroep ontvang na Kalkbaai, 'n klein gemeente by die see op die Kaapse Skiereiland, het hy dit aangeneem. Hy het einde April 1906 vertrek.

Tydens ds. Helm se eerste dienstermyn het die kerkskool op die dorp 'n goewermentskool geword (1884), 'n jaarlikse dankfees is ingestel (1885) en die kerkskuld aansienlik verminder. Gedurende sy tweede dienstyd het hy die leiding geneem met die bou van 'n sendingpastorie (1904 tot '05) en die aansluiting van die plaaslike sendinggemeente by die Sinode van die Nederduitse Gereformeerde Sendingkerk. In hierdie tyd is ook die uurwerk in die kerktoring geïnstalleer.

Ds. Pieter van der Merwe is op 30 Julie 1887, net drie maande nadat ds. Helm sy eerste dienstyd voltooi het, in die gemeente, sy eerste, bevestig. Hy was 27 jaar oud. In die nege jaar en vier maande dat hy hier leraar was, het die innemende en wakkere ds. Van der Merwe hom veral die sieleheil van die kinders en jong mense ter harte geneem. In 1887 het hy ’n tak van die Christelike Jongeliedevereniging gestig en die volgende jaar ook ’n Bybelklas vir die jong mense. In die moeilike onderhandelinge wat in 1890 eindelik gelei het tot die oordra van die dorp aan ’n onafhanklike dorpsbestuur, het ds. Van der Merwe ’n sleutelrol gespeel, veral met die opstel van die voorwaardes van oordrag.

Die plaaslike sendinggestig is onder sy leiding gebou en op 20 Junie 1896 ingewy. Hy sal egter veral onthou word as die stukrag agter die bou van die stewige en sierlike kerkgebou wat op 5 Mei 1894 ingewy is en vandag nog as sodanig gebruik word. Dit is ontwerp deur George Murray Alexander. Ds, Van der Merwe het, volgens ds. A.P. Smit, ’n besonderse slag met mense gehad en om hulle vir die een of ander taak te besiel.

Ds. Van der Merwe het in Augustus 1896 ’n beroep na die NG gemeente Beaufort-Wes ontvang en dit tot groot spyt van die gemeente aanvaar. Ds. R.J. van Niekerk van die NG gemeente Prieska, die konsulent en ’n seun van die oudleraar ds. Gerrit van Niekerk, het demissie op 2 November 1896 aan ds. Van der Merwe verleen.

Ds. J.D. Kestell, die vader van die Helpmekaarbeweging en een van die grootste leiers in die NG Kerk, het ds. Van der Merwe beskryf as ’n “eg menslike mens”. Hy was, volgens ds. A.P. Smit, iemand met ’n sterk en innemende persoonlikheid, opgewek en liefdevol, geestig en lewendig. Hy het diepe erns en toewyding gepaar met vriendelikheid, mensliewendheid en opgeruimdheid. Hy was dan ook besonder gelief. Deur sy eenvoudig treffende, diep-evangeliese, sielsdeursoekende en praktiese prediking kon hy tot die hart van sy gemeente spreek en veral ook as spesiale evangelieprediker, waarvoor hy in die wieg gelê was, baie siele tot bekering bring. Hy was ook ’n uitstekende organiseerder en ’n yweraar vir die sendingtaak.

Teen 1886 het meer as een lidmaat van die gemeentebegin voel dat 'n gehuurde "Noodkerk" moes plekmaak vir 'n eie en meer doelmatige kerkgebou. Maar toe dit by geleentheid van die Julie-nagmaal van daardie jaar ter tafel gelê word, was die meerderheid die mening toegedaan dat voorrang aan die delging van die skuld, veral die dorpskuld (in 1877 aangegaan met die koop van die dorpsgronde) bó die van die bou van 'n kerk gegee moes word, en dat met laasgenoemde in elk geval nie begin moes word voordat twee derdes van die benodigde kapitaal gevind was nie. Maar toe die aangeleentheid die volgende jaar (November 1887) weer in 'n gemeentevergadering te berde gebring is, is daaroor anders geoordeel. 'n Sterk minderheid het steeds gemeen dat die dorpskuld eers gedelg moes word, maar die meerderheid was van oordeel dat aangesien die rente op die dorpskuld byna geheel uit die opbrengs van die verhuurde gronde en lisensies verhaal word, en die gemeente reeds ses jaar die Noodkerk huur teen 'n hoë huur, die tyd ryp was om 'n eie kerk te bou, en daarna kon die delging van die dorpskuld dan aangepak word.

Onder die leiding van die jong en innemende ds. Pieter van der Merwe — 'n paar maande tevore hier bevestig — is die boufonds toe gestyf. Met hierdie fonds teen die einde van 1890 reeds nagenoeg £2 000 sterk, het 'n spesiale kommissie (ds. P. van der Merwe, A.K.J. Blomerus en P. van der Merwe) 'n bouplan van argitek George Murray Alexander vir 'n kerkgebou van £7 000 met 800 sitplekke aan 'n gemeentevergadering voorgelê. Laasgenoemde het op voorstel van W. Jansen van Rensburg besluit om dadelik met die bouery te begin en wel volgens bogenoemde plan. Terselfdertyd is die boukommissie aangewys. 'n Paar maande daarna is deur 'n groot basaar en veeveiling die mooi bedrag van £1 440 vir die boufonds ingesamel. Met die boufonds op £3 442 het die boukommissie op 16 Januarie 1892 die tender van R. Currie vir £7 911 (banke en preekstoel uitgesluit) aangeneem. Met 'n tweede groot poging in Mei 1892 is die boufonds met 'n verdere £1 000 gestyf. Teen daardie tyd het Currie al met die bouery begin.

Die kerk se hoeksteen is op 27 Augustus 1892 gelê. Ten spyte van die gure weer het die gemeente in buitengewone groot getalle opgekom. Met "een fraaien zilveren troffel", geskenk deur die here Rhodes, Siveright en Hofmeyr van Kaapstad, het ds. Gerrit van Niekerk, oudleraar van die gemeente, die hoeksteen gelê nadat hy in die Noodkerk die rede uitgespreek het na aanleiding van Nehemia 2:20: "Toen gaf ik hun tot antwoord, en zeide tot hen: God van den hemel, Die zal het ons doen gelukken, en wij, Zijn knechten, zullen ons opmaken en bouwen; maar gijlieden hebt geen deel, noch gerechtigheid, noch gedachtenis in Jeruzalem."

Daarna is die tender van Witshingshaw van Wynberg aangeneem vir die maak van die banke en die preekstoel. Met die bouery het dit voorspoedig gegaan. Teen Oktober 1893 kon in die godsdiensverslag aan die Ring gerapporteer word dat die nuwe kerk, wat belowe om "een zeer zierlijke en doelmatige" te wees "bijna voltooid" was. Teen daardie tyd het die gemeente reeds £5 000 van die skuld afbetaal. Maar dit was eers op 9 Maart 1894 dat Currie die gebou afgelewer het. Die plegtige inwyding het op 5 Mei 1894 plaasgevind. Vir die gemeente was dit 'n heuglike feesmoment. Vier besoekende predikante het opgedaag: di. A.J.L. Hofmeyr van Prins Albert, G.A. Maeder van Victoria-Wes, J.D. Louw van Hopetown en J.P. van Heerden van Richmond. Laasgenoemde het die wydingsdiens gelei wat deur 'n skare van sowat 1 100 bygewoon is. Die nuwe orrel, 'n geskenk (£650) van broeder Willem Jansen van Rensburg, is by daardie feesgeleentheid bespeel deur die geniale ds. Hofmeyr. Die Maandag ná die inwyding is die sitplekke in die nuwe kerk deur loting aan die huurders toegewys, en is die ou Noodkerk aan sy eienaar, die heer Van Zijl, teruggegee. Die ou preekstoel is aan die gemeente Strydenburg afgestaan. 'n Paar weke ná die inwyding is die tender van M. Daneel vir die opsit van die sierlike traliewerk (wat vandag nog die kerkgebou beskerm) aangeneem.

Blykens die verslag wat die boukommissie met die inwyding voorgelê het, het die kerk in geheel £10 907 gekos, wat so uiteengesit is: Tender van die boukontrakteur £8 673; banke en preek-stoel £654; fooi van argitek Alexander £504; lampe £100; klok en bliksemafleier £35; traliewerk £450, en hoeksteen en ander diverse uitgawes £491. So pragtig het die gemeente vir die boufonds bygedra dat met die inwyding slegs £4 820 op die kerk ver-skuldig was. Naas die bedrag van £3 486 wat geleen is en die rente (£269) op die geleende kapitaal, het die gemeente, £5 118 byeengebring, by wyse van dankfeeste (£4 053); intekenlyste, kollektes en geskenke (£1 065). Hierbenewens het indiwiduele lidmate die volgende artikels geskenk: die orrel (£650), 'n geskenk van W. Jansen van Rensburg; die preekstoel (£77), 'n geskenk van Pieter Jacobus en Nicolaas van der Merwe; die lampe (£100), 'n geskenk van Oloff Marais en die klok (£23), 'n geskenk van J.W. van Zijl. Allestesame het die gemeente met die inwyding reeds sowat 55 persent (nagenoeg £6 000) van die totale kerkbouskuld van £10 907 betaal.

Eers in 1904 is 'n uurwerk in die kerktoring geïnstalleer met geld deur kerkraadslede en die breë publiek daarvoor geskenk. Oorspronklik in die kerktoring, moes die klok met die oog op die opsit van die toringhorlosie in 1904 daaruit verwyder word en buite in 'n klokstaander tereg kom. Uit hoofde van die buitengewoon hoë mure en dak (sonder plafon) het die akoestiek baie te wense oorgelaat. Die aanbring van 'n staalplafon in 1910-'11 het dit enigsins verbeter. Eers in 1939 is 'n toestel vir hardhorendes aangebring, wat later (in 1956 en 1964) met nuwes vervang sou word.

Britstown se vierde predikant, van 1897 tot 1902, was die “onvergeetlike” (volgens ds. A.P. Smit) ds. Hendrik Petrus van der Merwe, 'n boorling van die distrik Murraysburg. Geen godsdiensverslae uit sy dienstyd het behoue gebly nie, en tog is dit duidelik dat sy sesjarige bediening hier nie sonder vrug was nie. 'n Latere predikant van Britstown, ds. K.W. le Roux, het dr. Van der Merwe beskryf as “uiterst werkzaam, doordrijvend en succesvol”. Hy was ’n knap man wat die gemeente met groot bekwaamheid en diepe erns bearbei het, onder meer in die moeilike jare tydens die Tweede Vryheidsoorlog toe hy onder meer in etlike konsentrasiekampe geestelike werk verrig het.

Kort ná die Driejarige Oorlog het die Kaapse Sinode hom afgevaardig om lidmate in Duits-Suidwes-Afrika (Namibië) te gaan opsoek. As lid van die Sinodale Onderwyskommissie het dr. Van der Merwe hom op Britstown sterk vir die onderwys beywer en ’n nuwe skoolgebou is in sy tyd op 1 Januarie 1900 voltooi.

Dr. Van der Merwe het vroeg in 1903 ’n beroep na die NG gemeente Robertson in die Boland aanvaar. Britstown het op Sondag 22 Februarie 1903 van hom afskeid geneem. Die "Kerkbode" het berig “de gansche gemeente was ontroerd”.

Dr. Van der Merwe veral op Robertson ’n blywende indruk gemaak. Tydens sy 22-jarige bediening is die sierlike kerkgebou en talle skole opgerig en twee dogtergemeentes, Van der Merwe (Bonnievale) en McGregor, asook ’n sendinggemeente afgestig. In sy laaste gemeente, Cradock, het hy net 20 maande gearbei tot hy op 24 Desember 1926 beswyk het aan ’n ongeneeslike kwaal, veroorsaak deur ’n kiem wat hy op besoek aan Europa opgedoen het. Hy het dié reis as moderator van die Kaapse Kerk (van 1924 af) onderneem om deel te neem aan die onthulling van die Delvillebos-gedenkteken in Frankryk.

In die breë kerklike lewe het dr. Van der Merwe leidende rol gespeel. Die Kaapse Kerk het hom in 1924 as moderator gekies. Hy het hom veral vir die onderwys beywer en vir die diens van barmhartigheid. Hy was voorsitter van die Sinodale Armesorgkommissie en as sodanig die siel van die groot kongres oor die Armeblankevraagstuk op 1916 op Cradock. In 1921 het die Kaapse Kerk hom afgevaardig om Afrikaanse studente aan universiteite in Europa te gaan bearbei.

Uit erkenning vir sy dienste het die Universiteit van Edinburgh aan hom die eregraad D.D. toegeken. Hy was ’n welsprekende kanselredenaar en iemand met onverskrokke moed, soos blyk uit sy onafhanklike standpunt ten opsigte van die Maritz-rebellie van 1915 en sy stryd teen drankmisbruik onder die bruin mense van Robertson.

Ná dr. Van der Merwe se vertrek was die gemeente ruim 14 maande vakant tot ds. S.P. Helm in 1904 terug in sy ou gemeente verwelkom is en twee jaar hier vertoef het. Ná sy vertrek einde Maart 1906 was die gemeente gelukkig om binne drie maande weer ’n leraar te verwelkom in die persoon van ds. Adriaan Jacobus van Wijk van Heidelberg, Kaap. Hy is op Saterdag 6 Junie 1906 bevestig.

Ds. Van Wijk se sesjarige bediening was besonder geseënd. Hy was deeglik en hardwerkend en het op sy stil en bedaarde manier groot en blywende werk op Britstown verrig. In 1906 is die skoolgebou aan die skoolraad verkoop en dankofferkaartjies ingevoer, in 1909 is heelwat verbeterings aan die kerkgebou aangebring, onder meer is gasligte ingesit en die staalplafon aangebring, ’n tak van die Mannesendingbond is gestig en die gemeente het besluit om in te staan vir ’n buitelandse sendeling.

In 1928, lank nadat hy van hier vertrek het, het ds. Van Wijk die geestelik peil van die gemeente so onthou: “Britstown van dié dae het vroom mense gehad. Daar was ’n groot aantal manne en vroue van diepe, innige godsvrug. Daar was manne met wie die leraar kon gesels oor die Formuliere van Eenheid van die Kerk. Daar was eerbied vir die heilige dinge, vir die Sondag, die Kerk en die Bybel. In dié dae het mense nog gesprekke gevoer oor die groot heilswaarhede en mekaar vertel van persoonlike geestelike ondervindings. Daar was deeglike voorbereiding in die Gewyde Geskiedenis en in die Kerkleer vir aanneming. Ja, ons het daar nie alleen die vrugte van die werk van godvrugtige leraars en leraarsvroue aangetref nie, maar ook die invloed van die voorbeeld van vrome voorouers en die bewyse van genade in die harte."

Ds. Van Wijk het die beroep na Kuilsrivier in Januarie 1912 aangeneem en op 5 Februarie 1912 het ds. P.J. du Toit van Vosburg demissie aan hom verleen. Hy het in Kuilsrivier gebly tot hy in 1919 ’n beroep na Franschhoek aanvaar het. Daar het hy 24 en ’n half jaar gearbei tot hy sy emeritaat op 22 Junie 1943 aanvaar het. Hy het op die dorp bly woon en is daar oorlede op 21 Augustus 1966 in die ouderdom van 94 jaar.

Nes sy voorganger op Britstown was ds. Van Wijk ’n leier in die Kaapse Kerk. Hy het in 1915 assistent-skriba van die Sinode geword en in 1930 waarnemende skriba tot hy in 1932 aangestel is as skriba. Van 1936 tot 1943 was hy moderator van die Kaapse Sinode. Van die Raad van die Kerke, die voorganger van die Algemene Sinode, was hy lank lid en in 1935 voorsitter. Hy het in talle Sinodale kommissies gedien, maar dit is veral as die opsteller van die Bybelse dagboek "Uit die Beek" meer as 40 jaar lank van omstreeks 1906, toe hy hier op Britstown die leraar was, tot aan sy dood dat hy sy grootste geestelike invloed uitgeoefen het en sy wydste bekendheid verwerf het. Later is die dagboek voortgesit deur twee van sy seuns, eers ds. J.H. van Wijk en sedert sy heengaan in Oktober 1970 deur ds. A.J. van Wijk jr.. ’n Derde seun, prof. Teo van Wijk, was rektor van die Universiteit van Suid-Afrika. Ds. Van Wijk was getroud met Margaret Jemima, ’n dogter van ds. Charles Murray van die NG gemeente Graaff-Reinet.

Weereens was die gemeente gelukkig om gou ’n predikant te kry toe ds. D. Du P. Steyn, voorheen van Glen Lynden, aan die begin van Junie 1912 hier bevestig word. Sy oom was pres. M.T. Steyn van die Vrystaat. Hy was voorheen van 1900 tot 1906 leraar van Glen Lynden en weer van 1907 tot 1908. In die tussentyd was hy leraar van die Salisbury.

Ds. Steyn is tydens die Nagmaalnaweek van 7 tot 9 Junie 1912 op Britstown bevestig en het die Vrydag op die dorp aangekom, sy eerste kennismaking met Britstown. Onder die sewe besoekende predikante wat die Saterdagaand sy bevestiging bygewoon het, was ds. Pieter van der Merwe, geliefde oudpredikant (toe van Boshof) en ds. Charles Murray Hofmeyr van die NG gemeente Murraysburg, wat die rede gevoer het. Die Sondagoggend by die Nagmaalsdiens het ds. Steyn sy intreepreek gelewer uit Eksodus 3:9 en 10: “Het woord kwam met stille kracht,” volgens ’n plaaslike beriggewer se verslag in die ‘’Kerkbode’’.

Gedurende sy betreklike kort dienstyd op Britstown het die kerkraad die Van Zijlsgebou in 1913 aangekoop wat in 1918 in ’n kerksaal omskep is. Ook is ’n koshuis vir behoeftige leerlinge, Morgenzon, in 1914 gebou. Dit was die voorloper van tientalle geboue wat jare daarna eers vir die huisvesting van arm leerlinge gestig en soms ook gebou is. Op hierdie gebied was die kerkraad van Britstown ’n baanbreker. In sy tyd is ook die Smartt-besproeiingskema voltooi onder die bestuur van ’n gemeentelid, J.H. Mugglestone.

Maar terwyl die Morgenzon-koshuis voltooiing genader het, het ds. Steyn in Julie 1914 ernstig siek geraak aan rumatiekkoors en daar is selfs vir sy lewe gevrees. Die leraar moes na die warmbad op Montagu en later na die kus gaan terwyl die sendingleraar en ’n sendingstudent met die gemeentelike werk gehelp het. Ná ’n afwesigheid van nege maande het ds. Steyn op 4 April 1915 weer die kansel bestyg en ’n gevoelvolle boodskap gebring na aanleiding van Ps. 118:18: “De Heer heeft mij wel hard gekastijd maar Hij heeft mij niet ter dood overgegeven.” Teen die einde van Mei het die siekte egter hervat en was sy hart in ’n bedenklike toestand. Toe word hy genoodsaak om die tuig neer te lê en op 24 Junie 1915 het twee ringsbroeders in die siekekamer demissie aan hom verleen. So het hy die gemeente onder ’n donker wolk verlaat. As blyk van liefde en waardering het die gemeente ’n beurs van £250 aan hom toegeken. Ongelukkig moes die plaaslike sendeling, eerw. J.M.N. Breedt, in dié tyd met 12 maande siekteverlof weggaan.

Ds. Steyn het hierna so goed herstel dat hy van 1916 tot 1928 in die gemeente Paterson kon arbei en van 1928 tot 1939 in Pearston. Op 18 Maart 1939 het hy vir goed afgetree en hom op Somerset-Oos gevestig. Hy is op 3 Junie 1959 op Humansdorp in die ouderdom van 87 jaar oorlede, dus ruim 45 nadat daar op Britstown vir sy lewe gevrees is. Sy vrou, Anna Sophia gebore Wessels (1887–1959), is oorlede op 10 Januarie 1959, vyf maande voor haar man.

Ds. I.J. Viljoen, wat hom 16 jaar goed geken het, het van ds. Steyn getuig: “Sy hele lewe is versier deur sy minsaamheid, opregtheid, nederigheid en hoflikheid, wat gepaardgegaan het met ’n diepe godsvrug.” Iemand uit ’n ander kerkverband het van hom getuig: “He was the most angelic person. I have ever known. I don’t think I ever remember a face so shining with goodwill.” Volgens ds. A.P. Smit, wat hom ook persoonlik geken het, was hy die toonbeeld van ’n Christen-edelman.

Reeds die tweede beroep, wat op 27 September 1915 uitgebring is op prop. K.W. le Roux, het geslaag en hy is op 18 Desember 1915 georden in ’n geskiedkundige geleentheid omdat dit die eerste keer was dat ’n proponent in die gemeente bevestig is.

Ondanks die heersende droogte en die moeilike en gespanne oorlogstoestande van die Eerste Wêreldoorlog en met die Maritz-rebellie nog vars in die geheue, het die gemeente in groot getalle na die kerk opgekom. Onder die vyf predikante wat aan die geleentheid deelgeneem het, was dr. H.P. van der Merwe, toe van Robertson, die geliefde oudleraar van Britstown, asook ds. P.J. du Toit van Vosburg wat nog altyd Britstown se konsulent was en die bevestiging waargeneem het. Die volgende dag het die jong dominee sy intreepreek gelewer met Johannes 19:4 as teksvers: “Ziet ik bring Hem tot u uit.” Ds. Le Roux het, ten spyte van die swak gesondheid van sy vrou, 'n suster van die Transvaalse moderator en administrateur van Transvaal, dr. William Nicol, in die 10 jaar dat hy hier gestaan het, deeglike werk verrig. In sy tyd is onder meer die kerksaal opgerig (1918) en ’n tweede koshuis gebou (1921).

Van 1921 tot 1922 moes die kerkraad ds. Le Roux toestemming gee om die NG gemeentes in Suidwes-Afrika, waarvan hy konsulent was, te gaan besoek. Tydens sy afwesigheid, by een geleentheid ses maande lank, het die ringspredikante met die eredienste en so meer gehelp. Dis dus geen wonder nie dat hy in Augustus 1923 ’n beroep na die Gobabis ontvang het, as medeleraar van die NG gemeente Mariental (destyds nog genoem Gibeon) omdat die NG gemeente Gobabis eers in 1939 sou afstig. Toe hy in Desember 1924 weer na Gobabis beroep word, het hy dit aangeneem. Weens die ernstige krankheid van sy kon hy eers op Sondag 25 Januarie 1925 van Britstown afskeid neem. Tydens sy afskeidspreek na aanleiding van Handelinge 21:14 “het menige traan gevloei”, aldus ds. A.P. Smit, want die band tussen leraar en gemeente was “stewig en heg”. Omdat daar dieselfde naweek ook afskeid geneem is van die plaaslike sendingleraar, eerw. J.J. Blomerus, was Britstown toe heeltemal herderloos.

Ds. Le Roux het hierna behalwe Gobabis van 1925 tot 1929 ook nog die gemeente Windhoek van 1929 af bearbei tot hy sy emeritaat op 7 Desember 1946 aanvaar het. Ten tyde van Britstown se eeufees toe hy reeds 94 jaar oud was, het ds. Le Roux op Worcester gewoon. Sy vrou, Maria Isabella, was voor hul huwelik ’n onderwyseres en is reeds in 1951 oorlede. Hul huwelik was kinderloos. Hy is ná sy aftrede weer getroud, maar die naam van sy tweede vrou word nie in die bronne vermeld nie.





</doc>
<doc id="80096" url="https://af.wikipedia.org/wiki?curid=80096" title="Stekelkophelmlaksman">
Stekelkophelmlaksman

Die Stekelkophelmlaksman ("Prionops scopifrons") is 'n gelokaliseerde algemene standvoël in laagland- en oerwerwoud. Hulle kom in groepies van 4 -12 voor en sluit soms by die Swarthelmlaksmanne aan. Die voël is 18 cm groot en weeg 30 gram. In Engels staan die voël bekend as die "Chestnut-fronted Helmetshrike".




</doc>
<doc id="80098" url="https://af.wikipedia.org/wiki?curid=80098" title="12de Oscar-toekenningsaand">
12de Oscar-toekenningsaand

Die 12de Oscar-toekenningsaand is op 29 Februarie 1940 deur die Academy of Motion Picture Arts and Sciences gehou om erkenning te gee aan rolprente van 1939. Bob Hope was vir die eerste (van 19) keer die aanbieder.

"Gone with the Wind" het die meeste benoemings ontvang: altesaam 13. Dit was die eerste jaar waarin ’n Oscar toegeken is vir beste visuele effekte, asook waarin twee pryse vir kinematografie toegeken is: vir ’n kleur- en ’n swart-wit prent.

Hattie McDaniel was die eerste swart Amerikaner wat ’n Oscar gewen het, as beste vroulike byspeler vir "Gone with the Wind".

Dit was die eerste Oscar-aand wat verfilm is. Die tydskrif "Variety Magazine" het geskryf die sterre was selfbewus vanweë die kameras en die geleentheid is gekenmerk deur modebewuste aktrises in die beste rokke, pelse en juweliersware.

Die "Los Angeles Times" het ’n taamlik akkurate lys van die wenners geplaas ondanks ’n belofte om die resultate van die stemmery geheim te hou. Baie van die benoemdes het dus voor die tyd geweet wie gewen het. Clark Gable en Bette Davis was twee van die sterre wat by hul aankoms geweet het hulle het nie in hul onderskeie kategorieë gewen nie.

Verdere omstredenheid is ná die seremonie veroorsaak toe die "Los Angeles Times" berig die beste akteur en aktrise, Robert Donat en Vivien Leigh, het James Stewart en Davis net-net geklop. Dit het daartoe gelei dat die Academy seker gemaak het die stemmery en resultate bly in die toekoms geheim.

Hier volg ’n lys van die wenners en benoemdes (die wenners word eerste genoem en is in vet druk):






</doc>
<doc id="80099" url="https://af.wikipedia.org/wiki?curid=80099" title="Bontroklaksman">
Bontroklaksman

Die Bontroklaksman ("Nilaus afer") is 'n algemene standvoël van doringboomsavanne en oop breëblaarboomveld. Die voël is 14 cm groot en weeg 24 gram. In Engels staan die voël bekend as die "Brubru".




</doc>
<doc id="80106" url="https://af.wikipedia.org/wiki?curid=80106" title="Abbas Maroufi">
Abbas Maroufi

Abbas Maroufi (* 17 Mei 1957 in Teheran) is 'n Iranse skrywer, toneelskrywer, publisis en dissident wat onder meer met sy roman "Samfoni-ye mordegan" ("Simfonie van die dooies"), wat in 1989 verskyn het, en as uitgewer van die kritiese kultuurtydskrif "Gardun" ("Hemelgewelf", "Sfeer") bekendheid verwerf het. 

"Gardun" is in 1996 vanweë sy kritiese houding teenoor die regering verban, en Abbas Maroufi is tot ses maande gevangenis en twintig houe met 'n sweep gevonnis, maar kon Iran danksy internasionale politieke druk verlaat om hom met sy gesin in Duitsland te vestig. Sy literêre werke, wat deur 'n gesofistikeerde vertelstyl en 'n afwisseling van narratiewe en tydsvlakke gekenmerk word, is in Iran verban. Abbas Maroufi bly tans met sy vrou Akram Abooee, 'n skilderes, en drie dogters in Berlyn waar hy die grootste boekwinkel vir Persiese en Oosterse literatuur ("Hedayat") in Europa en 'n drukkery en uitgewery bedryf, terwyl hy ook steeds self skryf.




</doc>
<doc id="80124" url="https://af.wikipedia.org/wiki?curid=80124" title="13de Oscar-toekenningsaand">
13de Oscar-toekenningsaand

Die 13de Oscar-toekenningsaand is op 27 Februarie 1941 deur die Academy of Motion Picture Arts and Sciences gehou om erkenning te gee aan rolprente van 1940.

Dit is die eerste jaar dat koeverte gebruik is om die name van die wenners geheim te hou en dit het gelei tot die bekende frase: "May I have the envelope, please." Die maatskappy Price Waterhouse is aangestel om die stemme te tel ná die fiasko van die vorige jaar toe die "Los Angeles Times" die wenners se name laat uitlek het.

Die prys vir beste draaiboek is in dié jaar vir die eerste verdeel in twee aparte kategorieë: beste oorspronklike draaiboek en beste draaiboekverwerking.

David O. Selznick, die onafhanklike vervaardiger van die vorige jaar se wenner, "Gone with the Wind", het ook dié jaar se beste prent, "Rebecca", vervaardig – hy was die eerste vervaardiger van twee beste prente agtereenvolgens. Hoewel "Rebecca" elf benoemings gehad het, het dit net die Oscars vir beste prent en beste kinematografie (swart-wit) gewen, en dit was die laaste keer dat ’n beste prent nie ook gewen het vir óf beste regisseur óf draaiboek óf toneelspel nie. "Rebecca" was die eerste Amerikaanse prent wat deur Alfred Hitchcock geregisseer is en sy enigste prent wat vir beste prent gewen het. Nog ’n prent van hom, "Foreign Correspondent", is in dié jaar as beste prent benoem.

Die ateljee United Artists was die laaste van die oorspronklike ateljees (die ander is MGM, Columbia, 20th Century Fox, Warner Bros., Universal en Paramount) wat die Oscar vir beste prent gewen het. "Pinocchio" was die eerste animasieprent wat mededingende Oscars gewen het: vir beste klankbaan en beste liedjie. Dit was die begin van ’n lang tradisie waar animasieprente hierdie kategorieë gewen het.

"The Thief of Bagdad" het die meeste Oscars ingepalm – altesaam drie – en dit was die eerste prent wat die meeste pryse gewen het sonder dat dit benoem is as beste prent.

Hier volg ’n lys van die wenners en benoemdes (die wenners word eerste genoem en is in vet druk):




</doc>
<doc id="80126" url="https://af.wikipedia.org/wiki?curid=80126" title="14de Oscar-toekenningsaand">
14de Oscar-toekenningsaand

Die 14de Oscar-toekenningsaand is op 26 Februarie 1942 deur die Academy of Motion Picture Arts and Sciences gehou om erkenning te gee aan rolprente van 1941. Agterna beskou was die seremonie bekend daarvoor dat "Citizen Kane" nie die Oscar as beste prent gewen het nie. Die wenner was "How Green Was My Valley". John Ford het sy derde Oscar gewen vir beste regisseur, ook vir "How Green Was My Valley".

Die aandag was gevestig op die wedywering om die prys vir beste aktrise tussen twee susters, Joan Fontaine in Alfred Hitchcock se "Suspicion" en Olivia de Havilland vir "Hold Back the Dawn". Fontaine het die Oscar gekry – sy was die enigste akteur in ’n Alfred Hitchcock-prent wat ooit vir toneelspel gewen het.

Dit was die eerste jaar waarin dokumentêre prente ingesluit is. Die eerste Oscar vir ’n dokumentêr was vir "Churchill's Island".

"The Little Foxes" het ’n nuwe rekord opgestel met nege benoemings sonder om ’n enkele Oscar te wen. Dit is geëwenaar in 1957 met "Peyton Place" en oortref in 1977 met "The Turning Point" en "The Color Purple", albei met 11 benoemings.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80129" url="https://af.wikipedia.org/wiki?curid=80129" title="15de Oscar-toekenningsaand">
15de Oscar-toekenningsaand

Die 15de Oscar-toekenningsaand is op 4 Maart 1943 deur die Academy of Motion Picture Arts and Sciences gehou om erkenning te gee aan rolprente van 1942. "Mrs. Miniver" het die Oscar vir beste rolprent gewen. Dit het ook die meeste benoemings gehad en het die meeste pryse gewen.

Die seremonie is bekend vir die toespraak van Greer Garson, wat die prys vir beste aktrise gewen het – dit was byna ses minute lank en word algemeen beskou as die langste toespraak op ’n Oscar-aand.

Nog iets wat uitgestaan het, was dat Irving Berlin die Oscar vir beste liedjie oorhandig het – en dit toe self gewen het vir "White Christmas".

Die kategorie beste dokumentêr het vier wenners gehad, iets wat nooit tevore en nog nie weer sedertdien gebeur het nie.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80131" url="https://af.wikipedia.org/wiki?curid=80131" title="16de Oscar-toekenningsaand">
16de Oscar-toekenningsaand

Die 16de Oscar-toekenningsaand is op 2 Maart 1944 deur die Academy of Motion Picture Arts and Sciences gehou om erkenning te gee aan rolprente van 1943. Die meer teatrale aanbieding het dit die voorloper gemaak van hedendaagse Oscar-aande.

Die animasiereeks "Tom and Jerry" het hul eerste Oscar gewen vir "The Yankee Doodle Mouse" nadat hulle twee keer agtereenvolgens benoem is sonder om te wen. Hulle het eindelik nog ses Oscars gewen, onder meer drie keer agtereenvolgens vir die volgende drie jaar, en is altesaam 13 keer benoem.

Manlike en vroulke byspelers het vir die eerste volgrootte-beeldjies huis toe geneem in plaas van kleiner beeldjies wat op ’n plaat aangebring is.

Dit was die laaste keer tot in 2009 dat die beste prent meer as 10 benoemings gekry het. "The Ox-Bow Incident" is die laaste prent wat net in dié kategorie benoem is.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80132" url="https://af.wikipedia.org/wiki?curid=80132" title="Taalverwerwing">
Taalverwerwing

Taalverwerwing is die proses waarvolgens mense die kapasiteit bekom om taal waar te neem en begryp, asook om woorde en sinne te kommunikeer. Taalverwerwing is een van die fundamentele menslike eienskappe, want nie-mense kommunikeer nie deur middel van taal nie. Taalverwerwing verwys algemeen na eerstetaalverwerwing, wat die studie van suigelinge se verwerwing van hulle moedertaal behels. Dit word van "tweedetaalverwerwing" onderskei wat die verwerwing van addisionele tale behels (by beide kinders en volwassenes).

Die vermoë om taal suksesvol te gebruik vereis die verwerwing van ŉ reeks vaardighede insluitend fonologie, morfologie, sinsbou, semantiek en ŉ uitgebreide woordeskat. Taal kan gevokaliseer word as byvoorbeeld spraak, of met die hand byvoorbeeld gebare taal. Die menslike taalvermoë word in die brein aangevoer. Hoewel die mens se taalvermoë eindigend is, kan ŉ oneindige aantal sinne verstaan en geuiter word, gebaseer op ŉ sintaktiese beginsel genoem rekursie. Bewyse wil voorstel dat elke individu drie rekursiewe meganismes besit wat die onbepaalde voortbring van sinne toelaat. Die drie meganismes is : "relativering", "komplimentering " en "koördinering".

Die vermoë om taal te verwerf en gebruik is ŉ sleutelfaktor in die onderskeid tussen mense en dier. Hoewel dit moeilik is om presies vas te stel watter aspekte van taal uniek tot die mens is, is daar ŉ paar ontwerpskenmerke wat in alle bekende vorms van menslike taal voorkom, maar ontbreek in vorms van dierekommunikasie. Baie diere het byvoorbeeld die vermoë om met mekaar te kommunikeer deur tekens te gee na die voorwerpe om hulle, maar dit ontbreek die willekeurigheid van menslike tongvalle (in dat daar geen leidraad is in die klank van die woord "hond" wat op sy betekenis sal dui nie). Ander vorms van dierekommunikasie kan gebruik maak van willekeurige klanke, maar kan nie die klanke op verskillende wyses kombineer om algehele nuwe boodskappe te maak wat outomaties deur die ander verstaan sal word nie. Charles F. Hockett het hierdie ontwerpskenmerk van menslike taal "produktiwiteit" genoem. Dit is deurslaggewend tot die begrip van die mens se taalverwerwing dat ons nie beperk is tot ŉ eindige stel woorde nie, maar eerder die vermoë moet besit om ŉ ingewikkelde stelsel te verstaan en benut, wat toelaat vir ŉ oneindige aantal moontlike boodskappe. Dus, hoewel verskeie vorms van dierekommunikasie bestaan, verskil dit van menslike taal in soverre dat dit ŉ beperkte reeks vokabulêre tekens het, en dat die items nie sintakties saamgevoeg word om frases te vorm nie.

ŉ Belangrike debat rondom die verstaan van taalverwerwing is hoe die vermoëns, vanuit linguistieke insette, deur suigelinge bekom word. Insette binne die linguistieke konteks word verstaan as "Alle woorde, kontekste en ander vorms van taal waaraan ŉ leerder blootgestel word, relatief tot verwerfde vaardigheid in eerste of tweede tale". Nativiste soos Noam Chomsky het gefokus op die besonder komplekse wese van menslike grammatika, die eindigheid en dubbelsinnigheid van die insette wat kinders ontvang, en die relatief beperkte kognitiewe vermoëns van ŉ suigeling. Vanuit die kenmerke kon hulle aflei dat die proses van taalverwerwing in suigelinge streng afgedwing en beheer word deur die biologiesbepaalde karakteristieke van die menslike brein. Anders, redeneer hulle, is dit uiters moeilik om te verduidelik hoe kinders, binne die eerste vyf jaar van hulle lewens, reëlmatig die ingewikkelde, grootliks versweë grammatikareëls van hulle moedertaal bemeester.

Ander geleerdes staan egter die moontlikheid teen dat suigelinge se reëlmatige sukses met die verwerwing van hul moedertaal se grammatika, enigiets meer benodig as die aanleervorms waargeneem met ander kognitiewe vaardighede, insluitend eenvoudige motoriese vaardighede soos om te leer fietsry. In besonder was daar weerstand teen die moontlikheid dat menslike biologie enige vorm van spesialisering van taal insluit. Die konflik word gereeld na verwys as die "Aangebore versus aangeleer" debat. Uit die aard van die saak erken meeste geleerdes dat sekere aspekte van taalverwerwing die gevolg moet wees van die spesifieke manier waarop die mens se verstand "bedraad" is (ŉ "aangebore" komponent, wat ŉ verklaring lewer vir hoekom dierespesies nie menslike taal kan verwerf nie), en ander aspekte wat weer gevorm word deur die spesifieke taalomgewing waarin ŉ persoon groot word (ŉ "aanleer" komponent wat verklaar hoekom mense wat opgroei in verskillende gemeenskappe verskillende tale aanleer). Die tot nog toe onbeantwoorde vraag is die mate waartoe die spesifieke kognitiewe vermoëns in die "aangebore" komponent ook buite taal gebruik word.


</doc>
<doc id="80133" url="https://af.wikipedia.org/wiki?curid=80133" title="Tweedetaalverwerwing">
Tweedetaalverwerwing

Tweedetaalverwering, of L2-verwerwing, is die proses waarvolgens mense ŉ tweede taal aanleer. Tweedetaalverwerwing verwys ook na die wetenskaplike vakgebied gemoeid met die studie van die proses daarvan. "Tweede taal" verwys na enige taal aangeleer addisioneel tot ŉ persoon se eerste taal; hoewel die konsep "tweede"taalverwerwing genoem word, kan dit ook die aanleer van ŉ derde, vierde of meerdere tale insluit. Tweedetaalverwerwing verwys na wat leerders doen en nie na praktyke in taalonderrig nie.

Die vakgebied van tweedetaalverwerwing is ŉ onderafdeling van toegepaste linguistiek. Dit is wydgebaseer en relatief nuut. Net soos met die verskeie vertakkinge van linguistiek, is tweedetaalverwerwing nou verwant aan sielkunde, kognitiewe sielkunde en onderwys. Om die vakgebied te onderskei van die leerproses self, word die terme " tweedetaalverwerwingnavorsing", "tweedetaalstudies", en " tweedetaalverwerwingstudies " ook gebruik.

Tweedetaalverwerwingnavorsing het begin as ŉ interdissiplinêre vakgebied en as gevolg hiervan is dit moeilik om ŉ akkurate begindatum vas te stel. Twee verhandelings in besonder word egter gesien as instrumenteel tot die moderne studie van tweedetaalverwerwing: Pit Corder se 1967 essay "The Significance of Learners' Errors", en Larry Selinker se 1972 artikel "Interlanguage". Die studierigting beleef ook groot vooruitgang in die daaropvolgende dekades. Teen 2010 word tweedetaalverwerwing vanuit ŉ wye verskeidenheid vakgebiede se perspektiewe bestudeer en ŉ proliferasie van verskillende teorieë ontstaan. Die twee hoofstroombenaderings is egter taalkundige teorieë gebaseer op Noam Chomsky se universele grammatika en sielkundige teorieë soos die bekwaamheidsverwerwingsteorie en konneksionisme. 

Die term "verwerwing" is oorspronklik gebruik om die onderbewuste aard van die leerproses uit te lig, maar die afgelope paar jare het "leer" en "verwerwing" merendeels sinonieme geword.

Tweedetaalverwerwing kan erftaalverwerwing insluit, maar sluit gewoonlik nie tweetaligheid in nie. Meeste navorsers beskou tweetaligheid as die eindresultaat van die aanleer van ŉ taal, nie die proses self nie, en begryp die terme as verwysend na amperse moedertaalvlotheid. Skrywers in rigtings soos onderwys en sielkunde gebruik tweetaligheid egter gereeld om losweg te verwys na alle vorms van tweetaligheid. Tweedetaalverwerwing moet ook nie teenoor die verwerwing van ŉ vreemde taal gestel word nie; eerder dat die aanleer van beide dieselfde fundamentele prosesse behels maar in verskillende omstandighede. .

Daar is al heelwat debatte gevoer oor presies hoe taal aangeleer word, en baie geskilpunte is nog steeds onopgelos. Daar is vele tweedetaalverwerwingsteorieë, maar nie een word deur alle navorsers aanvaar as ŉ omvattende verduideliking nie. Vanweë die interdissiplinêre aard van die vakgebied word daar nie verwag dat dit in die afsienbare toekoms wel die geval sal wees nie.


</doc>
<doc id="80134" url="https://af.wikipedia.org/wiki?curid=80134" title="Geletterdheid">
Geletterdheid

Geletterdheid is die vermoë om jou eie naam te lees en skryf en verder ook vir kennis en belangstelling, om samehangend te skryf en om krities te kan dink oor die geskrewe woord. Die onvermoë om dit te kan doen word ongeletterdheid of analfabetisme genoem. Visuele geletterdheid sluit, bykomend tot die vermoë om visuele vorms van kommunikasie soos lyftaal te begryp, afbeeldings, kaarte en video in. Ontwikkelende definisies van geletterdheid sluit geredelik al die simbolestelsels in relevant tot ŉ betrokke gemeenskap. Geletterdheid omvou ŉ ingewikkelde stelsel van vermoëns om die heersende simbolestelsels van ŉ kultuur te verstaan en gebruik vir persoonlike en gemeenskaplike ontwikkeling. In ŉ tegnologiese samelewing word die konsep van geletterdheid uitgebrei na die media en elektronies teks, bykomend tot alfabetiese en numeriese stelsels. Hierdie vermoëns wissel in die onderskeie sosiale en kulturele kontekste volgens behoefte, aanvraag en opvoeding.

Die primêre begrip van geletterdheid stel nog steeds die lewenslange, intellektuele proses voor van die inwin van betekenis vanaf ŉ kritieke interpretasie van die geskrewe of gedrukte teks. Die sleutel tot alle geletterdheid is leesontwikkeling, ŉ reeks vaardighede wat begin met die vermoë om gesproke woorde te begryp en geskrewe woorde te dekodeer, en sluit af met die in diepte begrip van teks. Leesontwikkeling betrek ŉ reeks ingewikkelde taalonderstuttings insluitend die bewustheid van spraakklanke (fonologie), spelpatrone (ortografie), woordbetekenisse (semantiek), grammatika (sintaksis) en patrone van woordvorming (morfologie), vanwaar dit uit alles die nodige platform skep vir leesvlotheid en begrip. Namate die vaardighede verwerf is, kan die leser volle taalgeletterdheid bereik, wat die vermoë insluit om gedrukte materiaal met kritiese analise, gevolgtrekking en samevoeging te benader; akkuraat en samehangend te skryf; en om inligting en insig vanuit teks te gebruik as die basis vir ingeligte besluite en kreatiewe denke.

Die Verenigde Nasies se opvoedkundige, wetenskaplike en kulturele organisasie (UNESCO) beskryf geletterdheid as die "vermoë om te identifiseer, verstaan, interpreteer, skep, kommunikeer en bereken, deur die gebruik van gedrukte en geskrewe materiaal geassosieer met wisselende kontekste. Geletterdheid behels ŉ deurlopendheid in onderrig vir die bemagtiging van individue om hul doelwitte te bereik, hul kennis en potensiaal te ontwikkel, en ten volle betrokke te raak by hul gemeenskappe en die breër samelewing."


</doc>
<doc id="80135" url="https://af.wikipedia.org/wiki?curid=80135" title="(ε, δ)-definisie van 'n limiet">
(ε, δ)-definisie van 'n limiet

In kalkulus is die (ε, δ)-definisie van ’n limiet ("epsilon-delta definisie van ’n limiet") 'n amptelike weergawe van die konsep van ’n limiet. Dit is eerste deur Bernard Bolzano in 1817 beskryf, gevolg deur ’n minder presiese weergawe deur Augustin-Louis Cauchy. Die definitiewe moderne stelling is verskaf deur Karl Weierstrass.


</doc>
<doc id="80136" url="https://af.wikipedia.org/wiki?curid=80136" title="Limiet">
Limiet

’n Limiet beteken "die uiterste mate."

As jy in die stad ry, is die limiet 60 km/h.  As jy vinniger as dit ry, sal jy beboet word.

Limiete in wiskunde word gebruik om aan te toon dat ’n veranderlike nader en nader aan ’n spesifieke getal kom totdat dit so naby is dat die veranderlike en getal dieselfde waarde het.

In analise, 'n vertakking van wiskunde, word die "limiet van 'n funksie" beskryf as die gedrag van die funksie rondom 'n sekere punt. Limiete is een van die kernkonsepte in analise en vorm die basis van differensiasie, integrasie en differensiaalvergelykings.

Die formele definisie van 'n limiet is:
Informeel kan die limiet "formula_4" van 'n funksie "formula_5" beskou word as die funksie-eindwaarde wat genader word, "formula_6" wanneer "formula_7" die waarde "formula_8" nader, "formula_9".

Vervang  formula_10 se waarde in die funksie.

Bepaal wat is die antwoord.  Afhangende van die antwoord is daar 3 tipes en 1 spesiale geval.

As die antwood ’n reële getal is, dan bestaan die limiet en word niks verder gedoen nie:
As die antwoord na vervanging onbepaald is, met ander woorde  formula_11

Dan kan daar nie net vervang word nie, dan moet gefaktoriseer word in beide die teller en die noemer sodat ’n waarde vir die limiet gekry kan word as vervanging plaasvind na faktorisering:
Onbepaald dus faktoriseer: 

As die antwoord na vervanging ongedefineerd is, deel  elke term van die teller en elke term van die noemer deur formula_10  se hoogste mag.

Ongedefineerd word gekry as  formula_13
"formula_14"

Hierdie funksie het geen formula_10 waarde nie, dus die limiet van ’n konstante bly die spesifieke konstante afgesien van waarheen formula_10 neig  .


</doc>
<doc id="80141" url="https://af.wikipedia.org/wiki?curid=80141" title="17de Oscar-toekenningsaand">
17de Oscar-toekenningsaand

Die 17de Oscar-toekenningsaand is op 15 Maart 1945 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1944. Dit was die eerste keer dat die seremonie landwyd oor ABC Radio uitgesaai is.

Dit was ook die eerste keer dat die benoemings vir beste rolprent tot vyf beperk is en die eerste en laaste keer dat iemand vir beste akteur én beste manlike byspeler vir dieselfde rol in dieselfde prent benoem is. Barry Fitzgerald is vir albei kategorieë benoem vir die rol van vader Fitzgibbon in "Going My Way". Hy het die Oscar vir beste manlike byspeler gewen.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80142" url="https://af.wikipedia.org/wiki?curid=80142" title="18de Oscar-toekenningsaand">
18de Oscar-toekenningsaand

Die 18de Oscar-toekenningsaand is op 7 Maart 1946 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1945.

Dit was die eerste Oscar-aand ná die Tweede Wêreldoorlog en dit was dus ’n glansryker geleentheid as tydens die oorlog. Die gipsbeeldjies van die oorlogstyd is vervang deur bronsbeeldjies met verguldsel. Desondanks het die regisseur Billy Wilder se stroewe drama "The Lost Weekend" die meeste pryse ingepalm. Dit was die eerste prent wat die Oscar vir beste rolprent én die Palme d'Or gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80143" url="https://af.wikipedia.org/wiki?curid=80143" title="19de Oscar-toekenningsaand">
19de Oscar-toekenningsaand

Die 19de Oscar-toekenningsaand is op 13 Maart 1947 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1946.

Op die seremonie is die neiging van die laat 1940's voortgesit om rolprente oor sosiale kwessies van dié tyd te bekroon. "The Best Years of Our Lives" gaan oor die lewe van drie veterane wat van die Tweede Wêreldoorlog af terugkeer en hoe hulle weer tuis aanpas ná die oorlog.

Dit was die eerste keer sedert die 2de Oscar-toekenningsaand dat elke kategorie hoogstens vyf benoemings gehad het.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80144" url="https://af.wikipedia.org/wiki?curid=80144" title="20ste Oscar-toekenningsaand">
20ste Oscar-toekenningsaand

Die 20ste Oscar-toekenningsaand is op 20 Maart 1948 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1947. Geen prent het meer as drie benoemings gekry nie – dit was die laaste keer dat dit sou gebeur tot met die 78ste Oscar-toekenningsaand in 2006.

Die verrassende wenner vir beste aktrise was Loretta Young vir "The Farmer's Daughter", ondanks die feit dat Rosalind Russell ernstig voorbrand gemaak het vir haar toneelspel in "Mourning Becomes Electra".

James Baskett het ’n spesiale Oscar ontvang vir sy rol as Uncle Remus in "Song of the South", en daarom is hy nie benoem vir beste akteur nie. Burgerregte-organisasies was egter ontevrede oor sy "onvleiende" uitbeelding van swart Amerikaners.

Op 71 was Edmund Gwenn die oudste Oscar-wenner nog, en hy het dié rekord gehou tot in 1976, toe George Burns op 80 gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80145" url="https://af.wikipedia.org/wiki?curid=80145" title="21ste Oscar-toekenningsaand">
21ste Oscar-toekenningsaand

Die 21ste Oscar-toekenningsaand is op 24 Maart 1949 deur die Academy of Motion Picture Arts and Sciences in Hollywood gehou om erkenning te gee aan die rolprente van 1948.

Die seremonie het met baie eerstes gespog. Dit was die eerste keer dat ’n nie-Hollywood-produksie ("Hamlet") die Oscar vir beste prent gewen het. Dit was die eerste keer dat ’n persoon, Laurence Olivier, homself geregisseer en ’n Oscar vir toneelspel daarvoor gewen het. Die regisseur John Huston het twee verskillende prente in een jaar geregisseer waarvoor akteurs Oscars gewen het: sy pa, Walter Huston, in "The Treasure of the Sierra Madre" en Claire Trevor in "Key Largo". Die Huston-familie het dié aand drie pryse gewen.

Jane Wyman was die eerste aktrise sedert die dae van stilrolprente wat ’n Oscar gewen het sonder om ’n woord te sê. Humphrey Bogart is nie vir beste akteur benoem vir sy rol in "The Treasure of the Sierra Madre" nie, en dit word nou beskou as een van die grootste Oscar-flaters.

"Joan of Arc" was die eerste prent wat 7 benoemings gekry het, maar nie vir beste rolprent benoem is nie.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80146" url="https://af.wikipedia.org/wiki?curid=80146" title="22ste Oscar-toekenningsaand">
22ste Oscar-toekenningsaand

Die 22ste Oscar-toekenningsaand is op 23 Maart 1950 deur die Academy of Motion Picture Arts and Sciences in Hollywood gehou om erkenning te gee aan die rolprente van 1949. Dit was die laaste keer dat al vyf benoemde rolprent swart-wit was.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80147" url="https://af.wikipedia.org/wiki?curid=80147" title="23ste Oscar-toekenningsaand">
23ste Oscar-toekenningsaand

Die 23ste Oscar-toekenningsaand is op 29 Maart 1951 deur die Academy of Motion Picture Arts and Sciences in Hollywood gehou om erkenning te gee aan die rolprente van 1950. "All About Eve" is vir 14 Oscars benoem en het die vorige rekord deur "Gone with the Wind" verbeter.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80148" url="https://af.wikipedia.org/wiki?curid=80148" title="24ste Oscar-toekenningsaand">
24ste Oscar-toekenningsaand

Die 24ste Oscar-toekenningsaand is op 20 Maart 1952 deur die Academy of Motion Picture Arts and Sciences in Hollywood gehou om erkenning te gee aan die rolprente van 1951.

"An American in Paris" het die Oscar vir beste rolprent gewen. Nes "A Place in the Sun" het dit altesaam ses pryse gewen. "A Streetcar Named Desire" het vier Oscars gewen, onder meer drie van die akteurspryse – Marlon Brando het nie gewen nie, hoewel sy uitbeelding van Stanley Kowalski later beskou is as een van die invloedrykste uitbeeldings in die moderne rolprentwese.

Humphrey Bogart was die laaste man ooit wat in die 19de eeu gebore is wat ’n prys vir beste akteur gewen het. "An American in Paris" was maar die tweede kleurrolprent wat gewen het vir beste prent. Die eerste een was "Gone with the Wind" 12 jaar tevore.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80149" url="https://af.wikipedia.org/wiki?curid=80149" title="25ste Oscar-toekenningsaand">
25ste Oscar-toekenningsaand

Die 25ste Oscar-toekenningsaand is op 19 Maart 1953 deur die Academy of Motion Picture Arts and Sciences in Hollywood en New York gehou om erkenning te gee aan die rolprente van 1952. Dit was die eerste Oscar-aand wat op televisie gebeeldsend is, en die eerste seremonie wat tegelykertyd in Hollywood en New York gehou is.

Groot omstredenheid het die wenners van die prys vir beste rolprent omhul: die gunsteling, "High Noon", het verloor teen Cecil B. DeMille se "The Greatest Show on Earth". Laasgenoemde word nou beskou as een van die swakste prente wat nog ’n Oscar gewen het.

"The Bad and the Beautiful" het vyf pryse gewen – die meeste wat nog gewen is deur ’n prent wat nie vir beste rolprent benoem is nie. Dit was ook die laaste keer ooit dat die beste rolprent net twee Oscars kon wen. Shirley Booth was die laaste mens wat in die 19de eeu gebore is wat ’n Oscar vir beste akteur gewen het.

Vir die eerste keer sedert die instelling van die kategorieë beste manlike en vroulike byspeler is die Oscars vir beste rolprent en beste regisseur asook al vier akteurspryse deur ses verskillende prente gewen. Dit het sedertdien nog net drie keer gebeur: in 1957, 2006 en 2013.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80150" url="https://af.wikipedia.org/wiki?curid=80150" title="26ste Oscar-toekenningsaand">
26ste Oscar-toekenningsaand

Die 26ste Oscar-toekenningsaand is op 25 Maart 1954 deur die Academy of Motion Picture Arts and Sciences in Hollywood en New York gehou om erkenning te gee aan die rolprente van 1953.

Shirley Booth, wat in Philadelphia in ’n toneelstuk opgetree het, het die beste akteur deur middel van ’n lewendige uitsending aangekondig nadat die aanbieder Donald O'Connor vir haar die naam oor die telefoon gegee het. Gary Cooper het sy prysoorhandiging aan die beste aktrise vooraf opgeneem op ’n stel in Mexiko en O'Connor het die wenner aangekondig.

Al die grootste wenners in dié jaar was swart-wit rolprente. Die grootste was Fred Zinnemann se "From Here to Eternity", met 13 benoemings en 8 Oscars, waaronder vir beste rolprent, manlike en vroulike byspeler, regisseur en draaiboek. Met sy 8 pryse het hy die rekord geëwenaar van "Gone with the Wind" (1939).

William Holden se toespraak as beste akteur was bloot "Dankie" – een van die kortste toesprake in Oscar-geskiedenis.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80151" url="https://af.wikipedia.org/wiki?curid=80151" title="27ste Oscar-toekenningsaand">
27ste Oscar-toekenningsaand

Die 27ste Oscar-toekenningsaand is op 30 Maart 1955 deur die Academy of Motion Picture Arts and Sciences in Hollywood en New York gehou om erkenning te gee aan die rolprente van 1954.

Sam Spiegel was die vervaardiger en Elia Kazan die regisseur van die beste rolprent, "On the Waterfront". Die prent het 12 benoemings gehad en 8 Oscars gewen, en het die rekord geëwenaar van "Gone with the Wind" (1940) en "From Here to Eternity" (1954). Die swart-wit prent, met ’n lae begroting en Marlon Brando in die hoofrol, vertel die verhaal van dokwerkers in New York asook van wreedheid en korrupsie.

In die kategorie vir beste akteur het Brando weer te staan gekom teen Humphrey Bogart, wat hom drie jaar tevore geklop het om die Oscar. In ’n verrassende wending het Brando gewen (Bing Crosby was die gunsteling) – dit was Brando se eerste Oscar en dit word steeds as een van die beste rolprentuitbeeldings beskou.

Grace Kelly se Oscar vir beste aktrise was ook ’n verrassing. Judy Garland was die gunsteling, maar kon nie die seremonie bywoon nie omdat sy pas die lewe aan haar derde kind geskenk het. Kameras is in haar kamer opgestel sodat sy dankie kon sê ingeval sy wen.

Dorothy Dandridge was die eerste swart Amerikaner wat vir beste aktrise benoem is.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80152" url="https://af.wikipedia.org/wiki?curid=80152" title="28ste Oscar-toekenningsaand">
28ste Oscar-toekenningsaand

Die 28ste Oscar-toekenningsaand is op 21 Maart 1956 deur die Academy of Motion Picture Arts and Sciences in Hollywood en New York gehou om erkenning te gee aan die rolprente van 1955.

"Marty", ’n eenvoudige prent met ’n lae begroting, was die kortste prent wat nog as beste prent bekroon is, asook die tweede een wat ook ’n Palme d'Or gewen het.

James Dean was die eerste akteur in die geskiedenis wat nadoods benoem is vir ’n Oscar: vir beste akteur in "East of Eden".

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80153" url="https://af.wikipedia.org/wiki?curid=80153" title="29ste Oscar-toekenningsaand">
29ste Oscar-toekenningsaand

Die 29ste Oscar-toekenningsaand is op 27 Maart 1957 deur die Academy of Motion Picture Arts and Sciences in Hollywood en New York gehou om erkenning te gee aan die rolprente van 1956.

In dié jaar is ’n kategorie ingestel vir beste buitelandse rolprent in plaas daarvan dat ’n spesiale prys daaraan toegeken is. Die eerste wenner was Federico Fellini se "La strada", met Anthony Quinn. Dit is ook benoem vir beste oorspronklike draaiboek. Dit was ook die eerste jaar dat al vyf benoemings vir beste rolprent kleurprente was.

Al die groot pryswenners was epiese prente soos "Around the World in Eighty Days", "The King and I", "Anastasia", "Giant", "The Ten Commandments" en "War and Peace". Dit was ’n neiging wat in die jare daarna volgehou is.

James Dean is die enigste akteur tot op datum wat ’n tweede nadoodse benoeming vir beste akteur gekry het: vir sy spel in "Giant".

Dit was slegs die tweede keer sedert die instelling van die kategorieë beste manlike en vroulike byspeler dat die Oscars vir beste rolprent en regisseur en al vier die akteurspryse deur ses verskillende prente gewen is. Dit sou eers weer op die 78ste Oscar-toekenningsaand in 2006 gebeur.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80156" url="https://af.wikipedia.org/wiki?curid=80156" title="30ste Oscar-toekenningsaand">
30ste Oscar-toekenningsaand

Die 30ste Oscar-toekenningsaand is op 26 Maart 1958 deur die Academy of Motion Picture Arts and Sciences in Hollywood gehou om erkenning te gee aan die rolprente van 1957.

Die Oscar vir draaiboek gebaseer op materiaal van ’n ander medium is toegeken aan Pierre Boulle vir "The Bridge on the River Kwai", ondanks die feit dat hy nie kon Engels praat nie. Die eintlike skrywers, Carl Foreman en Michael Wilson, was in dié tyd op ’n swartlys en hul werk is nie op die skerm erken nie. Foreman en Wilson het intussen by die Academy erkenning vir hul bydrae gekry.

Joanne Woodward se Oscar vir beste aktrise in "The Three Faces of Eve" was die laaste keer in ’n lang tyd dat ’n rolprent vir beste aktrise gewen het sonder dat dit enige ander benoeming gekry het. Dit is eers 31 jaar later deur Jodie Foster geëwenaar vir haar rol in "The Accused".

"Peyton Place" het die rekord van "The Little Foxes" geëwenaar vir die prent met die meeste benoemings sonder om ’n enkele prys te wen (9). Dit is eers in 1977 oortref deur "The Turning Point", wat 11 benoemings gekry het sonder om te wen. Laasgenoemde rekord is in 1985 geëwenaar deur "The Color Purple". "Peyton Place" het ook ’n rekord opgestel as die prent met die meeste akteursbenoemings sonder om een te wen (5). Dié rekord is een keer geëwenaar, in 1964 deur "Tom Jones".

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80157" url="https://af.wikipedia.org/wiki?curid=80157" title="31ste Oscar-toekenningsaand">
31ste Oscar-toekenningsaand

Die 31ste Oscar-toekenningsaand is op 6 April 1959 deur die Academy of Motion Picture Arts and Sciences in Hollywood gehou om erkenning te gee aan die rolprente van 1958. Die vervaardiger van die seremonie, Jerry Wald, het nommers uit die program begin sny om seker te maak dit eindig betyds. Hy het egter te veel gesny en die seremonie was 20 minute te vroeg verby. Jerry Lewis het probeer opmaak vir die ekstra tyd, maar die uitsaaier, NBC, het eindelik oorgeslaan na ’n sportuitsending.

Die prent "Gigi" het nege Oscars gewen en die rekord van "Gone with the Wind" se agt pryse verbeter. Dit was ook die laaste rolprent tot "The Last Emperor" in 1988 wat as beste rolprent aangewys is sonder enige akteursbenoemings. Dit het ook gespog met die meeste benoemings wat almal gewen is. Die rekord is deur "The Last Emperor" geëwenaar en eers in 2003 deur "The Lord of the Rings: The Return of the King" oortref.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80158" url="https://af.wikipedia.org/wiki?curid=80158" title="Suidelike waterfiskaal">
Suidelike waterfiskaal

Die Suidelike waterfiskaal ("Laniarius ferrugineus") ('ferrugineus' = roeskleurig) is 'n endemiese, algemene standvoël van woudrande, ruigtes en digte kusstreke. Hulle bly een-een of in pare. Die voël is gemiddeld 22 cm groot en weeg 59 gram.

In Engels staan die voël bekend as die "Southern boubou". Alhoewel hierdie standvoël en sy familie eens gereken was onder ware laksmanne in die familie Laniidae, is hulle nie naby verwant nie.

Die spesie word aangetref in suidoostelike Afrika, hoofsaaklik in Suidoos-Zimbabwe, die ooste van Botswana, Mosambiek en suidelike en oostelike Suid-Afrika. Hulle woon in digte bosse en woude, mangliet, struikgewas en tuine. In droër areas kom hulle voor in oewerwoud.

Die manlike Suidelike waterfiskaal is 'n redelik kenmerkende 20–22 cm lang voël met swart bokante wat strek van die bokant van die kop tot by die stert, 'n treffende wit vlerkstreep, en 'n relatief lang swart stert met wit buitevere. Die onderlyf is wit en skakeer na roeskleurig op die maag, onderstert en flanke. Die bek, oë en bene is swart.

Die wyfie is soortgelyk aan die mannetjie, maar donkergrys bo-op en met 'n roeserige blos op die bors. Jong voëls lyk na die wyfie, maar met bruin gespikkel bo-op, 'n gelerige blos op die vlerkbalk, en is gestreep onder.

Die roeskleur op die onderlyf, wat die voël sy wetenskaplike naam gee, onderskei hom van die tropiese waterfiskaal en die moeraswaterfiskaal. Oppervlakkig lyk hulle soos die fiskaallaksman, "Lanius collaris", maar het 'n korter stert met meer wit in die vlerke, en is minder opmerklik in gewoontes.

In teenstelling met die ware laksman wat in die oopte sit, verkies die Suidelike waterfiskaal om in digte plantegroei naby aan die grond te wei. Hierdie gewoonte het gelei tot die beskrywings "skaam" en "sluiperig". Diëet-gewys vang die Suidelike waterfiskaal hoofsaaklik insekte wat op die grond of van lae takke af gevang word. Klein knaagdiere, akkedisse, slakke en vrugte is ook op die spyskaart.

Die Suidelike waterfiskaal gebruik 'n duetroep, met 'n "ooo-whee-ooo", gevolg deur "ooo-ooo-wheee", of "wheee-wheee" gevolg deur "ooo-whee-ooo". Die duet het vele variasies, en die "ooo-whee-ooo" roep kan verkeerdelik uitgeken word as dié van die swartkopwielewaal. Die alarmroep is 'n dowwe "kluk".




</doc>
<doc id="80160" url="https://af.wikipedia.org/wiki?curid=80160" title="Tropiese waterfiskaal">
Tropiese waterfiskaal

Die tropiese waterfiskaal ("Laniarius aethiopicus") is 'n algemene standvoël in ruigtes, rivier- en immergroen woude en tuine. Hulle bly een-een of pare en verdedig hulle gebied heeljaar. Die voël is 20 – 25 cm groot en weeg 45 - 65 gram. In Engels staan die voël bekend as die "tropical boubou".




</doc>
<doc id="80162" url="https://af.wikipedia.org/wiki?curid=80162" title="Moeraswaterfiskaal">
Moeraswaterfiskaal

Die Moeraswaterfiskaal ("Laniarius bicolor") is 'n gelokaliseerde algemene standvoël in ruigtes langs riviere en papirusmoerasse. Die geslagte lyk eenders. Hulle bly een-een of in pare saam. Die voël is 23 cm groot en weeg 50 gram. In Engels staan die voël bekend as die "Swamp boubou".




</doc>
<doc id="80164" url="https://af.wikipedia.org/wiki?curid=80164" title="Vleitjagra">
Vleitjagra

Die Vleitjagra ("Bocagia anchietae") is 'n skaars standvoël in welige varingveld en biesies en riete aan die oewerS van strome en vleie. Hulle kom heeljaar in territoriale pare voor. Die voël is 17 cm groot en weeg 33 gram. In Engels staan die voël bekend as die "Anchieta's Tchagra".




</doc>
<doc id="80169" url="https://af.wikipedia.org/wiki?curid=80169" title="Swartkroontjagra">
Swartkroontjagra

Die Swartkroontjagra ("Tchagra senegalus") is 'n algemene standvoël van savanne, ruigtes en rivierstruikgewas. Die voël is 22 cm groot en weeg 54 gram. In Engels staan die voël bekend as die .




</doc>
<doc id="80171" url="https://af.wikipedia.org/wiki?curid=80171" title="Grysborstjagra">
Grysborstjagra

Die Grysborstjagra ("Tchagra tchagra") is 'n endemiese, algemene standvoël van kusstruike, woudrande en ruigtes maar word maklik misgekyk as hy nie roep nie. Die voël is 21 cm groot en weeg 47 gram. In Engels staan die voël bekend as die "Southern Tchagra".




</doc>
<doc id="80173" url="https://af.wikipedia.org/wiki?curid=80173" title="Oranjeborsboslaksman">
Oranjeborsboslaksman

Die Oranjeborsboslaksman ("Chlorophoneus sulfureopectus") is 'n algemene standvoël wat redelik onopvallend is en leef in doringbossavanne en rivierbos. Die voël is 19 cm groot en weeg 27 gram. In Engels staan die voël bekend as die .




</doc>
<doc id="80174" url="https://af.wikipedia.org/wiki?curid=80174" title="Konkoit">
Konkoit

Die Konkoit ("Chlorophoneus viridis") is 'n algemene standvoël in dig verstrengelde ruigtes, veral in lae struikgewasse aan rande van kus- of laaglandwoud. Dit is 'n sku voël. Die voël is 19 cm groot en weeg 37 gram. In Engels staan die voël bekend as die "Gorgeous bushshrike".




</doc>
<doc id="80175" url="https://af.wikipedia.org/wiki?curid=80175" title="Swartoogboslaksman">
Swartoogboslaksman

Die Swartoogboslaksman ("Chlorophoneus nigrifrons") is 'n skaars standvoël van die woudblaredak en middelstratum, met rank- en slingerplante gedrapeer. Die voël is 19 cm groot en weeg 35 gram. In Engels staan die voël bekend as die "Black-fronted Bushshrike".




</doc>
<doc id="80177" url="https://af.wikipedia.org/wiki?curid=80177" title="Spookvoël">
Spookvoël

Die spookvoël ("Malaconotus blanchoti") is 'n gelokaliseerde, algemene standvoël in gevestigde breëblaar- en akasiaboomveld. 

Die voël is 26 cm groot en weeg 77 gram. In Engels staan die voël bekend as die "Grey-headed bushshrike".




</doc>
<doc id="80179" url="https://af.wikipedia.org/wiki?curid=80179" title="Indapamied">
Indapamied

Indapamied is 'n tiasied-verwante diuretikum wat algemeen gebruik word in die behandeling van hipertensie (hoë bloeddruk), asook tydens hartversaking.

Indapamied is in 1974 op die mark geplaas deur "Servier Laboratoires" van Frankryk. Dit word sedertdien onder verskeie handelsname, ook generies, bemark. Die bekendste name is "Natrilix", "Fludex" en "Lozol" (VSA). Kombinasiepreparate met perindopril ('n AOE-remmer) is ook beskikbaar.

Indapamied bevorder die uitskeiding van water en soute deur die niere, wat dan die bloeddruk verlaag. Die werking is soortgelyk aan tiasied-diuretika, maar indapamied val in die chemiese indool-tipe van chlorosulfoonamied en beskik nie oor 'n tiasied-ring soos die tiasied-diuretika nie.

Indapamied is generies beskikbaar as 1.25 mg en 2.5 mg nie-gekeepte tablette.

Hipertensie en edeem as gevolg van hartversaking. Daar is tydens die HYVET-ondersoek bewys dat indapamied beroerte verminder wanneer dit met of sonder perindopril toegedien was aan persone ouer as 80 jaar, vir die behandeling van hipertensie.

Die volwasse dosis is 1.25 tot 5 mg, eenkeer daagliks per mond, gewoonlik in die oggend toegedien.

Indapamied is teenaangedui waar bekende hipersensitiwiteit vir sulfoonamiede voorkom, erge nier- of lewerversaking en hipokalemie (lae bloedvlakke van kalium).

Daar bestaan onvoldoende veiligheidsdata om indapamied te gebruik tydens swangerskap of borsvoeding.

Die kombinasie van indapamied met litium moet vermy word.

Serumvlakke van kalium en uriensuur behoort gemonitor te word, veral wanneer die pasiënt moontlik kan lei aan jig of hipokalemie.

Algemene newe-effekte is hipokalemie, moegheid, ortostatiese hipotensie (bloeddrukafname wanneer persoon skielik opstaan) en allergiese reaksies.

Simptome van oordosering word geassosieer met die diuretiese effek, m.a.w. elektroliet-versteurings, hipotensie en spierswakheid. Behandeling behoort simptomaties te wees, gerig op die herstel van die elektrolietwanbalans.


</doc>
<doc id="80180" url="https://af.wikipedia.org/wiki?curid=80180" title="Lys van Superrugbyrekords">
Lys van Superrugbyrekords

Hierdie lys van Superrugbyrekords is ’n lys van rekords van die Superrugbykompetisie wat in 1996 begin het, voorheen bekend as Super 12 en Super 14, na ’n ooreenkoms tussen SANZAR en News Limited.











4 drieë in ’n wedstryd








































</doc>
<doc id="80181" url="https://af.wikipedia.org/wiki?curid=80181" title="Perindopril">
Perindopril

Perindopril is 'n langwerkende AOE-remmer. Dit word gebruik om hoë bloeddruk, hartversaking of stabiele hartvatsiekte te behandel

Volgens data deur die vervaardiger aan die Australiese Departement van Gesondheid en Veroudering verskaf, is "perindopril arginien" (handelsnaam Coversyl) en "perindopril erbumien" (handelsnaam Aceon) terapeuties ekwivalent aan mekaar en mag hulle uitgeruil word sonder enige merkbare verskil in kliniese effek.
Die voorgeskrewe dosis sal egter verskil omrede die molekulêre massa verskil vir die twee vorme (soute).


Perindopril, as behandeling vir hipertensie, se aanvangsdosis is 5 mg perindopril arginien (of 4 mg perindopril erbumien) eenkeer per dag. Na 'n maand se behandeling, kan die dosis vermeerder word tot 10 mg perindopril arginien (of 8 mg perindopril erbumien) om bloeddruk beter te beheer in geval van gelyktydige stabiele hartvatsiekte.

'n Proefneming, die "Anglo-Scandinavian Cardiac Outcomes Trial" (ASCOT), het die voordele daarvan bewys om twee middels, perindopril en amlodipien ('n kalsiumkanaalblokker), saam te neem. 9000 Britse proefpasiënte tussen 40 en 79 oud is in 'n vyfjaarlange proefneming betrek. Die nuwe geneesmiddelkombinasie is aan die helfte van hulle toegedien, en die res het tradisionele geneesmiddels ontvang. Daar is toe bevind dat Coversyl en amlodipien so effektief is, dat die proefneming vroegtydig gestaak is sodat die ander helfte ook die nuwe kombinasie kon ontvang.

'n Aanvangsdosis van 4 mg vir twee weke word aanbeveel, daarna opwaartse titrasie tot 8 mg eenkeer per dag, afhangend van die aanvaarding daarvan.

Behandeling hiervoor met perindopril behoort onder streng mediese toesig ingestel te word teen 'n aanvangsdosis van 2 mg daagliks. Hierna mag dit verhoog word tot 4 mg sodra die bloeddruk gestabiliseer het. 

Bejaarde pasiënte behoort aanvanklik 2 mg daagliks te neem.



Ongewoon en lig, gewoonlik aan die begin van behandeling:

Minder gereeld:

Elke tablet bevat 2 mg, 4 mg of 8 mg van die tert-butylamiensout van perindopril.

Perindopril is ook beskikbaar as "Coversyl Plus", bevattende 5 mg perindopril arginien gekombineer met 1.25 mg indapamied.

Lugdig-verseelde pakkies van 30 gekeepte tablette Coversyl (perindopril) 4 mg. Houers van 30 tablette Coversyl (perindopril) 10 mg.

Ook wêreldwyd beskikbaar onder die volgende handelsname: 




</doc>
<doc id="80182" url="https://af.wikipedia.org/wiki?curid=80182" title="Olyfboslaksman">
Olyfboslaksman

Die Olyfboslaksman ("Chlorophoneus olivaceus") is 'n amper-endemiese, algemene standvoël van immergroen en rivierwoude. Die voël is 19 cm groot en weeg 34 gram. In Engels staan die voël bekend as die "Olive bushshrike".




</doc>
<doc id="80183" url="https://af.wikipedia.org/wiki?curid=80183" title="Grootblouoorglansspreeu">
Grootblouoorglansspreeu

Die Grootblouoorglansspreeu ("Lamprotornis chalybaeus") is 'n algemene standvoël in savanne en mopanieboomveld. Die voël is 24 cm groot en weeg 68 – 105 gram. In Engels staan die voël bekend as die "Greater blue-eared starling".




</doc>
<doc id="80213" url="https://af.wikipedia.org/wiki?curid=80213" title="Rooivalk">
Rooivalk

Rooivalk kan na die volgende verwys:




</doc>
<doc id="80217" url="https://af.wikipedia.org/wiki?curid=80217" title="32ste Oscar-toekenningsaand">
32ste Oscar-toekenningsaand

Die 32ste Oscar-toekenningsaand is op 4 April 1960 deur die Academy of Motion Picture Arts and Sciences in Hollywood gehou om erkenning te gee aan die rolprente van 1959.

Die drie en ’n half uur lange epiese drama "Ben-Hur" van MGM (met onder meer ’n strydwaresies van 11 minute) het 11 Oscars gewen en so die vorige jaar se rekord van nege Oscars deur "Gigi" gebreek. Met sy 11 van 12 benoemings wat dit gewen het, was dit destyds die mees bekroonde rolprent van alle tye – dit is eers in 1998 geëwenaar deur "Titanic" en in 2004 deur "The Lord of the Rings: The Return of the King".

"Ben-Hur" was ’n reproduksie van MGM se eie stilrolprent van 1926 met dieselfde titel en was teen $15 miljoen die duurste prent tot nog toe. Albei prente is gebaseer op generaal Lew Wallace se roman oor die opkoms van die Christendom wat in 1880 die eerste keer gepubliseer is.

"Ben-Hur" was ook net die derde prent wat die Oscar vir beide beste akteur en beste manlike byspeler gewen het. Die volgende prent wat dit kon regkry, was "Mystic River" in 2004.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80218" url="https://af.wikipedia.org/wiki?curid=80218" title="33ste Oscar-toekenningsaand">
33ste Oscar-toekenningsaand

Die 33ste Oscar-toekenningsaand is op 17 April 1961 deur die "Academy of Motion Picture Arts and Sciences" in Santa Monica, Kalifornië, gehou om erkenning te gee aan die rolprente van 1960.

"The Apartment" was die laaste swart-wit prent wat die Oscar vir beste rolprent ontvang het terwyl swart-wit films nog algemeen was, en die laaste tot in 1994 toe "Schindler's List" gewen het.

Gary Cooper was te siek om die seremonie by te woon en sy vriend James Stewart het die ereprys namens hom ontvang. Stewart se emosionele toespraak het daarop gedui dat iets ernstigs fout is en die volgende dag het koerante aangekondig Cooper het kanker. Hy is ’n maand later, op 13 Mei 1961, ses dae ná sy 60ste verjaarsdag, oorlede.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80219" url="https://af.wikipedia.org/wiki?curid=80219" title="34ste Oscar-toekenningsaand">
34ste Oscar-toekenningsaand

Die 34ste Oscar-toekenningsaand is op 9 April 1962 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1961. Dit was die sewende keer dat Bob Hope die aanbieder was.

Dit was die eerste keer dat twee mense die Oscar vir beste regisseur gedeel het: Robert Wise en Jerome Robbins vir "West Side Story". Die rolprentlegende Federico Fellini het sy eerste benoeming gekry as beste regisseur vir "La Dolce Vita", hoewel die prent self nie vir beste rolprent benoem is nie.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80220" url="https://af.wikipedia.org/wiki?curid=80220" title="Kleinblouoorglansspreeu">
Kleinblouoorglansspreeu

Die Kleinblouoorglansspreeu ("Lamprotornis elisabeth") is 'n algemene standvoël in miombo-boomveld. Hulle kom dikwels in groot swerms voor in die winter. Die voël is 19 cm groot en weeg 52 - 66 gram. In Engels staan die voël bekend as die "Miombo Blue-eared Starling".




</doc>
<doc id="80222" url="https://af.wikipedia.org/wiki?curid=80222" title="Spitsstertglansspreeu">
Spitsstertglansspreeu

Die Spitsstertglansspreeu ("Lamprotornis acuticaudus") is 'n seldsame standvoël en plaaslike nomade in breëblaaroomveld en droë rivierbeddings. Hulle kom dikwels in klein swerms voor. Die voël is 26 cm groot en weeg 61 - 76 gram. In Engels staan die voël bekend as die "Sharp-tailed Starling".




</doc>
<doc id="80224" url="https://af.wikipedia.org/wiki?curid=80224" title="35ste Oscar-toekenningsaand">
35ste Oscar-toekenningsaand

Die 35ste Oscar-toekenningsaand is op 8 April 1963 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1962.

"Mutiny on the Bounty" was die eerste en tot in 2013 die enigste reproduksie van ’n vorige jaar se Oscar-wenner vir beste rolprent wat ook benoem is vir beste prent.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80225" url="https://af.wikipedia.org/wiki?curid=80225" title="Swartpensglansspreeu">
Swartpensglansspreeu

Die Swartpensglansspreeu ("Notopholia corruscus") is 'n gelokaliseerde algemene standvoël in kus- en rivierwoude. Die voël is 'n ongereelde besoeker in die verre suide van sy gebied. Die voël is 19 cm groot en weeg 46 - 68 gram. In Engels staan die voël bekend as die "Black-bellied Starling".




</doc>
<doc id="80226" url="https://af.wikipedia.org/wiki?curid=80226" title="36ste Oscar-toekenningsaand">
36ste Oscar-toekenningsaand

Die 36ste Oscar-toekenningsaand is op 13 April 1964 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1963. Die aanbieder was Jack Lemmon.

Die wenner van die Oscar vir beste prent, "Tom Jones", is die enigste prent nog wat drie benoemings vir beste vroulike byspeler gekry het. Dit het ook die rekord geëwenaar van vyf onsuksesvolle akteursbenoemings wat in 1958 deur "Peyton Place" opgestel is.

Die wenner van die Oscar vir beste aktrise was uniek. Hoewel sy ’n byrol gespeel het en relatief min tyd op die skerm was, het Patricia Neal die kategorie gewen vir "Hud". Dié prent was ook die laaste een nog wat twee akteurspryse gewen het sonder dat dit vir beste rolprent benoem is.

Op 71 was Margaret Rutherford die oudste wenner van ’n Oscar vir beste vroulike byspeler. Sy was maar die tweede persoon oor 70 toe sy ’n Oscar wen. Die ander persoon was Edmund Gwenn. Sidney Poitier was die eerste swart Amerikaner wat ’n Oscar vir beste akteur gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80227" url="https://af.wikipedia.org/wiki?curid=80227" title="Langstertglansspreeu">
Langstertglansspreeu

Die Langstertglansspreeu ("Lamprotornis mevesii") is 'n gelokaliseerde algemene standvoël in hoë mopanieboomveld en rivierbos. Hulle broei soms in los groepe met 3 pare in dieselfde boom. Die voël is 34 cm groot en weeg 65 - 95 gram. In Engels staan die voël bekend as die "Meves's Starling".




</doc>
<doc id="80229" url="https://af.wikipedia.org/wiki?curid=80229" title="Grootglansspreeu">
Grootglansspreeu

Die grootglansspreeu ("Lamprotornis australis") is 'n amper endemiese algemene standvoël in savanne en droë breëblaarboomveld. Die voël is 32 cm groot en weeg 112–128 gram. In Engels staan dit bekend as die "Burchell's Starling".




</doc>
<doc id="80231" url="https://af.wikipedia.org/wiki?curid=80231" title="37ste Oscar-toekenningsaand">
37ste Oscar-toekenningsaand

Die 37ste Oscar-toekenningsaand is op 5 April 1965 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1964. Die aanbieder was vir die agtste keer Bob Hope. ’n Oscar vir beste grimering is die eerste keer toegeken.

Al vier akteurspryse is gewen deur nie-Amerikaners – dit het eers weer in 2008 gebeur.

Die Oscar vir beste prent het gegaan aan "My Fair Lady", wat jare lank ’n musiekblyspel in New York en Londen was. Die feit dat die aktrise in die hoofrol, Audrey Hepburn, nie ’n benoeming as beste aktrise gekry het nie, was omstrede. Waarskynlike redes was die ongewildheid van Hepburn as plaasvervanger van die aktrise in die oorspronklike blyspel, Julie Andrews (wat ironies dié aand die Oscar vir beste aktrise gewen het), sowel as die onthulling dat haar sang in die prent vervang is met dié van Marni Nixon.

Dit was die enigste keer in die geskiedenis dat drie rolprente 12 of meer benoemings gekry het. "Becket" en "My Fair Lady" het albei 12 gekry en "Mary Poppins" 13.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80232" url="https://af.wikipedia.org/wiki?curid=80232" title="38ste Oscar-toekenningsaand">
38ste Oscar-toekenningsaand

Die 38ste Oscar-toekenningsaand is op 18 April 1966 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1965. Die aanbieder was vir die negende keer Bob Hope. Dit is die eerste Oscar-aand wat in kleur op televisie gebeeldsend is.

Twee prente was kop aan kop: "The Sound of Music" en "Doctor Zhivago" het elk 10 benoemings gekry en elk 5 Oscars gewen. Die wenner vir beste prent was egter "The Sound of Music". Albei prente is onder die mees suksesvolle rolprente wat nog gemaak is en onder die top-10 prente wat die meeste geld gemaak het as inflasie in ag geneem word.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80233" url="https://af.wikipedia.org/wiki?curid=80233" title="39ste Oscar-toekenningsaand">
39ste Oscar-toekenningsaand

Die 39ste Oscar-toekenningsaand is op 10 April 1967 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1966. Die aanbieder was vir die tiende keer Bob Hope.

Die suksesvolste rolprente van die aand was "A Man for All Seasons" en "Who's Afraid of Virginia Woolf?", wat albei verwerkings is van verhoogdramas. Laasgenoemde se 13 benoemings was die enigste keer dat ’n rolprent benoem is in elke kategorie waarvoor dit in aanmerking gekom het.

Vanessa Redgrave en Lynn Redgrave is albei benoem vir beste aktrise. Dit was die eerste keer dat twee susters saam benoem is sedert Olivia de Havilland en Joan Fontaine in 1942.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80236" url="https://af.wikipedia.org/wiki?curid=80236" title="40ste Oscar-toekenningsaand">
40ste Oscar-toekenningsaand

Die 40ste Oscar-toekenningsaand is op 10 April 1968 deur die Academy of Motion Picture Arts and Sciences in Santa Monica, Kalifornië, gehou om erkenning te gee aan die rolprente van 1967. Dit sou aanvanklik op 8 April gehou word, maar is met twee dae uitgestel ná die sluipmoord op dr. Martin Luther King Jr.. Die aanbieder was weer eens Bob Hope.

Vanweë die skaarste aan swart-wit prente was daar van dié jaar af nie meer aparte kategorieë vir hulle nie. "The Graduate" was die laaste prent wat ’n Oscar net vir beste regisseur gewen het.

Alfred Hitchcock se toespraak was een van die kortstes in die geskiedenis: hy het bloot "Dankie" gesê.

Hier volg ’n lys van die belangrikste wenners en benoemdes (die wenners word eerste genoem en is in vet druk):



Arthur Freed



</doc>
<doc id="80251" url="https://af.wikipedia.org/wiki?curid=80251" title="Willem Lucas Steenkamp">
Willem Lucas Steenkamp

Ds. Willem Lucas Steenkamp (11 Julie 1889 – Gobabis, Suidwes-Afrika, 15 Desember 1958) was ’n leraar in vier gemeentes van die NG Kerk, maar word veral onthou as predikant van die NG gemeente Namakwaland op Springbok in die Noord-Kaap, waar hy twee maal leraar was, die eerste keer as opvolger van sy neef dr. Willem Petrus Steenkamp. Hy het sy bediening wel in die noorde van die destydse Transvaal begin toe hy oor die dertig jaar oud was, maar vanaf sy tweede standplaas was al sy gemeentes in die latere sinode van Wes-en-Suid-Kaapland en binne die huidige provinsies Noord- en Wes-Kaap.

Ds. Steenkamp was 'n nasaat, in die sesde geslag, van die stamvader, Jan Harmsz Steenkamp, wat aan die begin van die 18de eeu vanuit Nieuwekerk in Nederland na Suid-Afrika gekom het en hom as boer op die plaas Slot van de Paarlberg gaan vestig. Hy was twee keer getroud (met Geesje Visser en later met Jannetjie van Eck) en is omstreeks 1744 oorlede.

Sy tiende kind (hy het 14 gehad), Lucas, (gebore 1729) en met name dié se oudste seun, Jan Harmse (gebore 1770) is die voorvader van ds. Steenkamp. Toe Jan Harmse Steenkamp in 1770 gebore is, was sy vader, Lucas, reeds in die Onder-Roggeveld. Jan Harmse self het waarskynlik in die distrik Clanwilliam geboer, maar het af en toe blykbaar tot in Calvinia se wêreld met sy vee getrek. Sy vierde seun, Daniel Tobias Nicolaas (gebore 1816), het hom later naby Calvinia gevestig, en eindelik getrek tot by die Grootrivier (Oranjerivier), waar hy in 1880 oorlede is.

Laasgenoemde se oudste seun, Johannes (of Jan) Hendrik Harmse (gebore 1843) vestig hom in die laat sewentigerjare van die 19de eeu op Karos aan die Oranjerivier, waarskynlik die eerste blankes wat hulle in hierdie geweste gevestig het. Uit sy huwelik met Gesie Christina van Wyk is 13 kinders gebore, van wie (ds.) Willem Lucas, gebore op 11 Julie 1889, die tiende was.

Eers op sestienjarige leeftyd het Willem Lucas se primêre onderwys op Upington begin; later is dit voortgesit op Robertson. Oplaas gaan hy na Stellenbosch vir sy opleiding as predikant. Op 12-jarige ouderdom al het hy “gepreek” as skaapwagter vir sy skape en bokke. Reeds as student op Stellenbosch tree hy op 30 November 1916 in die huwelik met Hester Susara Elizabeth Maree, 'n onderwyseres.

Toegelaat tot die bediening in 1919, hy was toe reeds oor die dertig, word ds. Steenkamp in Februarie 1920 beroep as tydelike hulpprediker van Waterberg in Transvaal, 'n gemeente "so groot soos die hele Vrystaat", soos hyself sê in sy nagelate dagboek. Hier is hy op 5 Junie van dieselfde jaar as volwaardige leraar georden. In hierdie besonder uitgestrekte gemeente, waar die latere premier van Suid-Afrika, adv. J.G. Strijdom, een van sy lidmate was, arbei hy sowat vier jaar met vrug, voordat hy 'n beroep na Brandvlei in Boesmanland aanneem. 

Hier is hy op 9 Augustus 1924 bevestig. Die droogtes ten spyt geniet hy hier 'n wonderlike samewerking sodat hy by geleentheid binne drie weke £2 600 kon insamel vir 'n nuwe orrel. Ná 'n geseënde en gelukkige bediening in Boesmanland, in welke tyd hy meer as een beroep bedank, kry hy op sy verjaardag, 11 Julie 1928, 'n beroep na die gemeente Namakwaland, wat hy aanneem.

Op Springbok is ds. Steenkamp op 29 September 1928 bevestig. In Namakwaland en sy omstreke doen ds. Steenkamp sy eintlike lewenswerk. Sy twee dienstermyne in Namakwaland (1928 tot '35; 1944 tot '50) en dié in die gemeente Klawer (1950-'57), die poort tot Namakwaland, omvat feitlik twee derdes van sy hele bediening.

Dít en veral die besondere oorgawe waarmee hy hier gedien het, besorg aan hom die erenaam van “Oom Willie Steenkamp van Namakwaland”. Die naam van ds. Willie Steenkamp, saam met dié van dr. Izak van Niekerk (medikus) en dr. A.D. Lückhoff, is die drietal wat tot die laaste dag toe met die geskiedenis van Namakwaland saamgeweef sal bly. 

In die besonder uitgestrekte gemeente Namakwaland, waaruit later die gemeentes Kamieskroon (1938), Port Nolloth (1947), Vioolsdrif (1952), Simon van der Stel (1953) en Okiep (1960) sou afstig, het ds. Steenkamp 'n reusetaak verrig. Onder sy leiding word 'n groot skuld (£5 500) in 'n moeilike depressietyd gedelg. Sy kerklike baanbrekerswerk onder moeilike en soms lewensgevaarlike omstandighede op Vioolsdrif en veral Alexanderbaai en Port Nolloth, sou later lei tot die stigting van gemeentes daar. Voorts het hy 'n leidende aandeel geneem in die oorname deur die NG Kerk van die Rynse gemeentes in Namakwaland.

Ds. Steenkamp is op 10 Oktober 1934 suksesvol na die gemeente Goudini beroep. Die eerste naweek van Februarie (1 tot 3 Februarie) is die nuwe leraar met feesvreugde in sy midde verwelkom. Op Vrydag 1 Februarie 1935 is die nuwe pastoriegesin op Wijzersdriftbrug ingewag deur sowat 80 motors en na die dorp geleide gedoen. By die "resepsie", bygewoon deur 'n groot aantal belangstellendes uit hierdie en omliggende gemeentes onder die pragtige eikebome voor die pastorie, wat die hitte van die somerson enigsins getemper het, het 'n koor van 200 skoolkinders hulle toegesing, en die konsulent, ds. 1. J. van N. Fourie van McGregor, hulle verwelkom. 

Daarop het gevolg die gebruiklike toesprake afgewissel deur musieknommers en heerlike verversings. Saterdagmiddag het die susters 'n groot dinee aangebied waarby die besoekende predikante, kerkraadslede en hul gades, asook verteenwoordigers van openbare liggame en hul eggenotes, aangesit het. Die bevestigingsrede is die namiddag deur oud-leraar, ds. J.A. Malherbe, gevoer. Nie minder nie as 10 evangeliedienaars het die pas bevestigde ds. Steenkamp voor die kansel seen toegewens. Benewens ds. Malherbe en die konsulent. ds. Fourie, was daar di. A.R. Albertyn (Worcester). D.S. Botha (Greyton), A.D. Lückhoff (Armsorg-sekretaris), F.M. Smit (Dealesville), asook die volgende sendingleraars: pastore Meyer en Söhnge, en eerww. P. J. Conradie (Goudini) Bekker en J. N. van Zijl ( Komaggas).

Die Sondagmôre het ds. Steenkamp sy intrede gedoen met 'n weldeurdagte rede, met 1 Korintiërs 14:3 as teks: Hy wat in U taal spreek, stig homself, maar hy wat profeteer (d.w.s. uitlê) stig die gemeente.

Die verskuiwing na dié Bolandse gemeente, waar die omstandighede hemelsbreed van dié van Namakwaland verskil, het van ds. Steenkamp 'n groot aanpassing geverg. Die oppervlakte van Goudini was aansienlik kleiner as die van sy vorige drie gemeentes, maar juis dit het ds. Steenkamp in staat gestel om in sy nege jaar en sowat ses maande hier des te meer intensief te werk. Sy bediening hier staan dan ook in die teken van besondere bedrywigheid. van die hoogtepunte was die restourasie van die kerkgebou (1937); die aanskaf van 'n nuwe pyporrel (1939); die bou van 'n kerksaal (1939); die instelling van die kinderdankoffer, omstreeks 1938; sy besondere belangstelling in die jeug en met name die Sondagskool; en sy taktvolle en wyse leiding ten aansien van die plaaslike sending, meer bepaald die netelige situasie rondom die bedanking van die plaaslike sendeling en die beroep van een in sy plek (1935). 

Ds. Steenkamp het in Goudini ook "Familie-sondag" ingestel het (1937) en was die eerste wat die kerkraadsnotule (dié van 11 Februarie) 1935 in Afrikaans opstel het. Ds. Steenkamp het nietemin ook soms moeilike en spanningsvolle tye hier deurleef en deurworstel het. Dit hou verband met bogenoemde moeilikhede in die plaaslike sendinggemeente, en veral die spanninge en politieke verdeeldheid tydens die Tweede Wêreldoorlog (1939 tot '45).

Boonop was daar persoonlike sorge. Hy het by geleentheid in sy dagboek geskryf: "Baie, baie donker dae, slapelose nagte, kommervolle weke en maande is my deel. Om beproewing en moeilikhede met ander te deel, maak dit lig, dog die eensame smart waar niemand van weet nie, is soms so swaar. Ek bid om genade om te volhard tot die einde toe, want onder dit alles is die genade van God oorvloedig".

Sy biograaf, W.F. Loots, het na sy "bittersoet" jare in die Boland verwys, want by die bitter was daar ook soet: Die genade van God was genoeg, en die blyke van waardering vanweë kerkraad en gemeente het nie uitgebly nie. Daarvan getuig die kerkraadslede meer dan eens.

In 1943 het ds. Steenkamp 'n beroep na 'n dogter van sy ou gemeente, Waterberg-Noord, tot groot vreugde van Goudini bedank, en op Sondag 1 Augustus het ds. Steenkamp hom met 'n boodskap uit Jes. 40:31 opnuut aan die gemeente verbind. 
Maar die volgende jaar sou die wee tussen herder en leraar tog skei. Ten einde te gaan help met die geestelike bearbeiding van die Afrikaners in Noord-Rhodesië, verleen die Kerkraad in Januarie 1944 groot verlof aan ds. Steenkamp. In daardie tyd sou ds. E.G. Malherbe (emeritus) van Villiersdorp, 'n broer van oud-leraar, wyle ds. J.A. Malherbe van Goudini, op Rawsonville waarneem.

Terwyl ds. Steenkamp nog in Rhodesië vertoef, ontvang hy 'n beroep na sy oud-gemeente Namakwaland. Hierdie keer was die roepstem van sy geliefde Namakwaland vir hom te sterk, en die naweek 1 tot 2 September 1944 het hy afskeid van Goudini geneem. Die voorafgaande naweek het ds. Steenkamp nog vir oulaas die Nagmaal bedien, kerkraadslede en nuwe lidmate bevestig.
Op Saterdagmôre 2 September verleen die konsulent, ds. J.H. Roos van Wolseley, in aanwesigheid van die Kerkraad en 'n "groot aantal" gemeentelede, demissie aan hom. Sy afskeidswoord aan die Kerkraad: Geliefdes laat ons mekaar liefhê (1 Joh. 4:7) was so tekenend van sy persoon en bediening. "Dit was aandoenlike oomblikke toe hy sy Kerkraad groet," staan in die kerkraadsnotule by daardie roerende en intieme plegtigheid.

By geleentheid van die afskeidsgeselligheid die namiddag in 'n stampvol kerksaal, pragtig versier met lenteblomme, is in die verskillende toesprake gewag gemaak van sy "geseënde bediening, bekwame leiding, minsaamheid, waardigheid, godsvrug, strenge onpartydigheid, sendingywer en organisasietalent".

Sondagoggend het hy sy afskeidsrede uitgespreek oor Die oog gevestig op Jesus (Hebr. 12:2). "Wie kan die stemming beskrywe . . . oomblikke so heilig. Die band wat leraar en gemeente 9,5 jaar aan mekaar gebind het, word met trane losgeskeur".

Ná 'n vrugbare tweede dienstermyn van ses jaar in Namakwaland, in welke tyd die gemeente Port Nolloth onder sy leiding gestig is, word hy op 21 Oktober 1950 predikant van die nuutgestigte gemeente Klawer, waar hy op 1 Desember 1957 sy emeritaat aanvaar het. 

Terwyl hy op besoek in Suidwes-Afrika was, sterf hy onverwags op Gobabis op 15 Desember 1958, in sy 70ste lewensjaar, 'n dag voordat hy die rede by die Geloftefees sou lewer. Sy weduwee is op 26 Junie 1965 oorlede.

As predikant het hy deur sy minsame en innemende geaardheid, opregte belang-stelling in mense, taktvolle optrede, getroue pastorale arbeid, besondere belangstelling in die sending, die onderwys en die jeug, diep spore in sy gemeentes getrap, skryf ds. A.P. Smit. In kinderpreke het hy byvoorbeeld uitgemunt. Maar sy invloed het ook wyer uitgekring. So byvoorbeeld was hy jare lank lid van die Sinodale Kakamaskommissie, en met die groot Van Riebeeck-fees van 1952, die Derde Eeufees van die volksplanting, het die welverdiende eer hom te beurt geval om deur die Uniale Poskoetskommissie as ritmeester aangewys te word om die poskoets op sy 800 km lange rit van Goodhouse na Kaapstad te vergesel.

Naas die uitbreiding van Gods koninkryk en die belange van die onderwys en die kind, het die heil van sy minderbevoorregte volksgenote hom na aan die hart gelê. Soos byna al sy broers en susters, was hy ook baie lief vir musiek, veral klassieke werke. Nie alleen kon hy baie mooi tenoor sing nie, maar ook die harp en die klavier kon hy op gehoor bespeel, en het selfs met buitedienste die gemeentesang op die klein huisorreltjie begelei.

Uit sy huwelik is vyf kinders gebore, naamlik twee dogters, Monica (later getroud met ds. G.S.J. Möller, in 'n stadium redakteur van die Kerkbode en skriba van die Algemene Sinode en van die Kaapse Sinode), en Stella, later mev. S.G. Oosthuizen, en drie seuns: Willem, Leroi en Leon. Laasgenoemde het as Leon Maree Steenkamp sy vader se voetspore in die bediening gevolg. Twee van sy broer se seuns het ook die bediening as lewensroeping gekies, te wete Johannes Hendrik (oorlede 20 Augustus 1977) en Johannes Andries Jacobus Steenkamp (oorlede 26 Februarie 1972), in lewe onderskeidelik moderator van die Nederduitse Gereformeerde Sinode in Suidwes-Afrika en die Nederduitse Gereformeerde Sendingsinode.




</doc>
<doc id="80252" url="https://af.wikipedia.org/wiki?curid=80252" title="Daniël Steyn">
Daniël Steyn

Ds. Daniël Du Plessis Steyn (Swellendam, 23 Februarie 1873 – Humansdorp, 3 Junie 1959) was ’n leraar in die Nederduitse Gereformeerde Kerk van 1900 tot 1939. Sy oom was pres. M.T. Steyn van die Vrystaat.

Ds. Steyn is in 1899 gelegitimeer ná hy sy teologiese studie aan die Stellenbosse Kweekskool voltooi het en was daarna ’n kort tydjie hulpleraar in die NG gemeente Oudtshoorn. In 1900 is hy as leraar van die NG gemeente Glen Lynden bevestig, waar hy gearbei het van 1900 tot 1906 en weer van 1907 tot 1908. In die tussentyd was hy leraar van die Salisbury.

Ds. Steyn is tydens die Nagmaalnaweek van 7 tot 9 Junie 1912 in die NG gemeente Britstown bevestig en het die Vrydag op die dorp aangekom, sy eerste kennismaking met Britstown. Onder die sewe besoekende predikante wat die Saterdagaand sy bevestiging bygewoon het, was ds. Pieter van der Merwe, geliefde oudpredikant (toe van Boshof) en ds. Charles Murray Hofmeyr van die NG gemeente Murraysburg, wat die rede gevoer het. Die Sondagoggend by die Nagmaalsdiens het ds. Steyn sy intreepreek gelewer uit Eksodus 3:9 en 10: “Het woord kwam met stille kracht,” volgens ’n plaaslike beriggewer se verslag in die ‘’Kerkbode’’.

Gedurende sy betreklike kort dienstyd op Britstown het die kerkraad die Van Zijlsgebou in 1913 aangekoop wat in 1918 in ’n kerksaal omskep is. Ook is ’n koshuis vir behoeftige leerlinge, Morgenzon, in 1914 gebou. Dit was die voorloper van tientalle geboue wat jare daarna eers vir die huisvesting van arm leerlinge gestig en soms ook gebou is. Op hierdie gebied was die kerkraad van Britstown ’n baanbreker. In sy tyd is ook die Smartt-besproeiingskema voltooi onder die bestuur van ’n gemeentelid, J.H. Mugglestone.
Maar terwyl die Morgenzon-koshuis voltooiing genader het, het ds. Steyn in Julie 1914 ernstig siek geraak aan rumatiekkoors en daar is selfs vir sy lewe gevrees. Die leraar moes na die warmbad op Montagu en later na die kus gaan terwyl die sendingleraar en ’n sendingstudent met die gemeentelike werk gehelp het. Ná ’n afwesigheid van nege maande het ds. Steyn op 4 April 1915 weer die kansel bestyg en ’n gevoelvolle boodskap gebring na aanleiding van Ps. 118:18: “De Heer heeft mij wel hard gekastijd maar Hij heeft mij niet ter dood overgegeven.”

Teen die einde van Mei het die siekte egter hervat en was sy hart in ’n bedenklike toestand. Toe word hy genoodsaak om die tuig neer te lê en op 24 Junie 1915 het twee ringsbroeders in die siekekamer demissie aan hom verleen. So het hy die gemeente onder ’n donker wolk verlaat. As blyk van liefde en waardering het die gemeente ’n beurs van £250 aan hom toegeken. Ongelukkig moes die plaaslike sendeling, eerw. J.M.N. Breedt, in dié tyd met 12 maande siekteverlof weggaan.

Ds. Steyn het hierna so goed herstel dat hy van 1916 tot 1928 in die gemeente Paterson kon arbei en van 1928 tot 1939 in Pearston. Op 18 Maart 1939 het hy vir goed afgetree en hom op Somerset-Oos gevestig. Hy is op 3 Junie 1959 op Humansdorp in die ouderdom van 87 jaar oorlede, ruim 45 nadat daar op Britstown vir sy lewe gevrees is. Sy vrou, Anna Sophia gebore Wessels (1887–1959), is oorlede op 10 Januarie 1959, vyf maande voor haar man.

Ds. I.J. Viljoen, wat hom 16 jaar goed geken het, het van ds. Steyn getuig: “Sy hele lewe is versier deur sy minsaamheid, opregtheid, nederigheid en hoflikheid, wat gepaardgegaan het met ’n diepe godsvrug.” Iemand uit ’n ander kerkverband het van hom getuig: “He was the most angelic person I have ever known. I don’t think I ever remember a face so shining with goodwill.” Volgens ds. A.P. Smit, wat hom ook persoonlik geken het, was hy die toonbeeld van ’n Christen-edelman.



</doc>
<doc id="80253" url="https://af.wikipedia.org/wiki?curid=80253" title="Alfred Donné">
Alfred Donné

Alfred Donné (* 13 September 1801 - † 7 Maart 1878) was ’n Franse bakterioloog en dokter. Donné is bekend vir die ontdekking van "trichomonas vaginalis" en leukemie. Hy is ook die uitvinder van die fotoëlektriese mikroskoop.

Léon Foucault was Donné se student en laboratoriumassistent en Donné het Foucault se vriend en ondersteuner gebly tot Foucault se afsterwe.




</doc>
<doc id="80269" url="https://af.wikipedia.org/wiki?curid=80269" title="Taalverandering">
Taalverandering

Taalverandering is die manier waarop die fonetiese, morfologiese, semantiese, sintaktiese en ander kenmerke van ŉ taal met die verloop van tyd verander. Alle tale verander voortdurend. Op enige gegewe tydstip bestaan daar ook binne Afrikaans variasies, wat bekend staan as sinchroniese variasie. Die veranderings wat ŉ taal met die tyd ondergaan word diachroniese variasie genoem. Taalveranderinge word in die rigtings historiese, vergelykende en kontrastiewe taalkunde asook sosiolinguistiek bestudeer. Taalhistorici bestudeer hoe ŉ taal in die verlede gepraat is en poog om te verklaar hoe huidige tale daaruit voortgevloei het, en hoe die tale onderling verwant is. Sosiolinguistiek is weer meer geïnteresseerd in die oorsprong van taalveranderings en probeer verklaar hoe die gemeenskap en maatskaplike veranderings die taal beïnvloed het. Taalrekonstruksie probeer om uit die huidige tale en historiese gegewens vroeëre tale te herkonstrueer.



</doc>
<doc id="80273" url="https://af.wikipedia.org/wiki?curid=80273" title="1997 Super 12-seisoen">
1997 Super 12-seisoen

Die 1997 Super 12-seisoen het in Februarie 1997 afgeskop met voorseisoenwedstryde wat van middel Januarie gespeel is. Dit het op 31 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.






</doc>
<doc id="80277" url="https://af.wikipedia.org/wiki?curid=80277" title="Interface Builder">
Interface Builder

Interface Builder is ’n programmatuurontwikkelingstoepassing vir Apple se Mac OS X bedryfstelsels. Dit is deel van die Apple Developer-ontwikkelaarsgereedskap genaamd Xcode (voorheen Project Builder). Interface Builder stel Cocoa- en Carbon-ontwikkelaars in staat om koppelvlakke vir toepassings te maak deur ’n grafiese gebruikerskoppelvlak te gebruik. Die gevolglike koppelvlak word geberg as ’n .nib-lêer (kort vir "NeXT Interface Builder") of meer onlangs as ’n .xib-lêer.

Interface Builder is ’n afstammeling van die NeXTSTEP ontwikkelingsagteware van dieselfde naam. ’n Weergawe van Interface Builder is ook gebruik in die ontwikkeling van OpenStep-programmatuur en ’n soortgelyke instrument genaamd Gorm bestaan vir GNUstep. Op 27 Maart 2008 is ’n gespesialiseerde iPhone-weergawe van Interface Builder vrygestel saam met die iPhone POP Beta 2 sodat koppelvlakke vir iPhont-toepassings geskep kon word. Sedert Xcode 4 bestaan Interface Builder nie meer as ’n afsonderlike toepassing nie en die funksionaliteit van Interface Builder is in Xcode ingebou.

Interface Builder het sy eerste verskyning in 1986 gemaak toe dit in Lisp geskryf is vir ExperLisp deur ExperTelligence. Dit is ontwikkel deur Jean-Marie Hullot deur die objekgeoriënteerde eienskappe in ExperLisp te gebruik en dit is diep geïntegreer met die Macintosh werkspakket. Die volgende jaar het Denison Bollay vir Jean-Marie Hullot na NeXT geneem om dit aan Steve Jobs te demonstreer. Jobs het onmiddellik die waarde daarvan raakgesien, dit by NeXTSTEP begin interpreteer en teen 1988 was dit deel van NeXTSTEP 0.8. Dit was die eerste kommersiële toepassing wat dit moontlik gemaak het vir koppelvlakvoorwerpe soos knoppe, keuselyste en vensters om met ’n muis in ’n koppelvlak geplaas te word. Een noemenswaardige vroeë gebruik van Interface Builder was die ontwikkeling van die WorldWideWeb webblaaier wat deur Tim Berners-Lee by CERN op ’n NeXT-rekenaar gemaak is.

Interface Builder voorsien ’n Objective C-ontwikkelaar met "palette" of versamelings van gebruikerskoppelvlakvoorwerpe. Hierdie gebruikerskoppelvlakvoorwerpe bevat items soos teksvelde, datatabelle, skuifknoppies en uitspringkeuselyste. Interface Builder se palette kan ten volle uitgebrei word, wat beteken dat enige ontwikkelaar nuwe voorwerpe kan ontwikkel en palette tot Interface Builder toevoeg.

Om ’n koppelvlak te bou kan ’n ontwikkelaar bloot koppelvlakvoorwerpe vanaf die palet na ’n venster of keuselys trek. "Aksies" (boodskappe) wat deur die voorwerpe uitgevoer kan word, is verbind aan "teikens" in die toepassing se kode en "afsetpunte" (aanduiders) wat in die toepassing se kode verklaar is, is aan spesifieke voorwerpe verbind. Op hierdie manier word alle inisialisering voor looptyd gedoen. Dit lei tot verbeterde verrigting en vaartbelyning van die ontwikkelingsproses.

Interface Builder berg ’n toepassing se koppelvlak as ’n bundel wat die koppelvlakvoorwerpe en die verhoudings wat in die toepassing gebruik word, bevat.. Hierdie voorwerpe word dan in ’n XML-lêer of ’n NeXT-tipe eienskapslyslêer met die uitbreiding .nib geargiveer (die proses staan in ander kontekste ook bekend as serialisering of marshalling). Wanneer die program oopgemaak word, word die toepaslike NIB-voorwerpe gedeargiveer, in die binêr van hul toepassing verbind en opgeroep. Anders as byna alle ander GGK-ontwerpstelsels wat kode skep om die gebruikerskoppelvlak te bou (noemenswaardige uitsonderings is Glade, Embarcadero Technologies se Delphi en C++ Builder wat die GK-voorwerpe op ’n soortgelyke manier laai) word daar dikwels na NIBs verwys as "gevriesdroog" omdat hulle self die geargiveerde voorwerpe bevat en gereed is om te werk. Sedert Interface Builder se derde weergawe is ’n nuwe lêerformaat (met die uitbreiding .xib) gebruik. Funksioneel is dit dieselfde as ’n .nib behalwe dat dit in ’n plat lêer geberg word om dit meer gebruiklik te maak vir berging in weergawebeheerstelsels en prosessering deur instrumente soos diff.



</doc>
<doc id="80278" url="https://af.wikipedia.org/wiki?curid=80278" title="Witgatspreeu">
Witgatspreeu

Die Witgatspreeu ("Lamprotornis bicolor") is 'n endemiese algemene standvoël in grasveld en Karoobossieveld. Hulle kom dikwels in swerms voor en soms saam met lelspreeus. Die voël is 27 cm groot en weeg 94 - 112 gram. In Engels staan die voël bekend as die "Pied starling".




</doc>
<doc id="80279" url="https://af.wikipedia.org/wiki?curid=80279" title="Witborsspreeu">
Witborsspreeu

Die witborsspreeu ("Cinnyricinclus leucogaster") is 'n algemene intra-Afrika trekvoël in boomveld, rivierbos en tuine. Enkeles bly die hele jaar in die noorde van die streek. Die voël is 17 cm groot en weeg 39 – 56 gram. In Engels staan die voël bekend as die "Violet-backed Starling".




</doc>
<doc id="80281" url="https://af.wikipedia.org/wiki?curid=80281" title="Rooivlerkspreeu">
Rooivlerkspreeu

Die Rooivlerkspreeu ("Onychognathus morio") is 'n algemene standvoël in rotsagtige klowe, by kranse en in voorstede waar hulle soms op beskutte lyste van hoë geboue nes maak. Die voël pik soms ektoparasiete van vee en wild af. Die voël is 27 – 30 cm groot en weeg 120 - 155 gram. In Engels staan die voël bekend as die "Red-winged Starling".




</doc>
<doc id="80283" url="https://af.wikipedia.org/wiki?curid=80283" title="41ste Oscar-toekenningsaand">
41ste Oscar-toekenningsaand

Die 41ste Oscar-toekenningsaand is op 14 April 1969 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1968. Dit was die eerste Oscar-seremonie wat wêreldwyd gebeeldsend is. Daar was geen aanbieder nie.

"Oliver!" was die eerste – en tot dusver enigste – prent met ’n G-gradering wat die Oscar vir beste prent gewen het. As hoof van visuele effekte en ontwerper van die prent "2001: A Space Odyssey", het Stanley Kubrick ’n Oscar gekry vir beste visuele effekte. Dit was die enigste Oscar wat hy ooit gewen het. Van al die prente wat in dié jaar vir beste rolprent benoem is, verskyn net "2001" op die Amerikaanse Rolprentinstituut se lys van beste Amerikaanse prente van die 20ste eeu.

Dit was ook die eerste – en tot dusver enigste – keer dat twee vroue die prys vir beste aktrise (of enige toneelspelkategorie) gedeel het: Katharine Hepburn vir "The Lion in Winter" en Barbra Streisand vir "Funny Girl".

"Young Americans" het die prys vir beste lang dokumentêr gewen, maar is op 7 Mei 1969 gediskwalifieer omdat dit in Oktober 1967 gewys het en dus nie in aanmerking moes gekom het vir ’n prys vir 1968 nie. Die Oscar is op 8 Mei toegeken aan "Journey Into Self", die naaswenner.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80284" url="https://af.wikipedia.org/wiki?curid=80284" title="42ste Oscar-toekenningsaand">
42ste Oscar-toekenningsaand

Die 42ste Oscar-toekenningsaand is op 7 April 1970 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1969. Daar was geen aanbieder nie.

"Midnight Cowboy" was die eerste – en tot dusver enigste – prent met ’n X-gradering wat die Oscar vir beste rolprent gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80285" url="https://af.wikipedia.org/wiki?curid=80285" title="Hendrik Snijders">
Hendrik Snijders

Ds. Hendrik Johannes Christoffel Snijders (Leeudoringstad, 2 Maart 1906 – Johannesburg, 5 November 1974) was 'n predikant in vyf gemeentes van die Nederduitse Gereformeerde Kerk van 1931 tot 1974 toe hy oorlede is ná 'n hartaanval, slegs drie weke voordat hy sou aftree.

Vanweë sy buitengewone geesdrif en groot bekwaamheid het ds. Snijders kort ná sy legitimasie belangrike ampte in die kerk begin beklee en was hy aktuarius en moderator van die Natalse Sinode, asook assessor en waarnemende moderator van die Suid-Transvaalse Sinode. Hy het ook in sy bediening'n lewendige belangstelling in die Afrikaner se kultuurlewe getoon en deur sy aktiewe deelname 'n belangrike rol in die uitbouing en handhawing daarvan – veral in Natal – gespeel. Hy was jare lank lid van die Federasie van Afrikaanse Kultuurvereniginge se hoofbestuur en 'n sterk voorstander van rasseskeiding, soos blyk uit sy uitspraak, aangehaal in die "Cape Argus", in Februarie 1961: “Nêrens kry ons ’n opdrag om die idee van rasseskeiding uit te wis nie. Inteendeel, ons wil aanvoer ’n proses waardeur alle rasse gelykgestel word, is strydig met die wil van die Here.” Twee jaar vantevore is hy in die "Cape Times" van 1 Mei 1959 aangehaal: "Wanneer die minder ontwikkelde soort mens, of die primitiewe heiden, hom bekeer, raak hy nie onmiddellik vry van sy sondige natuur nie … die heiden kan (nie) sy natuurlike verdorwenheid (“depravity”) oornag afskud nie."

Kort nadat hy op 'n gesamentlike Hervormingsdiens op Swartruggens op die kansel ineengesak het, sterf hy op 5 November 1975, hoewel 'n ander bron aanvoer hy is op die kansel oorlede.

Ds. Snijders is op 1 Desember 1931 gelegitimeer nadat hy sy teologiese studie aan die Stellenbosse Kweekskool voltooi het. Omdat dit die tyd van die Groot Depressie was, moes die indertydse proponente lank wag voordat hulle 'n beroep na 'n gemeente ontvang het. Uit sy klas van 35 proponente is net agt in die volgende jaar beroep. Daarom het ds. Snijders die pos as rondreisende sekretaris van die Christelike Strewersvereniging aanvaar en dit beklee van 13 Februarie 1932 tot op 27 Januarie 1934, toe hy as predikant van die Salisbury in Suid-Rhodesië georden en bevestig is.

Ds. Snijders se voorganger in die Rhodesiese hoofstad was ds. J.A. Pienaar, wat in 1925 hier bevestig is en baie moeite gedoen het om die gemeente se geldelike toestand te verbeter. Hy het onder meer die dorp en voorstede in afsonderlike wyke verdeel sodat die bydraes meer konstant kon wees. In sy tyd is ook die nuwe en huidige kerkgebou, 'n ontwerp van die gevierde argitek Gerard Moerdijk, in die middestad van Salisbury teen 'n koste van sowat £9 000 voltooi en ingewy in Oktober 1930. Ds. Pienaar het die gemeente ná ses en 'n half jaar verlaat, waarna die kerkraad prop. J.H. van Wyk op 30 Januarie 1932 as tydelike hulpprediker aangestel het. Ná twee mislukte beroepe is prop. Van Wyk beroep, maar hy was bewus van die onenigheid tussen die gemeente en die kerkraad onderling oor hierdie beroep en om nog verdeeldheid in die gemeente te voorkom, het hy die beroep bedank. Hy is wel kort daarna deur die Rhodesiese gemeente Enkeldoorn beroep.

Daar het 'n kritieke toestand in die gemeente geheers wat ds. Snijders met sy aanvaarding van die beroep en bevestiging in Januarie 1934 moes kom bekamp. Hy het stadig die gemoedere probeer kalmeer, maar sy uiterste versigtigheid het stremmend op die vooruitgang van die gemeente ingewerk. Aan die kerkskuld kon feitlik niks afbetaal word nie, maar daar het nietemin in sy dienstyd ontwikkeling plaasgevind.

Die kerkraad het besluit om 'n sendeling te beroep om onder die bruin mense van die hoofstad te arbei en die godsdiensonderrig in die skole waar te neem. Eerw. A.P. du Preez is beroep en het die werk goed georganiseer. Daar was egter nie genoeg werk vir hom en die leraar nie en hy het sy demissie die volgende jaar aanvaar. Hierna het die gemeente 'n sendeling-onderwyser, John Gwai, aangestel om die sendingwerk te behartig. In 1937 is 'n kerksaal in die voorstad Hatfield ingewy en 'n gemeentelike Armesorgkommissie is in die lewe geroep.

Ds. Snijders se gesondheid was nie na wense nie en tydens 'n tydperk van siekteverlof moes ds. W. Uys die werk in sy plek behartig. In Julie 1937 het ds. Snijders sy demissie ontvang en in sy plek is ds. H.C. de Wet beroep.

Ds. Snijders se voorganger in die NG gemeente Goodwood naby Kaapstad was ds. P.N.V. de Lange, wat in Maart 1934 in die gemeente bevestig is. Hy het sy demissie in Junie 1937 ontvang nadat hy 'n beroep na Riversdal aanvaar het en op 17 Julie 1937 daar bevestig is. Op die kerkraadsvergadering waartydens ds. De Lange sy demissie ontvang het, is ds. Snijders met 'n "verpletterende" meerderheid beroep. Hy is op 18 September 1937 in die gemeente ontvang. Sy salaris is vasgestel op £425 per jaar en ná sy aankoms is vervoer in die gemeente vir hom gereël toe die kerkraad 'n motor aangekoop en die betaling daarvan gewaarborg het. Die leraar moes die motor self betaal deur maandelikse korting op sy salaris, aangevul met 'n gelykstaande bedrag van die kerkraad se kant vir slytasie. Die notule maak egter nie melding van lopende koste ens. nie.

Tydens ds. Snijders se nege jaar lange dienstyd in Goodwood is die Raymond-wyk in April 1939 tot 'n afsonderlike gemeente afgestig saam met Elsiesrivier. Die naam van die gemeente, Raymond, het nie bygeval gevind nie, en die Sinode van 1940 het dit verander na Elsiesrivier. Geleidelik het die lidmate in dié deel van die nuwe gemeente egter minder geword sodat ook dié naam verander is nadat dit in onguns geraak het. In 1957 het die gemeente amptelik Noordweg geword. In 1974 is dit vir oulaas verander, dié keer na aanleiding van die poskantoor Vrijzee, genoem na "De Vrije Zee", die skip waarmee Simon van der Stel na Suid-Afrika gekom het.

Goodwood se teenswoordige kerkgebou is in ds. Snijders se tyd opgerig nadat die saal van die gemeente vroeg reeds te klein geword het om al die kerkgangers te huisves. 'n Verslag is op 2 November 1937 aan 'n gemeentevergadering voorgelê, en op dié vergadering is besluit om 'n nuwe kerk te bou. Ds. Snijders het in die boukommissie gedien wat eers uit vyf en eindelik uit 14 lede bestaan het. Op 'n tweede gemeentevergadering is die plan van die argitek Wynand Louw voorgelê en aanvaar. Na raming sou die kerk hoogstens £10 000 kos.

Die bouery is gestrem deur ds. Snijders se siekte en op 16 Mei 1938 moes die kerkraad hom vyf maande siekteverlof toestaan in opdrag van 'n spesialis. Wat sy siekte was, word nie vermeld nie. Om die werk in die gemeente voort te sit, is ds. H.J. Strauss onttrek aan die dogtergemeente Raymond, aan wie die kerkraad hom tydelik afgestaan het.

Die kommissie kon met sy werk voortgaan en die bouplan is vir die vra van tenders gereed gemaak. Die Tweede Wêreldoorlog het egter in die lente van 1939 uitgebreek en 'n mismoedige kerkraad moes op 11 September besluit om die rekening vir die argitek vir sy diens tot dusver te betaal en die bouery met 'n jaar uit te stel weens 'n tekort aan boumateriaal. Toe ds. Snijders terugkeer, het die boukommissie met sy werk voortgegaan en opnuut tenders gevra. Op 8 April 1940 het die kerkraad besluit om 'n banklening van £7 000 teen 5% rente per jaar by Santam aan te gaan om die boufonds, wat op £2 140 gestaan het, aan te vul. In Mei daardie jaar is nog 'n gemeentevergadering belê waarop die kommissie verslag gedoen het dat 'n tender van £9 450 aanvaar is nadat daar in oorleg met die argitek besparings in die bouplan aangebring is. Die werk was toe reeds sover gevorder dat ds. Snijders al op 27 April 1940 'n gedenksteen kon lê. Hy het ds. J.D. Kestell gevra om die steen te lê, maar swak gesondheid het dié bekende kerk- en volksleier verhinder.

Die besparingsmaatreëls het later talle hoofbrekens opgelewer: Daar was lekkasies, Europese houtkewer en 'n plafon wat gedreig het om in een te stort. Die sinkplate in die plek van die koperplate moes later 'n ander dakbedekking bo-oor kry om die nagmerrie van lekkasies op te los. Ook moes die voos gevrete hout, wat onryp en onbehandeld was om geld te bespaar, vervang word en die res van die hout behandel word. Nietemin moes die plafon later vervang word. Gepleisterde buitemure, wat indertyd goedkoper was as die beplande sierstene, het met die jare baie aan skoonmaak gekos.

Toe die kerkgebou op 7 Desember 1940 ingewy is, was Goodwood die enigste gemeente in die omgewing naas Parow wat nie meer sy eredienste in 'n saal gehou het nie. Die ruim kerkgebou is beplan met sitplek vir 900 kerkgangers. By geleentheid was daar egter selfs meer as 1 250 kerkgangers, soos tydens 'n Pinksterreeks wat ds. Snijders aangebied het oor die wederkoms van Christus, toe selfs mense van die Strand met vragmotors gekom het om dit by te woon.

Onder ds. Snijders se leiding het die gemeente ernstig werk gemaak van die delging van die kerkskuld sodat die laaste paaiement op 11 September 1944 aan Santam oorhandig kon word. In hierdie tyd is die ou kerk in 'n saal omskep en 'n herboude orrel in Februarie 1942 van die NG gemeente Caledon aangekoop. (Dit was waarskynlik in die tyd toe Caledon se ou moederkerk, ontwerp deur Carl Otto Hager, gesloop is.)

Toe ds. Strauss na die tweede dogtergemeente, Eppingtuin, beroep word, is ds. J.R. Holzapfel, 'n klasmaat van ds. Snijders, as hulpprediker bekom. Hy is egter die volgende jaar na Marchand beroep en het op 10 Junie 1940 afskeid van die gemeente geneem. Ondanks die afstigting van Raymond en Eppingtuin het die gemeente baie groot gebly met 'n ledetal van 1 254 ná die laaste afstigting, maar wat jaarliks met gemiddeld 58 lede toegeneem het. Ná die vertrek van die hulpprediker moes ds. Snijders die werk alleen voortsit. Om sy taak te vergemaklik is die werksaamhede van die gemeente herorganiseer: Pleks van maandelikse kerkraadsvergaderings is dit net kwartaalliks gehou, en komitees is aangestel wat dan kwartaalliks aan die kerkraad sou verslag doen.

Onder ds. Snijders se leiding het die gemeente saamgestry teen die instelling van 'n staatslotery, teen Sondaghandel en -sport. Nadat die gemeenteskuld gedelg is, besluit die kerkraad om hulp te kry vir die bearbeiding van die 1 500 lidmate en so vra hulle prop. J.P.N. Prinsloo om van begin Februarie 1945 af in die gemeente te kom help. Hy is op 5 Maart daardie jaar as eerste medeleraar beroep. Al was hy nog ongetroud, koop die gemeente 'n tweede pastorie by Alicestraat 35, 'n hanetree van die kerkgebou af, teen £1 800 aan met behulp van 'n lening van die kerkkantoor. Dié medeleraarskap het geduur tot 7 Oktober 1946, toe ds. Snijders afskeid van Goodwood neem en na Pietermaritzburg-Wes gegaan het.

Die oorlogsjare het groot spanning in die gemeente meegebring tussen dié wat vir en teen die Unie se deelname was. Dit het groot eise aan ds. Snijders gestel, wat blykbaar gekant was teen die oorlogspoging. Baie mense het agterdog jeens die NG Kerk se predikante gekoester, en ds. Snijders het sy deel van verdagmakery gekry. Die kerkraad het selfs 'n afvaardiging na die redaksie van "Die Suiderstem", mondstuk van die Verenigde Party in Kaapstad, gestuur om te betoog teen 'n opruiende berig oor een van sy preke. Die plaaslike medewerker, A.B. le Roux, kon gelukkig vir die vrede in die gemeente bewys dat hy nie vir die berig verantwoordelik was nie.

Vir sowel die kerkraad as die predikant was dit 'n moeilike tyd, want oorbevolking was erg: In minstens die helfte van die huise in die gemeente het meer as een gesin gewoon. Die baie mans weg van die huis op oorlogsdiens en die lang werkure van ander het veroorsaak dat die kinders byna nooit hul vader gesien het nie en dit het hoofbrekens besorg. So was die eise wat aan ds. Snijders gestel is, baie meer as net sy geestelike werk. Sommige lidmate het byvoorbeeld daarop aangedring dat hy hulle hospitaal toe moes bring omdat sy motor een van die weinige was wat hulle sonder koste kon gebruik. Nietemin het hy sy taak blymoedig verrig en toe die vrede kom, kon hy met die heropbou van verhoudinge begin.

Drie ouderlinge van Goodwood het sy bevestiging in Pietermaritzburg-Wes bygewoon.

Hierdie tweede oudste gemeente in Pietermaritzburg se ontstaan in 1921 is ten nouste saamgeweef met die aanstelling van 'n Spoorwegarbeider wat in dié geweste gewoon en die spoorwegmense bearbei het. Eerw. A.R. Smit is op 22 Januarie 1920 vir hierdie diens bevestig. Die versoeke vir die stigting van 'n tweede gemeente in die Natalse hoofstad het reeds in daardie jaar gekom, maar nadat wrywing met die moedergemeente Pietermaritzburg ontstaan het oor eiendom en kapitaalgeld, kom daar omstreeks Oktober 1921 'n skeuring in die gemeente toe sowat 40 lidmate hul attestaat aanvra om na 'n ander kerkverband oor te gaan. Eerw. Smit het in November 1921 bedank, waarna die moedergemeente se kerkraad besluit het om 'n hulpprediker vir drie maande te verkry. Ds. Hendrik Adrian de Wet is beroep, en toe die nuwe gemeente op 14 September 1922 gestig word, was hy dan ook die eerste leraar.

Ds. De Wet het dié sogenaamde spoorweggemeente tot 1926 bedien. Hierna was die gemeente twee jaar vakant, maar in 1928 is ds. J.S. Erlank as jong predikant hier bevestig. Hy het 'n volle 18 jaar gearbei in die toe nog reuse gemeente wat oppervlak betref, en tydens sy bediening, in 1940, is die Eeufeeskerk in gebruik geneem. Dit is so genoem omdat die eerste sooisteek tydens die Ossewatrek van 1938 plaasgevind het.

Ses jaar later is ds. Snijders as Pietermaritzburg-Wes se derde leraar bevestig. Binne die eerste drie jaar van sy bediening het die getalle so toegeneem dat die kerkraad onder sy leiding verplig was om in November 1949 twee dogtergemeentes af te stig, naamlik Pietermaritzburg-Noord en Pietermaritzburg-Suid. (In latere jare het die getalle weer so afgeneem dat die Wes-gemeente, waarby Napierville op 5 September 1993 ingelyf is, by die Noord-gemeente ingeskakel het, en die Suid-gemeente met Hayfields saamgesmelt het.) Ná die afstigtings, wat die gemeente se oppervlak geweldig laat krimp en dit 'n suiwer stadsgemeente gemaak het, het die lidmate weer gou tot 1 200 toegeneem sodat die gemeente weer aan afstigting moes begin dink, en so kom Napierville in 1957 aan die beurt, die derde afstigting in ds. Snijders se dienstyd.

In 1950 het die gemeente daartoe oorgegaan om die eertydse CNO-skoolgeboue aan te koop en dit te omskep in 'n CNO-losiesplek vir skoolgaande kinders.

Ds. Snijders het tot 1962 in Pietermaritzburg gebly, toe hy na die groot en belangrike NG gemeente Johannesburg-Oos vertrek, waar vier van sy klasmaats van 1931 toe reeds as predikant gedien het. Die Natalse Sinode het ds. Snijders in 1948 as actuarius gekies en weer in 1951. In 1954 het hy moderator van die Natalse Kerk geword, 'n amp waartoe hy ook in 1957 en 1961 verkies is, hoewel hy ná slegs 'n jaar moes bedank toe hy na Johannesburg vertrek.

Toe ds. Snijders in 1964 in die NG gemeente Johannesburg-Oos (die Irenekerk) ontvang is, het hy twee medeleraars gehad, dr. Benjamin Engelbrecht en G.F.K. Carstens (later vervang deur ds. A.J. Pienaar), wat spesiaal aangestel is met die oog op evangelisasie onder die stedelike Afrikaners. Die gemeente het nagenoeg 1 500 belydende lidmate gehad en gestrek van die omgewing van Doornfontein en Hillbrow, deur Yeoville en Berea tot in Observatory. Laasgenoemde voorstad het op die vooraand van afstigting gestaan, want in 1964 het ds. Snijders die eerste leraar van die NG gemeente Johannesburg-Sterrewag geword, waar hy die laaste dekade van sy bediening sou deurbring.

Van Johannesburg-Oos is met die jare vier gemeentes afgestig: Turffontein (in 1906 deels ook van Jeppestown), Johannesburg-Noord (in 1942 deels ook van Johannesburg (Braamfontein) nadat die Irenekerk reeds in 1905 in 'n kerksaal in Orchards laat bou het) en Parkhurst (in 1944 ook deels van Johannesburg (Braamfontein)). Die laaste afstigting was Johannesburg-Sterrewag in 1964. Toe Observatory en omstreke se Afrikaanse bevolking mettertyd wegkwyn, is dié dogtergemeente egter laat in die jare sewentig by Johannesburg-Noord ingelyf, pleks van by die moedergemeente. (Van dié moedergemeente en haar vier dogters het in later jare net Johannesburg-Noord, met die nuwe naam Andrew Murray, oorgebly.)

Ds. Snijders was skaars 'n jaar in die Goudstad toe hy ook in Transvaal tot 'n hoë amp in die Kerk verkies word. Op die Suid-Transvaalse Sinode se sitting einde Maart 1963 het hy in die verkiesing van 'n moderator te staan gekom teen ds. Beyers Naudé, die dienende assessor wat waargeneem het as moderator vandat die ampsbekleër, ds. Bertie Brink, uit die Sinodale ressort vertrek het, en ds. Attie Burger, redakteur van die Kerk se tydskrif, "Die Voorligter".

Dit was skaars drie jaar ná die opspraakwekkende Cottesloe-kerkeberaad toe ds. Beyers onder kwaai kritiek deurgeloop het vir sy sterk standpunt teen die destydse regering se apartheidsbeleid. Nietemin is hy in 1961 tot assessor verkies en kry hy in 1963 in die eerste stemming 163 stemme vergeleke met die konserwatiewe kandidate Snijders se 64 en Burger se 63. In die herstemming tussen eersgenoemde twee kandidate kry ds. Beyers 209 stemme en ds. Snijders 167. So het ds. Beyers moderator geword en dit gebly tot sy bedanking uit die bediening in Oktober daardie jaar weens toenemende druk en kritiek oor sy beginselvaste standpunt teen apartheid. Ná die verkiesing van die moderator het die verkiesing van die assessor aan die beurt gekom: Ds. Snijders word in die eerste stemming met 'n volstrekte meerderheid van 228 verkies. Ná ds. Beyers se bedanking uit die bediening, het ds. Snijders waarnemende moderator geword, maar tydens die Sinode van 1968 is hy nie weer verkies tot enige amp nie.

Nie veel is bekend oor ds. Snijders se bediening in enigeen van die twee Johannesburgse gemeentes nie omdat geeneen van hulle ná sy dienstyd 'n gedenkboek die lig laat sien het nie. Hy het van 1964 tot 1974 in Johannesburg-Sterrewag gestaan en was van plan om in 1974 af te tree. Drie weke voordat hy demissie sou ontvang, het hy egter 'n hartaanval op die kansel tydens 'n gesamentlike Hervormingsdiens op Swartruggens (waarskynlik op Hervormingsdag, Donderdag 31 Oktober) gekry en is vroeg in November daardie jaar oorlede.




</doc>
<doc id="80286" url="https://af.wikipedia.org/wiki?curid=80286" title="Bleekvlerkspreeu">
Bleekvlerkspreeu

Die Bleekvlerkspreeu ("Onychognathus nabouroup") is 'n amper-endemiese algemene standvoël en plaaslike nomade in rotsagtige klowe, by kranse in droë en woestynstreke. Die swerms lê soms groot afstande af om by spesifieke kosbronne te kom. Die voël pik soms ektoparasiete van sebras en antilope af. Die voël is 26 – 28 cm groot en weeg 80 - 120 gram. In Engels staan die voël bekend as die "Pale-wingd Starling".




</doc>
<doc id="80288" url="https://af.wikipedia.org/wiki?curid=80288" title="Indiese spreeu">
Indiese spreeu

Die Indiese spreeu ("Acridotheres tristis") is 'n gelokaliseerde algemene standvoël in stedelike en voorstedelike gebiede en kom ook om plase voor. Die voël is vanaf Asië ingevoer en die verspreidingsgebied kring maandeliks verder uit. Hulle slaap gewoonlik kommunaal saam en pik soms ektoparasiete van vee en wild af. Die voël is 25 cm groot en weeg 65 - 135 gram. In Engels staan die voël bekend as die "Common Myna".




</doc>
<doc id="80290" url="https://af.wikipedia.org/wiki?curid=80290" title="43ste Oscar-toekenningsaand">
43ste Oscar-toekenningsaand

Die 43ste Oscar-toekenningsaand is op 15 April 1971 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1970. Daar was geen aanbieder nie.

George C. Scott was die eerste akteur wat ’n Oscar van die hand gewys het. Volgens hom was die Academy Awards " ’n twee uur lange vleisparade, ’n openbare vertoning met geprakseerde afwagting om ekonomiese redes".

Helen Hayes, die beste vroulike byspeler, was die eerste kunstenaar wat ’n Oscar vir beide beste aktrise en beste vroulike byspeler gewen het (sy het 38 jaar tevore die prys vir beste aktrise gewen vir "The Sin of Madelon Claudet").

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80291" url="https://af.wikipedia.org/wiki?curid=80291" title="44ste Oscar-toekenningsaand">
44ste Oscar-toekenningsaand

Die 44ste Oscar-toekenningsaand is op 10 April 1972 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1971. Die aanbieders was Helen Hayes, Alan King, Sammy Davis Jr. en Jack Lemmon.

Een van die hoogtepunte van die aand was een van die laaste verskynings van die aktrise, danseres en sangeres Betty Grable, wat toe kanker gehad het. Een van haar mede-akteurs van die 1940's, die sanger Dick Haymes, was saam met haar op die verhoog om die prys vir beste musiek te oorhandig. Sy is die volgende jaar oorlede.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80292" url="https://af.wikipedia.org/wiki?curid=80292" title="45ste Oscar-toekenningsaand">
45ste Oscar-toekenningsaand

Die 45ste Oscar-toekenningsaand is op 27 Maart 1973 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1972. Die aanbieders was Carol Burnett, Michael Caine, Charlton Heston en Rock Hudson.

Op dié seremonie het Marlon Brando vir Sacheen Littlefeather na die verhoog gestuur om te verduidelik hoekom hy nie sy Oscar vir beste akteur vir "The Godfather" in ontvangs sou neem nie. Charlie Chaplin het in dié jaar ook sy eerste prys gewen waarvoor hy met ander moes meeding – vir beste oorspronklike musiek vir sy 20 jaar oue prent "Limelight". Die prent het in aanmerking gekom omdat dit nie voor 1972 in Los Angeles vertoon is nie. Chaplin het in 1929 en 1972 erepryse ontvang.

"Cabaret", Bob Fosse se weergawe van die Broadway-musiekblyspel, het ’n rekord opgestel vir die meeste Oscars sonder om die prys vir beste rolprent te wen.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80294" url="https://af.wikipedia.org/wiki?curid=80294" title="46ste Oscar-toekenningsaand">
46ste Oscar-toekenningsaand

Die 46ste Oscar-toekenningsaand is op 2 April 1974 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1973. Die aanbieders was John Huston, Diana Ross, Burt Reynolds en David Niven.

George Lucas het sy debuut by die Oscar-seremonies gemaak met sy nostalgiese tienerdrama "American Graffiti". Dit is benoem vir beste prent (Francis Ford Coppola en Gary Kurtz), regisseur en oorspronklike draaiboek (Lucas), redigering (Marcia Lucas) en beste vroulike byspeler (Candy Clark).

Op ’n ouderdom van 10 jaar en 148 dae, het Tatum O'Neal die Oscar vir beste vroulike byspeler ontvang vir "Paper Moon". Sy was, en is steeds, die jongste Oscar-wenner. Tussen haar en John Houseman (71) was daar die grootste ouderdomsverskil nog tussen twee wenners van akteurspryse.

Katharine Hepburn het haar eerste en enigste verskyning by ’n Oscar-aand gemaak om die Irving G. Thalberg-gedenkprys aan haar ou vriend Lawrence Weingarten te oorhandig. Sy het altyd wanneer sy ’n Oscar gewen het, die aanbieder of iemand anders wat met die prent verbind word, gevra om dit namens haar te ontvang. Toe sy op die verhoog stap, het sy ’n staande ovasie gekry. Haar reaksie daarop was: "Ek is ’n lewende bewys daarvan dat iemand 41 jaar kan wag om onselfsugtig te wees."

Toevallig het Debbie Reynolds, Elizabeth Taylor en Connie Stevens, almal eksvroue van die sanger Eddie Fisher, almal in die een of ander hoedanigheid by die geleentheid opgetree.

Terwyl David Niven vir Elizabeth Taylor voorgestel het om die Oscar vir beste rolprent te oorhandig, het ’n kaalnaeler, Robert Opel, oor die verhoog gehardloop. Niven het hom nie van stryk laat bring nie en gou iets kwytgeraak oor die man se "tekortkominge".

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80296" url="https://af.wikipedia.org/wiki?curid=80296" title="Grammatikalisering">
Grammatikalisering

In die taalkunde is grammatikalisering (ook genoem grammatikalisasie) ŉ proses waarvolgens leksikale items (dit is woorde in hul oorspronklike, letterlike betekenis) stelselmatig ontwikkel om grammatikale merkers te word (woorde wat 'n bepaalde funksie in taal verrig, soos byvoorbeeld 'n hulpwerkwoord wat tempus, aspek of modaliteit merk). Grammatikalisering is ŉ kragtige aspek van taal, aangesien dit nuwe funksiewoorde binne ŉ taal skep deur funksies te skei van hul oorspronklike verbuigings en gebonde konstruksies (bv. inhoudswoorde). Dit is ŉ navorsingsveld binne historiese taalkunde, in die groter studie van taalverandering, wat op spesifieke prosesse van leksikale en grammatikale verandering fokus.

Om die proses beter te begryp moet ŉ onderskeiding getref word tussen leksikale items of inhoudswoorde, wat spesifieke leksikale betekenis het, en grammatikale items of funksiewoorde met min of geen leksikale betekenis, wat ten doel het om die grammatikale verhoudings tussen verskillende woorde binne ŉ uiting uit te druk. Grammatikalisering is al gedefinieer as "die verandering waarvolgens leksikale terme en konstruksies in sekere linguistiese gevalle ten doel het om grammatikale funksies te verrig, en, na grammatikalisering, voortgaan om nuwe grammatikale funksies te ontwikkel ". Eenvoudig gestel is grammatikalisering die proses waarvolgens ŉ leksikale woord of woordgroep sommige of alle leksikale betekenis verloor en begin om ŉ meer grammatikale rol te vervul. Waar grammatikalisering plaasvind dra naamwoorde en werkwoorde sekere leksikale betekenis wat met tyd gevorm is tot grammatikale items soos huplwerkwoorde, kasus- of naamvalmerkers, verbuigings en voegwoorde.

ŉ Voorbeeld van grammatikalisering is die werkwoord "hê" wat dui op "om te besit", bv. "Jan het ŉ kar". In die verledetyd "Jan het ŉ kar gekoop "kan die werkwoord "hê "nie volgens sy oorspronklike betekenis verstaan word, maar dit word as hulpwerkwoord bygevoeg en gebruik as tempus- of tydmerker. Grammatikalisering het hier plaasgevind waar die inhoudswoord "hê" ‘n bykomende funksiewoord geword het. In 'n volgende stap kan die gegrammatikaliseerde woord sy inhoudsfunksie heeltemaal verloor. Dit het bv. in Spaans gebeur waar die werkwoord "haber" ("hê") net nog as hulpwerkwoord gebruik word en in sy inhoudsfunksie deur "tener "("hou") vervang is.


</doc>
<doc id="80297" url="https://af.wikipedia.org/wiki?curid=80297" title="HMS Pelorus">
HMS Pelorus

Die HMS "Pelorus" was 'n mynveër van die Britse Vloot tydens die Tweede Wêreldoorlog. Hy is van die Algerine-klas en het onder andere diens gedoen tydens die D-dag-inval oor die Engelse Kanaal. Gedurende 1947 is die skip na Simonstad gestuur; die vlootbasis daar was nog deur die Britse Vloot beheer. Hy is toe herdoop na die "HMSAS Maritzburg". Op 21 Januarie 1948 is hy weer herdoop, die keer as die "HMSAS Pietermaritzburg". Gedurende 1961 is sy naam verander na die "SAS Pietermaritzburg". SAS staan vir Suid-Afrikaanse Skip. Gedurende 1962 is hy vernuwe en kort daarna was hy in 'n botsing betrokke met HMS "Leopard", 'n Britse fregat. Een Britse seeman het gesterf. Gedurende 1991 is hy uit diens gestel en is op 19 November 1994 by Miller's Point, Simonsbaai gekelder.

Die wrak was sedertdien 'n gewilde plek vir amateurduikers. Weens vandalisme deur die duikers is die wrak as erfenisterrein verklaar sodat plunderaars vervolg kan word.



</doc>
<doc id="80298" url="https://af.wikipedia.org/wiki?curid=80298" title="Europese spreeu">
Europese spreeu

Die Europese spreeu ("Sturnus vulgaris") is 'n algemene standvoël in dorpe en op oop landbougrond. Die voël is vanaf Europa ingevoer en brei nog steeds sy verspreidingsgebied uit vanaf die oorspronklike invoerpunt in Kaapstad. Die voël is 20 – 22 cm groot en weeg 65 - 95 gram. In Engels staan die voël bekend as die "Common Starling".

Sy vestiging in Ysland, waar hy sedert 1940 inheems voorkom, het sonder die regstreekse toedoen van die mens plaasgevind, maar hierdie spreeus is daadwerklik in lande soos Australië, Nieu-Seeland en Suid-Afrika (in 1899 deur Cecil Rhodes) ingevoer. 

Aan die einde van die vorige eeu is verskeie pogings onderneem om die Europese spreeu in Noord-Amerika te vestig. Op een na was almal onsuksesvol: Net die 100 voëls wat in Central Park, die hartjie van New York, losgelaat is, het begin broei en 40 jaar later was Europese spreeus oor die hele Noord-Amerika versprei.





</doc>
<doc id="80300" url="https://af.wikipedia.org/wiki?curid=80300" title="Lelspreeu">
Lelspreeu

Die Lelspreeu ("Creatophora cinerea") is 'n voël en algemene nomade op grasveld, landbougrond, savanne en oop boomveld. Die voël kom feitlik oor die hele Suider-Afrika voor. Hulle kom dikwels in groot swerms voor en sluit gereeld by ander spreeus aan. Die voël is 19 – 21 cm groot en weeg 52 - 84 gram. In Engels staan die voël bekend as die "Wattled starling".




</doc>
<doc id="80302" url="https://af.wikipedia.org/wiki?curid=80302" title="47ste Oscar-toekenningsaand">
47ste Oscar-toekenningsaand

Die 47ste Oscar-toekenningsaand is op 8 April 1975 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1974. Die aanbieders was Sammy Davis Jr., Bob Hope, Shirley MacLaine en Frank Sinatra.

Die pa en seun Carmine en Francis Ford Coppola het saam vier Oscars gewen. "The Godfather Part II" het groot sukses behaal; dit het twee keer soveel pryse as sy voorganger gewen (altesaam 6) en is tot op hede (2013) die laaste prent wat drie benoemings in ’n enkele akteurs kategorie gekry het.

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80303" url="https://af.wikipedia.org/wiki?curid=80303" title="Roosspreeu">
Roosspreeu

Die Roosspreeu ("Pastor roseus") is 'n seldsame Palearktiese broeiende voël en swerwer wat oorwinter in Suid-Asië. Die voël is nog net tweekeer opgeteken in Suid-Afrika, eenkeer in die Kgalagadi-oorgrenspark en die ander keer by Kasane in Noord-Botswana. Die voël is 20 – 22 cm groot en weeg 62 – 88 gram. In Engels staan die voël bekend as die "Rose-coloured Starling".




</doc>
<doc id="80304" url="https://af.wikipedia.org/wiki?curid=80304" title="48ste Oscar-toekenningsaand">
48ste Oscar-toekenningsaand

Die 48ste Oscar-toekenningsaand is op 29 Maart 1976 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1975. Die aanbieders was Walter Matthau, Robert Shaw, George Segal, Goldie Hawn en Gene Kelly.

Die suksesvolste prent van die aand was Miloš Forman se "One Flew Over the Cuckoo's Nest", die eerste prent sedert "It Happened One Night" wat al die top-kategorieë gewen het: beste rolprent, akteur, aktrise, regisseur en draaiboek (verwerk).

Op 80-jarige ouderdom was George Burns die oudste akteur wat tot in daardie stadium ’n Oscar gewen het. Sy rekord is in 1990 deur Jessica Tandy oortref – sy was ook 80, maar ’n paar maande ouer.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80305" url="https://af.wikipedia.org/wiki?curid=80305" title="49ste Oscar-toekenningsaand">
49ste Oscar-toekenningsaand

Die 49ste Oscar-toekenningsaand is op 28 Maart 1977 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1976. Die aanbieders was Richard Pryor, Jane Fonda, Ellen Burstyn en Warren Beatty.

Peter Finch was die eerste akteur wat ’n nadoodse Oscar gewen het; die volgende akteur wat dit gedoen het, was Heath Ledger 32 jaar later. Beatrice Straight was die akteur wat die kortste tyd op die skerm was wat ’n Oscar gewen het: vyf minute veertig sekondes in "Network".

"Network" was die laaste prent (soos in 2013) wat vyf benoemings vir toneelspel gekry het.

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80307" url="https://af.wikipedia.org/wiki?curid=80307" title="Geelbekrenostervoël">
Geelbekrenostervoël

Die Geelbekrenostervoël ("Buphagus africanus") is 'n gelokaliseerde algemene standvoël van savanne en breëblaarboomveld, dikwels by water. Hulle word gewoonlik gesien by buffels, renosters, seekoeie en grootvee. Die voël is 20 cm groot en weeg 53 - 71 gram. In Engels staan die voël bekend as die "Yellow-billed oxpecker".




</doc>
<doc id="80309" url="https://af.wikipedia.org/wiki?curid=80309" title="Rooibekrenostervoël">
Rooibekrenostervoël

Die Rooibekrenostervoël ("Buphagus erythrorhynchus") is 'n gelokaliseerde algemene standvoël van savanne en boomveld en dwaal gereeld tot buite sy normale gebied. Hulle word gewoonlik by wild en vee gesien. Die voël is 19 cm groot en weeg 42–59 gram. In Engels staan die voël bekend as die "Red-billed Oxpecker".




</doc>
<doc id="80311" url="https://af.wikipedia.org/wiki?curid=80311" title="50ste Oscar-toekenningsaand">
50ste Oscar-toekenningsaand

Die 50ste Oscar-toekenningsaand is op 3 April 1978 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1977. Bob Hope was vir die 18de en laaste keer die aanbieder.

Twee van die jaar se grootste wenners was "Star Wars Episode IV: A New Hope", wat veral in die tegniese kategorieë uitgeblink het, en "Annie Hall", wat vier van sy vyf benoemings gewen het, onder meer beste rolprent, aktrise en regisseur. Die seremonie word ook onthou vir die politiek gelaaide toespraak van Vanessa Redgrave.

"The Turning Point" het ’n nuwe rekord opgestel vir die prent met die meeste benoemings wat nie een Oscar gewen het nie met 11 benoemings. Die vorige rekord is gehou deur "Peyton Place" en "The Little Foxes", elk met 9 benoemings. Nog net "The Color Purple" kon dit sedertdien ewenaar.

"Annie Hall" was die laaste beste prent wat net vyf benoemings gekry het tot "The Departed" 29 jaar later in 2006.

Hier volg ’n lys van die belangrikste wenners en benoemdes (die wenners word eerste genoem en is in vet druk):




Tydens die seremonie het Vanessa Redgrave die Oscar vir beste vroulike byspeler gewen vir "Julia". Sy het in haar toespraak die volgende aanmerkings gemaak:

Twee uur later het Paddy Chayefsky, toe hy die wenner vir beste skryfwerk moes aankondig, geantwoord:



</doc>
<doc id="80312" url="https://af.wikipedia.org/wiki?curid=80312" title="Gerhard Cruywagen">
Gerhard Cruywagen

Ds. Gerhardus Albertus (Gerhard) Cruywagen (Zastron, 10 Januarie 1921 - Pretoria, 20 November 1993) was 'n leraar in agt gemeentes van die Nederduitse Gereformeerde Kerk wat hom, veral in later jare, meermale omstredenheid op die hals gehaal het oor sy verregse opvattings.

Ds. Cruywagen het sy studie aan die Universiteit van die Oranje-Vrystaat en toe die Kweekskool op Stellenbosch voltooi. Hy is in 1945 gelegitimeer en was eers enkele maande as hulpprediker in die gemeente Lydenburg werksaam, waarna hy in 1947 as sendeling in Masjonaland georden is. In 1949 kom hy terug na die Unie en word leraar van die NG gemeente Brakpan-Suid, in 1957 van Hendrina, in 1960 van Malvern in die ooste van Johannesburg, in 1963 Villieria-Oos (Pretoria), in 1969 Luipaardsvlei (Krugersdorp), in 1974 Derby, in 1979 Krielpark en in 1984 Brakpan se moedergemeente.

Volgens sy seun ds. Albert Cruywagen is sy vader se bediening gekenmerk deur sy ywer vir evangelisasie. "Talle vriendskappe het voortgespruit uit die vrug van sy arbeid op hierdie terrein. Hy het graag herlewingskonferensies gereël soos dié op Hendrina in die begin jare sestig. Hier het hy begin om gebruik te maak van tegniese hulpmiddels om die evangelie uit te dra, veral die bandmasjien en kleurskyfies."

Ds. Cruywagen het af en toe opslae gemaak wat soms wyd uitgekring het, soos toe hy 'n sogenaamde skokpreek in Malvern gelewer het en gewys het op die morele en sedelike verval van Afrikaners. In Villieria-Oos het hy 'n preek gelewer met politieke ondertone wat eweneens opspraak verwek het. In Krielpark het hy in onenigheid tussen 'n medeleraar en die gemeente verstrengel geraak. Die ring het die band van albei die leraars met die gemeente losgemaak, maar moes hul uitspraak herroep omdat dit nie op gemeenregtelike grond houdbaar was nie. Volgens ds. Albert Cruywagen het hierdie onaangename ervaring sy vader se gesondheid geknak. Veral opspraakwekkend was sy praatjie by die Hoërskool Hendrik Verwoerd in 1987 wat allerweë as rassisties beskou is en 'n opskudding veroorsaak het. Hoewel hy as "ultra-regs" bestempel is, het hy nie, soos algemeen verwag, uit die NG Kerk bedank om by die Afrikaanse Protestantse Kerk aangesluit nie.

Ná sy aftrede op 6 April 1986 het die Cruywagen-egpaar in Pretoria gaan woon en hier sewe gelukkige jare deurgebring. In soverre sy gesondheid dit toegelaat het, het hy sy aftrede saam met sy vrou, familie en vriende geniet. Deur sy belangstelling in die politiek kon hy sy liefde vir sy volk en vaderland nou vrylik uitleef. Hy het selfs gedigte hieroor geskryf wanneer hy snags nie kon slaap nie.

Ds. Cruywagen is in November 1993 in die ouderdom van 72 jaar en 10 maande in 'n hospitaal oorlede. Sy begrafnisdiens was uit die NG gemeente Meyerspark. Sy seun Albert het die diens gelei saam met die plaaslike leraar, ds. Uli Trumpelmann.

Ds. Cruywagen was getroud met Judy Coetzer en uit dié huwelik is drie kinders gebore: Albert, ook 'n predikant in die NG Kerk, Heleen, wat getrou het met dr. Johan de Klerk, 'n sielkundige, en André, 'n prokureur getroud met Jeanette. Albert en Nelmarie Cruywagen het 'n seun, Gerhard Cruywagen, Johan en Heleen de Klerk 'n seun en dogter, Jean en Jeanine de Klerk (nou Storm), en André en Jeanette 'n dogter, Vicki (nou Gagiano).




</doc>
<doc id="80313" url="https://af.wikipedia.org/wiki?curid=80313" title="Kaapse suikervoël">
Kaapse suikervoël

Die Kaapse suikervoël ("Promerops cafer") is 'n endemiese, algemene standvoël en plaaslike nomade in fynbos en besoek tuine en kusstreke – hoofsaaklik in die somer. Die voël is 28–44 cm groot en weeg 25–50 gram. In Engels staan die voël bekend as die "Cape Sugarbird". Die Kaapse suikervoël is een van die provinsie Wes-Kaap se amptelike simbole.




</doc>
<doc id="80315" url="https://af.wikipedia.org/wiki?curid=80315" title="Rooiborssuikervoël">
Rooiborssuikervoël

Die Rooiborssuikervoël ("Promerops gurneyi") is 'n endemiese, gelokaliseerde algemene standvoël en gedeeltelike trekvoël by lappe blommende proteas en aalwyne. Sommige beweeg in die winter na laer hoogtes. Die voël is 23 – 29 cm groot en weeg 24 - 46 gram. In Engels staan die voël bekend as die "Gurney's Sugarbird".




</doc>
<doc id="80317" url="https://af.wikipedia.org/wiki?curid=80317" title="51ste Oscar-toekenningsaand">
51ste Oscar-toekenningsaand

Die 51ste Oscar-toekenningsaand is op 9 April 1979 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1978. Dit was die eerste van verskeie agtereenvolgende seremonies waarvan die geselsprogramaanbieder Johnny Carson die aanbieder was.

Die twee gunstelinge vir beste prent was "Coming Home" en "The Deer Hunter", albei anti-oorlogsflieks wat die Amerikaners se afkeer van die Viëtnamoorlog versinnebeeld het. John Wayne, wat twee maande later aan maagkanker oorlede is, het sy laaste openbare verskyning gemaak om die Oscar aan die vervaardigers van "The Deer Hunter" te oorhandig.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80318" url="https://af.wikipedia.org/wiki?curid=80318" title="François Mitterrand">
François Mitterrand

François Mitterrand (26 Oktober 1916 – 8 Januarie 1996) was 'n Franse sosialistiese staatsman wat die amp van staatspresident van die Franse Republiek en ex officio Mede-Prins van Andorra (1981–1995) beklee het. Hy was van 1959 tot 1981 ook burgemeester van Château-Chinon (Nièvre).

Hy het 2 keer onsuksesvol as president gestaan, naamlik in 1965 teen genl. Charles de Gaulle en in 1974 teen mnr. Vallery Giscard d'Estaing. Francois Mitterrand is op 26 Oktober 1916 in Jarnac in die Charente-distrik van Frankryk gebore. 

Hy het grade in die regte, klassieke studies en staatsleer verwerf en is 'n prokureur van beroep. In 1940 is hy deur die Duitsers gevange geneem, maar het 1 ½ jaar later ontsnap. Na die oorlog het hy die Nasionale Beweging vir Krygsgevangenes gestig en hom aan die probleme van oudgediendes gewy. Die toekenning van die Legioen van Eer, die Croix de Guerrem (oorlogskruis) en die Roset van die Weerstand is aan hom toegeken. 

Mitterrand was politieke redakteur van die koerant "Le Courrier de la Nievre" en het 'n aantal boeke oor die sosialisme geskryf, onder meer "Un sosialisme du possible" ("ŉ Sosialisme van die moontlike"- 1971), "La Rose au poing" ("Die roos en die vuis" - 1973) en "lci et maintenant" ("Hier en nou" - 1980). Mitterrand se nasionale politieke loopbaan het in 1946 begin toe hy as afgevaardigde van die Nievregebied in Sentraal-Frankryk tot die Nasionale Vergadering verkies is. 

Behalwe die tydperk 1959 tot 1962, toe hy senator was, het hy tot met sy verkiesing as president in die Vergadering gedien, waar hy lid was van die komitee insake buitelandse sake. 

In 1967 is hy tot lid van die Europese Parlement benoem en in 1979 het hy 'n setel in die liggaam se eerste verkiesing gewen. Mitterrand was van 1948 tot 1957 lid van die Franse kabinet, waartydens hy verskeie belangrike paste beklee het. Hy was onder andere van 1954 tot 1955 minister van binnelandse sake en van 1956 tot 1957 minister van justisie. 

Hy het 2 keer as kandidaat vir die presidentskap gestaan, maar sander sukses: in 1956 as kandidaat vir die nie-Kommunistiese linkses, toe hy 45,5 % stemme gekry het en teen genl. De Gaulle verloor het, en in 1974 as kandidaat van die linkse Koalisie, toe hy 49,1 9 % stem me gekry het en teen Giseard d'Estaing verloor het. In die verkiesing van 1981 het hy 51,76% teenoor Giscard d'Estaing se 48,24 % stemme gekry. 

Mitterrand se betrokkenheid by die Sosialisteparty dateer uit 1946 toe hy hom by die Demokratiese en Sosialistiese Weerstandsunie aangesluit het. Hy het verskeie posisies in die organisasie beklee en het hom later by die Federasie van die Demokratiese en Sosialistiese linkses aangesluit. In 1964 het hy lid geword van die Komitee van die Republikeinse Instituutkonvensie. Van 1971 tot met sy verkiesing as president was hy ook sekretarisgeneraal van die Sosialisteparty.



</doc>
<doc id="80319" url="https://af.wikipedia.org/wiki?curid=80319" title="52ste Oscar-toekenningsaand">
52ste Oscar-toekenningsaand

Die 52ste Oscar-toekenningsaand is op 14 April 1980 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1979. Die aanbieder was Johnny Carson.

Onder die benoemdes vir beste manlike byspeler was die agtjarige Justin Henry (hy was die jongste benoemde nog in dié kategorie) en die 79-jarige Melvyn Douglas. Die ouderdomsgaping tussen hulle was die grootste nog (tot in 2013) tussen twee mededingende akteurs.

Hier volg ’n lys van die belangrikste wenners en benoemdes (die wenners word eerste genoem en is in vet druk):







</doc>
<doc id="80321" url="https://af.wikipedia.org/wiki?curid=80321" title="Dunning-Kruger-effek">
Dunning-Kruger-effek

Die Dunning-Kruger-effek is ’n denkfout waarin relatief onbekwame indiwidue aan denkbeeldige meerderwaardigheid ly en hul eie vermoë foutiewelik veel hoër ag as wat dit werklik is. Die denkfout is in 1999 eksperimenteel waargeneem deur David Dunning en Justin Kruger van Cornell Universiteit. Dunning en Kruger het die denkfout toegeskryf aan die metakognitiewe onvermoë van die onbekwame om hul eie vermoënsvlak akkuraat te evalueer. Hulle navorsing het ook die omgekeerde voorgestel: dat hoogs bekwame indiwidue hul relatiewe bekwaamheid geringskat met die verkeerdelike veronderstelling dat take wat vir hulle maklik is, ook vir ander maklik is.
Die fout word toegeskryf aan ’n metakognitiewe onvermoë van die onbekwame om hul eie foute te besef.

Dunning en Kruger het veronderstel dat die effek die gevolg is van interne illusie in die onbekwame en eksterne wanopvatting in die bekwame: “Die miskalibrering van die onbekwame spruit uit ’n wanopvatting van die self, waar die miskalibrering van die hoogs bekwame uit ’n wanopvatting oor andere ontstaan”.

Die fenomeen is aanvanklik getoets in ’n reeks eksperimente wat in 1999 deur David Dunning en Justin Kruger van die Sielkundedepartement aan die Cornell-universiteit gepubliseer is. Die studie is geïnspireer deur die geval van McArthur Wheeler, ’n man wat twee banke beroof het nadat hy sy gesig met suurlemoensap besmeer het in die foutiewe indruk dat, omdat suurlemoensap as onsigbare ink gebruik kan word, sy gesig nie deur die kringtelevisiekameras opgeneem sou word nie. Hulle het opgemerk dat vroeëre studies wat die onkunde van prestasiestandaarde voorstel, die gevolg is van ’n hoë mate van onbekwaamheid. Hierdie patroon is waargeneem in studies van vaardighede wat wissel van leesbegrip, die bestuur van ’n motorvoertuig en die speel van skaak of tennis.

Dunning en Kruger het voorgestel dat, vir ’n gegewe vaardigheid, onbekwame mense:


Dunning het intussen ’n analogie opgestel (“die anosognosie van die alledaagse lewe”) met ’n toestand waarin ’n persoon wat aan ’n fisiese gestremdheid as gevolg van breinskade ly, onbewus is van die gestremdheid of die bestaan daarvan ontken. Dit geld selfs vir ernstige gestremdhede soos blindheid en verlamming: “Indien u onbevoeg is, kan u nie weet dat u onbevoeg is nie… [D]ie nodige vaardighede om ’n korrekte antwoord te verskaf is presies dié vaardighede wat nodig is om ’n regte antwoord te herken.”


</doc>
<doc id="80322" url="https://af.wikipedia.org/wiki?curid=80322" title="Jangroentjie">
Jangroentjie

Die Jangroentjie ("Nectarinia famosa") is 'n algemene standvoël, nomade en plaaslike trekvoël in fynbos grasveld en bergstruikveld. Die voël is 14 – 25 cm groot en weeg 11 - 25 gram. In Engels staan die voël bekend as die "Malachite Sunbird".

Daar is 2 subspesies:




</doc>
<doc id="80324" url="https://af.wikipedia.org/wiki?curid=80324" title="Bronssuikerbekkie">
Bronssuikerbekkie

Die Bronssuikerbekkie ("Nectarinia kilimensis") is 'n gelokaliseerde algemene standvoël en nomade van woudrande, varingveld en aangrensende grasveld. Die voël is 14 – 22 cm groot en weeg 12 - 17 gram. In Engels staan die voël bekend as die "Bronzy Sunbird".




</doc>
<doc id="80326" url="https://af.wikipedia.org/wiki?curid=80326" title="53ste Oscar-toekenningsaand">
53ste Oscar-toekenningsaand

Die 53ste Oscar-toekenningsaand is op 31 Maart 1981 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1980. Die aanbieder was Johnny Carson. Die seremonie sou aanvanklik op 30 Maart gehou word, maar is met ’n dag uitgestel ná die sluipmoordpoging op pres. Ronald Reagan.

David Lynch se "The Elephant Man" en Martin Scorsese se "Raging Bull" het die meeste benoemings gehad: agt elk. Michael Apted se "Coal Miner's Daughter" het sewe benoemings gekry. "Ordinary People" het op die ou end die Oscar vir beste rolprent ingepalm.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80327" url="https://af.wikipedia.org/wiki?curid=80327" title="54ste Oscar-toekenningsaand">
54ste Oscar-toekenningsaand

Die 54ste Oscar-toekenningsaand is op 29 Maart 1982 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1981. Die aanbieder was Johnny Carson.

"Reds" was die gunsteling om te wen met 12 benoemings, maar "Chariots of Fire" het in ’n verrassende wending die Oscar vir beste rolprent ingepalm. Dit was die eerste keer in 13 jaar dat ’n Britse prent dié prys wen.

Henry Fonda het in dié jaar sy eerste Oscar gewen (vir "On Golden Pond"). Op 76 jaar was hy die oudste wenner in die kategorie vir beste akteur. Sy enigste ander benoeming was 41 jaar tevore vir "The Grapes of Wrath". Sy medester Katharine Hepburn het haar vierde Oscar vir beste aktrise gewen en is die aktrise met die meeste pryse in dié kategorie.

Dit was die eerste jaar dat ’n Oscar vir beste grimering toegeken is; die wenner was Rick Baker vir "An American Werewolf in London".

Hier volg ’n lys van die belangrikste wenners en benoemdes (die wenners word eerste genoem en is in vet druk):








</doc>
<doc id="80328" url="https://af.wikipedia.org/wiki?curid=80328" title="Oranjeborssuikerbekkie">
Oranjeborssuikerbekkie

Die Oranjeborssuikerbekkie ("Anthobaphes violacea") is 'n endemiese algemene standvoël en plaaslike nomade in fynbos en aangrensende tuine. Die voël is 12 – 15 cm groot en weeg 7 - 13 gram. In Engels staan die voël bekend as die "Orange-breasted Sunbird".




</doc>
<doc id="80329" url="https://af.wikipedia.org/wiki?curid=80329" title="55ste Oscar-toekenningsaand">
55ste Oscar-toekenningsaand

Die 55ste Oscar-toekenningsaand is op 11 April 1983 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1982. Die aanbieders was Liza Minnelli, Dudley Moore, Richard Pryor, Walter Matthau.

Die seremonie is feitlik oorheers deur die prent "Gandhi", wat 11 benoemings gekry en 8 Oscars gewen het.

Louis Gossett Jr. was die eerste swart Amerikaner wat ’n prys vir beste manlike byspeler gewen het vir sy rol as die harde drilsersant in "An Officer and a Gentleman".

Meryl Streep het haar eerste Oscar vir beste aktrise gewen. Sy is die vorige jaar vir "The French Lieutenant's Woman" benoem en sou in die volgende 30 jaar nog 13 keer benoem word. Streep het in 1980 ook die Oscar vir beste vroulike byspeler ontvang vir "Kramer vs Kramer".

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80331" url="https://af.wikipedia.org/wiki?curid=80331" title="56ste Oscar-toekenningsaand">
56ste Oscar-toekenningsaand

Die 56ste Oscar-toekenningsaand is op 9 April 1984 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1983. Die aanbieder was Johnny Carson.

Die 1,5 meter lange Linda Hunt het die Oscar vir beste vroulike byspeler gewen vir haar rol as Billy Kwan, ’n manlike Chinees-Australiese fotograaf in "The Year of Living Dangerously". Sy was die eerste akteur wat ’n Oscar gewen het vir die uitbeelding van ’n karakter van die teenoorgestelde geslag.

Gordon Willis, ’n gerespekteerde kinematograaf wat veral bekend is vir sy onbenoemde werk aan "The Godfather", "The Godfather: Part II" en "Manhattan", het sy eerste benoeming gekry vir beste kinematografie vir "Zelig".

Toe die draaiboekskrywer Horton Foote in 1963 aangekondig is as wenner van die Oscar vir die beste verwerkte draaiboek vir "To Kill a Mockingbird", was hy nie op die seremonie nie omdat hy nie gedink het hy sou wen nie. Dié keer was hy wel teenwoordig en het hy weer gewen, vir beste oorspronklike draaiboek vir "Tender Mercies".

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80332" url="https://af.wikipedia.org/wiki?curid=80332" title="Rooiborssuikerbekkie">
Rooiborssuikerbekkie

Die Rooiborssuikerbekkie ("Chalcomitra senegalensis") is 'n algemene standvoël, nomade en plaaslike trekvoël in boomveld, savanne en voorstedelike tuine. Sommige voëls trek in die winter weg uit die dorre gebiede. Die voël is 14 cm groot en weeg 10 - 17 gram. In Engels staan die voël bekend as die "Scarlet-chested Sunbird".




</doc>
<doc id="80334" url="https://af.wikipedia.org/wiki?curid=80334" title="57ste Oscar-toekenningsaand">
57ste Oscar-toekenningsaand

Die 57ste Oscar-toekenningsaand is op 25 Maart 1985 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1984. Die aanbieder was Jack Lemmon.

Sally Field het vir een van die hoogtepunte van die aand gesorg met haar toespraak toe sy die Oscar vir beste aktrise wen: "The first time I didn't feel it, but this time I feel it, and I can't deny the fact that you like me, right now, you like me!"

Die wenner van die prys vir beste manlike byspeler, Haing S. Ngor, was ’n Kambodjaanse snydokter wat die wreedhede van die Khmer Rouge oorleef het. Hy het gewen vir sy rol in "The Killing Fields", al het hy geen vorige ondervinding van toneelspel gehad nie. Hy is net een van twee nie-professionele akteurs wat dit nog reggekry het.

Die 77-jarige Peggy Ashcroft was die oudste aktrise wat nog die Oscar vir beste vroulike byspeler gewen het, vir "A Passage to India".

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80335" url="https://af.wikipedia.org/wiki?curid=80335" title="58ste Oscar-toekenningsaand">
58ste Oscar-toekenningsaand

Die 58ste Oscar-toekenningsaand is op 24 Maart 1986 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1985. Die aanbieders was Alan Alda, Jane Fonda en Robin Williams.

"The Color Purple" het "The Turning Point" se rekord van 1978 geëwenaar as die prent met die meeste benoemings wat nie een Oscar gewen het nie: altesaam 11.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80336" url="https://af.wikipedia.org/wiki?curid=80336" title="Swartsuikerbekkie">
Swartsuikerbekkie

Die Swartsuikerbekkie ("Chalcomitra amethystina") is 'n algemene standvoël, nomade en plaaslike trekvoël in boomveld, woudrand en tuine. Sommige voëls trek in die winter weg uit die dorre gebiede. Die voël is 15 cm groot en weeg 11 - 19 gram. In Engels staan die voël bekend as die "Amethyst Sunbird".




</doc>
<doc id="80338" url="https://af.wikipedia.org/wiki?curid=80338" title="59ste Oscar-toekenningsaand">
59ste Oscar-toekenningsaand

Die 59ste Oscar-toekenningsaand is op 30 Maart 1987 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1986. Die aanbieders was Chevy Chase, Goldie Hawn en Paul Hogan.

Dit was die laaste seremonie vir 23 jaar wat meer as een aanbieder gehad het, tot met die 82ste Oscar-toekenningsaand met Alec Baldwin en Steve Martin.

Die wenner in die kategorie vir beste aktrise, Marlee Matlin, was die eerste en enigste dowe Oscar-wenner. Sy is ook die jongste mens wat die prys vir beste aktrise gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80339" url="https://af.wikipedia.org/wiki?curid=80339" title="60ste Oscar-toekenningsaand">
60ste Oscar-toekenningsaand

Die 60ste Oscar-toekenningsaand is op 11 April 1988 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1987. Die aanbieder was Chevy Chase.

Die Skrywersgilde van Amerika se staking, wat op 7 Maart begin het, is ’n paar keer tydens die seremonie genoem, soos toe Chase gesê het sy "hele monoloog is goedgunstig geskenk deur vyf vragmotorbestuurders".

Die seremonie is oorheers deur die prente "The Last Emperor", wat al nege sy benoemings gewen het, en "Moonstruck", wat ses benoemings gekry en drie Oscars gewen het. "The Last Emperor" het die rekord van "Gigi" van 1959 geëwenaar van die meeste benoemings waarvan almal gewen is. Dit was ook die eerste prent ná "Gigi" wat die Oscar vir beste prent gewen het sonder om enige benoemings vir toneelspel te kry.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80340" url="https://af.wikipedia.org/wiki?curid=80340" title="Kopersuikerbekkie">
Kopersuikerbekkie

Die Kopersuikerbekkie ("Cinnyris cupreus") is 'n skaars tot gelokaliseerde, algemene standvoël en plaaslike nomade in boomveld en woudrand. Die voël is 13 cm groot en weeg 8 - 12 gram. In Engels staan die voël bekend as die "Copper Sunbird".




</doc>
<doc id="80342" url="https://af.wikipedia.org/wiki?curid=80342" title="Gryssuikerbekkie">
Gryssuikerbekkie

Die Gryssuikerbekkie ("Cyanomitra veroxii") is 'n gelokaliseerde, algemene standvoël in kus- en rivierwoude. Die voël is 14 cm groot en weeg 11 - 15 gram. In Engels staan die voël bekend as die "Grey Sunbird".




</doc>
<doc id="80344" url="https://af.wikipedia.org/wiki?curid=80344" title="Olyfsuikerbekkie">
Olyfsuikerbekkie

Die Olyfsuikerbekkie ("Cyanomitra olivacea") is 'n algemene standvoël in kus-, rivier- en bergwoude. Die voël is 14 cm groot en weeg 11 - 15 gram. In Engels staan die voël bekend as die "Olive Sunbird".




</doc>
<doc id="80358" url="https://af.wikipedia.org/wiki?curid=80358" title="Dirk Kotzé">
Dirk Kotzé

Prof. Dirk Kotzé (* 19 Desember 1927, Piketberg – † 12 Maart 1992, Stellenbosch) was ’n Suid-Afrikaanse geskiedkundige.

Dirk Jacobus Kotzé is op 19 Desember 1927 gebore op die plaas Platkloof in die distrik Piketberg in die Kaapkolonie. Sy vader was ’n boer en tot standerd ses het Kotzé onderrig aan ’n plaasskooltjie in die omgewing ontvang. Hy is daarna na die Hoërskool Piketberg waar hy in 1944 gematrikuleer het.

Kotzé wou aanvanklik ’n predikant word en het om in 1945 ingeskryf vir die graad B.A. (Admissie) aan die Universiteit Stellenbosch. In 1947 het hy die graad met Geskiedenis en Filosofie as hoofvakke met lof behaal. Sy leermeester, prof. H.B. Thom, het hom laat afsien in verdere studie in teologie en hom oorreed om liewer op geskiedenis te fokus. Kotzé het die M.A. (Geskiedenis)-graad met onderskeiding behaal en toe hy 27 was het hy sy doktorsgraad verwerf.

Met die oog daarop om hom verder as historikus te bekwaam, het Kotzé verder gestudeer in Ekonomie en Frans aan die Universiteit Stellenbosch en met behulp van die Koningin Victoria-Stipendium wat in 1951 aan hom toegeken is, het hy ook in die buiteland gaan studeer. Van 1954 tot 1956 het hy nagraadse studies aan die Vrije en Gemeentelijke Universiteite asook die Universiteite van Bonn en Wes-Berlyn onderneem om hom te verdiep in die teorie van Geskiedenis, onder leiding van historici soos prof. Jan Romein.

Kotzé se eerste ondervinding as dosent in Geskiedenis aan sy Alma Mater was van 1950 tot 1953 toe hy as tydelike dosent vir prof. P.J. van der Merwe waargeneem het. Na sy terugkeer uit die buiteland is hy in 1956 as senior lektor aangestel. Met die aftrede van prof. J.A. Wiid het Kotzé op 1 Januarie 1959 professor in Geskiedenis aan die Universiteit Stellenbosch geword.

As hoogleraar in Geskiedenis – ’n pos wat hy tot 1985 beklee het – was Kotzé afdelingshoof vir Algemene Geskiedenis. Sy lesings aan voorgraadse studente het ingesluit ’n oorsig van die oorsprong van die Westerse geskiedenis vir eerstejaars tot temas oor twintigste-eeuse brandpunte soos die Tweede Wêreldoorlog sowel as Marxisme en nasionalisme as historiese faktore vir derdejaars.

Kotzé het hom as navorser op twee spesialiteitsterreine toegespits. Aanvanklik het hy hom aan sendinggeskiedenis toegewy wat ’n weerspieëling was van sy vroeë belangstelling om predikant te word. Sy onderwerp vir sy M.A.-tesis het gehandel oor "Die eerste Amerikaanse sendelinge onder die Matebeles" en vir sy doktorale proefskrif: "Die eerste Amerikaanse sendelinge onder die Zoeloes, 1835-1838".

As professor in Algemene Geskiedenis, en met sy belangstelling in en onderlegdheid in die filosofiese aspekte van sy vak, het Kotzé na voltooiing van sy studies oor sendinggeskiedenis besluit om hom toe te lê op nasionalisme en Marxisme. Navorsing oor hierdie onderwerpe het sy lewensprojek geword. Verskeie boeke oor hierdie onderwerpe is deur hom gepubliseer, naamlik "Die Kommunisme Deel 1: Die Klassieke Marxisme" (1965), en ’n trilogie oor Nasionalisme, te wete "Nasionalisme: ’n Vergelykende Studie" (1969), "Nasionalisme: Geskiedenis van Pan-Nasionalistiese Bewegings" (1970) en "Nasionalisme en Kommunisme" (1970).

Afgesien van die navorsing wat Kotzé gedoen het, het hy ook gedien in die FAK se Geskiedeniskomitee, was hy voorsitter van die Geskiedeniskommissie van die Suid-Afrikaanse Akademie vir Wetenskap en Kuns, ondervoorsitter van die Historiese Genootskap van Suid-Afrika, redaksielid van die akademiese tydskrif "Historia", lid en voorsitter van die RGN se Advieskomitee vir Geskiedenis, Staatswetenskappe en Regte en lid van die Kaaplandse Onderwysdepartement se Kommissie vir Geskiedenis. Daarbenewens was hy ook lid van verskeie beheerrade van museums, onder meer dié van die Suid-Afrikaanse Kultuurhistoriese Museum in Kaapstad, en etlike jare lid van die NG Kerk in Kaapland se Argiefkommissie. Op sy inisiatief is die Instituut vir die Studie van Marxisme aan die Universiteit Stellenbosch gestig wat ná sy aftrede in 1985 ingeskakel het by die departement politieke wetenskap.

Kotzé was aan die begin van sy akademiese loopbaan af sterk by die volks- en kultuurlewe van die Afirkaners betrokke. Die oogmerk van die talle boeke en artikels wat hy oor aspekte van die Afrikaner se volks- en kultuurlewe geskryf het was met die oogmerk om nie net die Afrikaners in te lig daaroor en standpunt in te neem nie, maar om ’n trots by hulle te ontwikkel. Na aanleiding hiervan was hy lid van die Federasie van Rapportryerskorpse, van die beheerraad van die Afrikaanse Taalmuseum en van verskeie feeskomitees soos die Republiekfees en die Sentrale Drie-Eeuefees van Stellenbosch. As lid van die werkskomitee van die Afrikaanse Taalmomumentkomitee was hy een van die dryfkragte agter die oprigting van die Afrikaanse Taalmonument.

Vir drie dekades was Kotzé bemoeid met die behoud van die Wes-Kaaplandse tasbare kultuurhistoriese erfenis. Hy was van 1960 tot 1984 ononderbroke lid van die Historiese Monumentekommissie en dié se opvolger, die Raad vir Nasionale Gedenkwaardighede. Daarmee saam was hy ook voorsitter van die Wes-Kaapse Streekkomitee van die RNG asook lid van die Uitvoerende Komitee.

Kotzé het aan Alzheimer se siekte gely en in 1987 het hy sy lidmaatskap van talle organisasies insluitend die Presidentsraad neergelê. Op 12 Maart 1992 is hy in Stellenbosch oorlede. Hy is oorleef deur sy vrou, Margaretha Cecilia (Cecile) née Rust en vyf kinders.

Kotzé se groot bydraes het nie ongemerk verby gegaan nie. Sy bydraes op die gebied van ideologieë is as baanbrekerswerk beskryf en het ’n besondere bydrae gelewer tot die geskiedskrywing in Suid-Afrika.


Hy het ook twee toekennings van die Federasie van Rapportryerskorpse vir besondere dienste gelewer op Afrikaanse kultuurterrein ontvang.


</doc>
<doc id="80363" url="https://af.wikipedia.org/wiki?curid=80363" title="61ste Oscar-toekenningsaand">
61ste Oscar-toekenningsaand

Die 61ste Oscar-toekenningsaand is op 29 Maart 1989 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1988. Daar was geen amptelike aanbieder nie. Die Oscars vir tegniese prestasies in 10 dae vroeër in die Beverly Hills Hotel gehou..

"Rain Man" en "Who Framed Roger Rabbit" het elk vier Oscars gewen. Eersgenoemde is ook as die beste rolprent aangewys.

In ’n poging om meer TV-kykers te lok het die Academy die rolprentvervaardiger Allan Carr gehuur vir die uitsending. Hy wou meer luister aan die seremonie verleen en het ’n openingsitem saamgestel wat gebaseer was op die musiekrevue "Beach Blanket Babylon". Hy het die skepper daarvan, Steve Silver, gehuur om die toneel saam met hom te skep.

Die seremonie het gemengde reaksie ontlok. Dit is onder meer beskryf as "sonder towerkrag", en as ’n verleentheid. Altesaam 17 mense, onder andere die akteurs Paul Newman, Gregory Peck en Julie Andrews, het ’n ope brief onderteken waarin die seremonie beskryf is as "’n verleentheid vir beide die Academy en die hele rolprentbedryf".

Die vervaardigers van volgende Oscar-aande het daarna gebruik gemaak van kort tonele uit rolprente eerder as lewende items. Die eerste seremonie wat weer ’n uitspattige "Broadway-tipe" openingsitem gehad het, was die 74ste Oscar-toekenningsaand in 2002.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80364" url="https://af.wikipedia.org/wiki?curid=80364" title="62ste Oscar-toekenningsaand">
62ste Oscar-toekenningsaand

Die 62ste Oscar-toekenningsaand is op 26 Maart 1990 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1989. Die aanbieder was Billy Crystal. Die Oscars vir tegniese prestasies in drie weke vroeër in die Beverly Hilton gehou.

"Driving Miss Daisy" het die meeste benoeming gekry en die meeste Oscars ingepalm, en is ook aangewys as beste rolprent. Jessica Tandy het ook die prys as beste aktrise gewen. Sy was toe op 80 die oudste wenner van ’n mededingende Oscar as beste aktrise.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80365" url="https://af.wikipedia.org/wiki?curid=80365" title="Swartpenssuikerbekkie">
Swartpenssuikerbekkie

Die Swartpenssuikerbekkie ("Cinnyris shelleyi") is 'n seldsame standvoël en nomade in breëblaarboomveld. Die voël kom in die Oos-Caprivi voor. Die voël is 11 cm groot en weeg 9 - 11 gram. In Engels staan die voël bekend as die "Shelley's Sunbird".




</doc>
<doc id="80367" url="https://af.wikipedia.org/wiki?curid=80367" title="Bloukruissuikerbekkie">
Bloukruissuikerbekkie

Die Bloukruissuikerbekkie ("Cinnyris neergaardi") is 'n endemiese, redelik algemene gelokaliseerde standvoël in doringboomsavanne en sandwoud. Die voël se status is amper bedreigd. Die voël is 10 cm groot en weeg 5 - 7 gram. In Engels staan die voël bekend as die "Neergaards's Sunbird".




</doc>
<doc id="80369" url="https://af.wikipedia.org/wiki?curid=80369" title="63ste Oscar-toekenningsaand">
63ste Oscar-toekenningsaand

Die 63ste Oscar-toekenningsaand is op 25 Maart 1991 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1990. Die aanbieder was Billy Crystal.

Die grootste wenner was "Dances with Wolves", wat sewe Oscars ingepalm het, onder meer vir beste rolprent en regisseur. Whoopi Goldberg het die prys vir beste vroulike byspeler gewen en was die eerste swart Amerikaner wat ’n Oscar gewen het sedert Hattie McDaniel in 1939.

Een van die mense wat opgetree het, was Reba McEntire. Haar besluit om te sing was effens omstrede omdat sewe lede van haar orkes en haar reisbestuurder onder die tien mense was wat ’n week tevore in ’n vliegongeluk naby San Diego gesterf het. Sy het die benoemde liedjie "I'm Checking Out" uit die prent "Postcards from the Edge" opgedra aan haar orkeslede wat gesterf het.

Dit was die laaste keer dat daar nie ’n kategorie vir beste visuele effekte was nie en waar ’n spesiale prestasieprys in die plek daarvan toegeken is.

Billy Crystal het as aanbieder twee Emmys gewen – een vir skryf en die ander vir die aanbieding.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80370" url="https://af.wikipedia.org/wiki?curid=80370" title="64ste Oscar-toekenningsaand">
64ste Oscar-toekenningsaand

Die 64ste Oscar-toekenningsaand is op 30 Maart 1992 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1991. Die aanbieder was Billy Crystal.

"The Silence of the Lambs" het die meeste Oscars (vyf) gewen, onder meer vir beste prent, regisseur, akteur en aktrise.

Enkele dae voor die seremonie het LGBT-aktivistegroepe soos Queer Nation en Out in Film planne aangekondig vir ’n optog buite die Dorothy Chandler Pavilion uit protes teen die kleinerende en onvleiende uitbeelding van homoseksuele in prente soos "The Silence of the Lambs", "JFK" en "Basic Instinct". Hulle wou ook die verrigtinge in die teater ontwrig. Op die dag van die seremonie het verskeie demonstreerders plakkate gedra met slagspreuke soos "Stop Hollywood's Homophobia" en "Hollywood Stop Censoring Our True Queer Lives." Net een man met ’n kaartjie is uit die teater begelei nadat hy statistieke oor vigs geskree het tydens die voorstelling van ’n beste-liedjie-optrede.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80371" url="https://af.wikipedia.org/wiki?curid=80371" title="65ste Oscar-toekenningsaand">
65ste Oscar-toekenningsaand

Die 65ste Oscar-toekenningsaand is op 29 Maart 1993 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1992. Die aanbieder was Billy Crystal.

"Unforgiven" is vir nege Oscars benoem en het vier daarvan gewen, onder meer vir beste rolprent en regisseur.

Hier volg ’n lys van die belangrikste wenners en benoemdes (die wenners word eerste genoem en is in vet druk):








</doc>
<doc id="80372" url="https://af.wikipedia.org/wiki?curid=80372" title="66ste Oscar-toekenningsaand">
66ste Oscar-toekenningsaand

Die 66ste Oscar-toekenningsaand is op 21 Maart 1994 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1993. Die aanbieder was Whoopi Goldberg – die eerste vroulike swart Amerikaner wat dié eer te beurt val.

"Schindler's List" het die aand oorheers met 12 benoemings, waarvan dit sewe gewen het (onder meer die Oscar vir beste rolprent). Dit was die eerste swart-wit prent in 33 jaar wat die Oscar vir beste prent gewen het sedert "The Apartment", en die laaste een tot "The Artist" in 2012.

Nog ’n suksesvolle prent was "The Piano", wat agt benoemings gekry en drie Oscars gewen het. Anna Paquin was op 11-jarige ouderdom die tweede jongste wenner van ’n Oscar (naas Tatum O'Neal, wat dit op 10 gewen het). Die regisseur, Jane Campion, was net die tweede vrou wat vir beste regisseur benoem is; sy het nie in dié kategorie gewen nie, maar wel vir beste oorspronklike draaiboek.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80373" url="https://af.wikipedia.org/wiki?curid=80373" title="67ste Oscar-toekenningsaand">
67ste Oscar-toekenningsaand

Die 67ste Oscar-toekenningsaand is op 27 Maart 1995 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1994. Die aanbieder was David Letterman.

Die seremonie word dalk die beste onthou om sy aanbieder. Letterman is deur sommige beskou as anders maar goed; die meeste resensente het egter sy optrede as uiters swak beskryf en die hoop uitgespreek dat hy nooit weer die Oscars aanbied nie. Die negatiewe reaksie was hoofsaaklik weens Letterman se absurde soort humor.

"Forrest Gump" het die aand oorheers met 13 benoemings, waarvan dit ses gewen het – onder meer die tweede agtereenvolgende Oscar vir Tom Hanks vir beste akteur. Hanks was net die tweede persoon wat twee jaar agtereenvolgens in dié kategorie gewen het (die eerste was Spencer Tracy).

’n Dokumentêre prent is amper dié jaar as beste rolprent benoem. ’n Spesiale komitee stem vir die beste dokumentêr. "Hoop Dreams" het nie hul kortlys gehaal nie, hoewel dit op meer top-10-lyste van resensente was as enige ander fliek, insluitende "Forrest Gump", "The Shawshank Redemption" en "Pulp Fiction". Baie vooraanstaande resensente het ’n beroep op lede van die Academy gedoen om die dokumentêr as beste rolprent te benoem, iets wat nog nooit gebeur het nie. Hul poging het egter nie geslaag nie; "Hoop Dreams" is wel vir beste rolprentredigering benoem, een van die min dokumentêre wat in ’n algemene kategorie benoem is.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80374" url="https://af.wikipedia.org/wiki?curid=80374" title="Maricosuikerbekkie">
Maricosuikerbekkie

Die Maricosuikerbekkie ("Cinnyris mariquensis") is 'n algemene standvoël in boomveld en savanne, dikwels in redelik dorre gebied. Die voël is 12 cm groot en weeg 8 - 14 gram. In Engels staan die voël bekend as die "Marico Sunbird".




</doc>
<doc id="80375" url="https://af.wikipedia.org/wiki?curid=80375" title="68ste Oscar-toekenningsaand">
68ste Oscar-toekenningsaand

Die 68ste Oscar-toekenningsaand is op 25 Maart 1996 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1995. Die aanbieder was Whoopi Goldberg.

Hoogtepunte van die aand was toe Christopher Reeve sy eerste openbare optrede maak nadat hy in ’n ongeluk verlam is, en ’n Oscar vir sy lewenslange bydrae tot die rolprentbedryf aan Kirk Douglas, wat herstel het van ’n beroerte. ’n Huldeblyk is ook aan Gene Kelly gebring wat ’n maand voor die seremonie oorlede is.

"Braveheart" het vyf van die 10 Oscars gewen waarvoor dit benoem is, insluitende vir beste rolprent. Dit het egter geen akteursbenoemings gekry nie; die volgende beste prent wat dit reggekry het, was "The Lord of the Rings: The Return of the King" wat in 2004 altesaam 11 benoemings gekry het waarvan nie een vir ’n akteur was nie.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80377" url="https://af.wikipedia.org/wiki?curid=80377" title="Purperbandsuikerbekkie">
Purperbandsuikerbekkie

Die Purperbandsuikerbekkie ("Cinnyris bifasciatus") is 'n algemene standvoël in boomveld, vogtige savanne en kusstruike. Die voël is 10 cm groot en weeg 6 - 9 gram. In Engels staan die voël bekend as die "Purple-banded Sunbird".




</doc>
<doc id="80378" url="https://af.wikipedia.org/wiki?curid=80378" title="69ste Oscar-toekenningsaand">
69ste Oscar-toekenningsaand

Die 69ste Oscar-toekenningsaand is op 24 Maart 1997 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1996. Die aanbieder was Billy Crystal.

Die seremonie is oorheers deur prente wat deur onafhanklike maatskappye vervaardig en van buite Hollywood gefinansier is. Dit het daartoe gelei dat 1996 die Jaar van die Onafhanklikes gedoop is. Net een van die benoemde prente vir beste rolprent was nie ’n onafhanklike produksie met ’n klein begroting nie.

Die jaar se groot wenner was "The English Patient", wat 12 benoemings gekry en nege Oscars gewen het, onder meer vir beste rolprent. Ander prente wat baie benoemings gekry het, is "Fargo" (7), "Shine" (7), "Jerry Maguire" (5) en "Evita" (5).

Een van die pryse wat ’n opskudding veroorsaak het, is dié vir beste vroulike byspeler aan Juliette Binoche vir "The English Patient" – die gunsteling was Lauren Bacall vir "The Mirror Has Two Faces". Binoche het self haar verbasing uitgespreek tydens haar toespraak en gesê sy dink Bacall verdien die Oscar.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80380" url="https://af.wikipedia.org/wiki?curid=80380" title="70ste Oscar-toekenningsaand">
70ste Oscar-toekenningsaand

Die 70ste Oscar-toekenningsaand is op 23 Maart 1998 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1997. Billy Crystal was vir die sesde keer die aanbieder en het ’n Emmy daarvoor gewen.

Die seremonie is oorheers deur die prent "Titanic", wat vir 14 Oscars benoem is en 11 daarvan gewen het. Daarmee het hy twee rekords geëwenaar: dié van "All About Eve" (1951, 14 benoemings) en "Ben-Hur" (1960, 11 Oscars). Vanweë die gewildheid van die prent by die loket het die seremonie die hoogste kykerstal nog gehad (sowat 57,25 miljoen).

Dit was die laaste keer tot op hede (2013) dat nie een van die akteurspryse toegeken is vir karakters wat op biografieë gebaseer is nie en dat al vier wen akteurs Amerikaners was.

As ’n viering van 70 jaar van Oscar-toekenningsaande is tonele uit al die prente gewys wat al die Oscar as beste rolprent gewen het. Die Academy het ook 70 Oscar-akteurwenners na die seremonie genooi. Die kamera het al die gesigte gewys terwyl die akteur of aktrise aangekondig is, asook die prent en die jaar waarvoor hulle gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80381" url="https://af.wikipedia.org/wiki?curid=80381" title="NG gemeente Mthatha">
NG gemeente Mthatha

Die NG gemeente Mthatha (vir die grootste deel van sy bestaan geskryf "Umtata") is die enigste oorblywende gemeente van die Nederduitse Gereformeerde Kerk in die voormalige tuisland Transkei nadat al die ander gemeentes mettertyd gekwyn en ontbind of by ander gemeentes ingelyf is, naamlik Butterworth (gestig 1958, ingelyf by die eertydse gemeente Komga omstreeks 1978), Du Plessis (1919, deels in die tuisland Transkei en deels in die aanliggende Oos-Kaapland, ingelyf by Indwe) en Pondoland (1948, ingelyf by Kokstad op 24 September 1968). Dieselfde lot het die enigste gemeente van die Gereformeerde Kerk, Transkei, gestig in 1955, oorgekom toe dit in 1974 ontbind het.

Mthatha is deel van die Ring van Dordrecht, wat bestaan ook bestaan uit die gemeentes Dordrecht, Barkly-Oos, Elliot, Ugie, Indwe en Maclear.

Hoewel Umtata eers in 1890 of '91 as selfstandige gemeente van die NG gemeente Dordrecht afgestig is, het daar reeds in 1872, kort ná die aankoms van die eerste boere in die Transkei, 'n kerkgeboutjie van sooie verrys. Dit was in die buffergebied wat die destydse regering daargestel het met die hoop dat blanke nedersetting die voortdurende oorloë tussen die Pondo en die Temboes tot 'n einde sou bring. Hoewel plase gratis verkrygbaar was, is al die grond nie beset nie. Teen 1877 het die stryd opnuut uitgebars sodat die boere in 1880 die wyk moes neem. In die agt jaar wat gevolg het, is die geboutjie tydens hul afwesigheid deur strydende inboorlinge vernietig.

Ds. Helgard Müller se voorganger in die NG gemeente Barkly-Oos, ds. Geo. S. Malan, het al in 1886 die verafwonende lidmate in Griekwaland-Oos en Temboeland besoek, maar dit was veral ds. Müller wat hom oor hierdie afgeleë buitewyke, wat eintlik buite die grens van die gemeente Barkly-Oos gelê het, ontferm het. Die verwagting van die eerste intrekkers in dié verre uithoek van die Kaapkolonie was baie groot, maar so ook hul ontnugtering. Misreën het tot 12 dae aangehou en die grond het 'n pappery geword. Riviere het weke lank aaneen vol gebly en alle verbinding met die buitewêreld afgesny. Daar was nie paaie om van te praat nie. Gras het meer as 'n meter hoog gestaan en mens of dier wat daardeur 'n weg wou baan, het papnat geword. In die vleie wat moerasse was, het diere dikwels vasgesit en kon nie sonder hulp uitkom nie. Perde, wat die enigste vervoermiddel was, het gekwyn en gevrek. Die bosluis wat ooskuskoors gedra het, het vee uitgeroei. Armoede en terneergedruktheid het die boere moedeloos gemaak.

Midde-in dié benaderde omstandighede het die Ring van Burgersdorp besluit om die uitgeweke lede van die Kerk geestelik te bearbei deur leraars van aangrensende gemeentes as konsulente na die setlaars in Griekwaland-Oos te benoem. Elliot, Cala en Embokotwa (laasgenoemde twee van 1919 die dienspunte van die NG gemeente Du Plessis) sou deur die leraar van die NG gemeente Dordrecht bearbei word en Ugie, Maclear, Mount Fletcher, Cedarville en Umtata deur die leraar van die NG gemeente Barkly-Oos. Dié reëling het voortgeduur tot 1888 toe daar nuwe lewe en ontwaking onder die NG lidmate in Griekwaland-Oos en Temboeland gekom het danksy die beroep wat ds. W.A. Alheit na Dordrecht aangeneem het. Hy het verklaar dit is sy doelwit om "ons verstrooide geloofsgenote" in Griekwaland-Oos en Temboeland te bearbei. Kort voorheen het die NG gemeente Barkly-Oos 'n nuwe leraar in die persoon van die jeugdige en wakkere ds. Helgard Müller gekry. Hy sou hom in die besonder bepaal by die lidmate in Griekwaland-Oos.

Danksy di. Müller en Alheit se ywer is Cedarville in 1888 as afsonderlike gemeente afgestig, maar weens die geldelike toestand sou die gemeente aanvanklik nie 'n eie leraar beroep nie. Die NG gemeente Elliot het in 1891 gevolg en ds. J.C. du Plessis, na wie die NG gemeente Du Plessis in 1919 genoem is, is op Elliot as die gemeente se eerste leraar bevestig. Sy opdrag was om oral in Griekwaland-Oos en die Transkei-gebied waar ook al moontlik, gemeentes te stig. Deur sy arbeid het Matatiele, Ugie, Kokstad en Embokotwa elk 'n gemeente gekry.

Toe Ugie van 1891 af onder Barkly-Oos ressorteer, het ds. Müller hierheen afgekom om die sakramente te bedien op al die verspreide plekke van samekoms. Hy het die uiterste ontberings uitgestaan, maar nooit verslap nie. Die kapok en misreëns en die lang ure op die perd het naderhand sy gesondheid aangetas en hom na 'n vroeë graf gesleur. Later het Ugie onder Umtata geval en is dit deur ds. E.C. Anderssen bearbei. Ook ds. August Ahrbeck het as hulpprediker van Umtata, nadat hy gedwing is om in die NG gemeente Prieska te bedank weens allerlei bewerings teen hom, Ugie besoek en bearbei.

Dit was 'n blye dag toe die Ring van Burgersdorp in 1888 besluit om 'n hulpleraar vir Griekwaland-Oos en Temboeland aan te stel in die persoon van prop. W.S.E. Rörich, wat in Maart 1889 op Dordrecht georden is. Hy het as hulpprediker onder die toesig gestaan van die gemeente Barkly-Oos sowel as Dordrecht. In sy godsdiensverslag kon ds. Müller berig dat danksy die toegewyde arbeid van ds. Rörich die buitewyk Ugie meer gereeld bearbei kon word. Die leraar van Barkly-Oos was vol vertroue dat die dag nie meer ver was nie waarop Slangrivier en Ugie tesame tot 'n afsonderlike gemeente afgestig sou kon word. (Dit het eers in 1903 gebeur.)

Ook vir Cedarville, waar in 1888 'n afsonderlike gemeente gestig is dog sonder 'n predikant weens die geldelike situasie, het ds. Müller gedoen wat hy kon. In September 1889 het hy byvoorbeeld vergesel van prof. J.I. Marais van die Kweekskool wat Barkly-Oos op ds. Müller se uitnodiging besoek het, die lang pad na Cedarville en Umtata afgelê waar hulle op onderskeidelik 22 en 29 September die Nagmaal bedien het. In 1890 het ds. Müller weer 'n konsulentsreis na Cedarville onderneem wat toe nog altyd vakant was. (ds. D.F. Bosman is trouens eers in April 1892 as Cedarville se eerste leraar bevestig.)

In 1889, toe die boere terugkeer, is deur ds. J.P. Jooste, leraar van die NG gemeente Komga van 1882 tot 1894, 'n begin gemaak met dienste op Roodeheuwel (die latere Decoligny-sendingstasie), wat dan ook later as kerkplaas aangekoop is en waar in 1903 'n sierlike kerkgebou in die gotiese styl verrys het, soos blyk uit ou tekeninge wat nog in die kerkraad se besit is. Daar is genotuleer dat die boukoste laag was omdat gemeentelede baie van die werk self gedoen het. Die heer Kriel, 'n lidmaat, het beloof om enige tekort teen “zeer billijke renten” voor te skiet. Op 18 September 1903 het die boukommissie sy laaste vergadering gehou en oorhandig toe die gebou “met de schuld” aan die kerkraad. Die skuld het £702.4.6 bedra. Die pastorie op Cicira is reeds in 1902 voltooi en deur ds. S.P. Helm bewoon. Die Cicira-kerk het ook sy kerkhof gehad en wel 200 treë na die suide. Gedurende 1949 het die Kerkraad besluit om 5 sjielings per maand tot die instandhouding daarvan by te dra.

Dit was hier op Roodeheuwel dat die gemeente Umtata gestig is.

Intussen het die dorp Umtata gegroei en het die Afrikaanse gemeenskap se getalle so toegeneem dat dit bloot natuurlik was dat die middelpunt van die gemeente na Umtata sou moes verskuif word. Hier is dan ook in 1922 die huidige kerkgebou opgerig, hoewel nie sonder teenstand van die ou inwoners wat natuurlikerwys aan die ou kerkplaas geheg was. Om die teenstand uit die weg te ruim het die kerkraad die sonderlinge weg gevolg deur die kerkgebou op Roodeheuwel te sloop en die plaas later te verkoop.

Die indertydse leraar, ds. C.C. Nepgen, het die kerkgebou se hoeksteen op 21 Julie 1922 gelê. Die bewoording lui: "Christus de uiterste hoeksteen. Gelegd door ds. C.C. Nepgen, M.A. B.D. 21 Julie 1922." Dis nie meer bekend wie die gebou ontwerp het nie.

Ná die eerste sestig jaar van die gemeente se bestaan het sowat driekwart van die lidmate op Umtata gewoon en was die plase in lidmate se besit die een ná die ander aan die verdwyn weens die destydse regering se beleid dat die grond deur die Naturelletrust aangekoop is vir bewoning deur swart mense. Teen 1952 was slegs nege plase rondom Umtata, twee op Port St. Johns en een op Tsolo nog in NG lidmate se besit. In daardie jaar het die gemeente tien dorpe gehad waar die Woord bedien moes word en het dit gestrek van die Umzimvubu in die ooste tot die Bashee in die weste, terwyl die noordelike grens die bergreeks onderkant Maclear was en die suidelike grens die see. Die lidmate het meerendeels bestaan uit staatsamptenare, openbare en ander kantoorwerkers, landdroste, polisielede, pad- en spoorwerkers, handelaars en klerke.

Die gemeente Mthatha se lidmate is nou (2013) meer as tien keer minder as wat dit op sy hoogtepunt vroeg in die jare sewentig was. Hier is enkele jaartalle met die getal belydende (volwasse) lidmate. Die jaartalle dui op die jaar waarin die syfers in die NG Kerk se "Jaarboek" verskyn het en nie op die jaar waarin dit getel is nie.






</doc>
<doc id="80384" url="https://af.wikipedia.org/wiki?curid=80384" title="Geelpenssuikerbekkie">
Geelpenssuikerbekkie

Die Geelpenssuikerbekkie ("Cinnyris venustus") is 'n algemene standvoël in boomveld, woudrande, tuine plantasies. Die voël is 11 cm groot en weeg 6 - 10 gram. In Engels staan die voël bekend as die "Variable Sunbird".




</doc>
<doc id="80391" url="https://af.wikipedia.org/wiki?curid=80391" title="Witpenssuikerbekkie">
Witpenssuikerbekkie

Die Witpenssuikerbekkie ("Cinnyris talatala") is 'n algemene standvoël in droë boomveld, savanne en tuine. Die voël is 11 cm groot en weeg 6 - 9 gram. In Engels staan die voël bekend as die "White-bellied Sunbird".




</doc>
<doc id="80395" url="https://af.wikipedia.org/wiki?curid=80395" title="Taalkontak">
Taalkontak

Taalkontak kom voor wanneer twee of meer tale of variëteite op mekaar inwerk. Die studie van taalkontak word kontaklinguistiek genoem.

Veeltaligheid is hoogs waarskynlik algemeen regdeur die grootste deel van die menslike geskiedenis, deesdae is meeste mense in die wêreld meertalig. In stamverwante jagter-versamelaargemeenskappe was meertaligheid algemeen aangesien stamme moes kommunikeer met naburige gemeenskappe en daar gereeld ondertrouery was. In hedendaagse gebiede soos Sub-Sahara Afrika waar baie taalvariasie oor relatief klein afstande voorkom, is dit normaal vir iemand wat buite sy eie dorp of nedersetting sake doen om twee of meer tale magtig te wees.

Indien sprekers van verskillende tale nabye wisselwerking beleef is dit gewoon vir hulle tale om mekaar te beïnvloed. Tale ontwikkel normaalweg deur geleidelik dialektiese verskille op te bou totdat die twee dialekte nie meer onderling verstaanbaar is nie, tot 'n mate ooreenkomstig met die spesiegrens in biologie. Taalkontak kan ook voorkom op taalgrense, tussen abstraattale, of as gevolg van migrasie, met ŉ indringertaal wat as superstraat of substraat optree.

Taalkontak kom in vele verskynsels voor insluitend taalkonvergensie, ontlening en herleksifisering. Die mees algemene uitvloeisels is pidgins, kreooltale, kodewisseling en mengeltale. Ander mengeltale, soos Engels, val nie streng gesproke in die kategorieë nie.


</doc>
<doc id="80396" url="https://af.wikipedia.org/wiki?curid=80396" title="Pidgin">
Pidgin

‘n Pidgin of pidgintaal is ’n vereenvoudigde taal wat ontwikkel as ’n kommunikasiemiddel tussen twee of meer groepe wat nie ’n taal deel nie. Dit word algemeen toegepas in handelsituasies, of waar beide groep ander tale praat as die land waarin hulle hulle bevind (maar geen gemene taal tussen die groepe bestaan nie). Wesenlik is ’n pidgin ’n vereenvoudigde kommunikasiemetode, aangesien dit uit die vuis uit, of volgens konvensie, saamgestel word deur individue of groepe mense. ’n Pidgin is nie ’n moedertaal van enige spraakgemeenskap nie, maar word eerder as ’n tweedetaal aangeleer. ’n Pidgin kan opgebou word uit woorde, klanke of lyftaal van veelvuldige tale en kulture. Dit laat kommunikasie toe tussen mense en groepe wat andersins geen ooreenkomste in taal deel nie, en het geen reëls nie, solank beide partye mekaar kan verstaan. Pidgins kan verander word en volg nie ’n spesifieke volgorde nie. Pidgins het in die algemeen ’n lae aansien in verhouding tot ander tale.

Nie alle vereenvoudigde of "gebroke" vorms van ’n taal is pidgins nie. Elke pidgin het sy eie gebruiksnorme wat aangeleer moet word vir bedrewenheid in die pidgin.


</doc>
<doc id="80397" url="https://af.wikipedia.org/wiki?curid=80397" title="Belgiese Rewolusie">
Belgiese Rewolusie

Op 25 Augustus 1830 het die suide van die Verenigde Koninkryk van die Nederlande se nasionale gevoelens tydens die opvoering van die rewolusionêre opera "Die Stomme van Portici" in Brussel uitgebars. Die Belgiese Rewolusie het gelei tot die vestiging van 'n onafhanklike, Katolieke en neutrale België onder 'n voorlopige regering.


</doc>
<doc id="80398" url="https://af.wikipedia.org/wiki?curid=80398" title="Spraakbond">
Spraakbond

ŉ Spraakbond (ook aangedui met die Duitse woord "Sprachbund") is ŉ groep tale wat op een of ander manier gelyksoortig geraak het as gevolg van geografiese nabyheid en taalkontak. Hulle kan geneties onverwant wees, of net verlangs verwant. Waar genetiese verwantskappe onduidelik is, kan die spraakbondkarakteristieke ŉ valse beeld van verwantskap weergee. Oppervlakte-eienskappe is verwante eienskappe van ŉ groep tale in ŉ spraakbond.

In ŉ 1904 verhandeling beklemtoon Jan Baudouin de Courtenay die behoefte om te onderskei tussen taalooreenkomste wat ontstaan uit ŉ genetiese verwantskap en die wat ontstaan uit konvergensie as gevolg van taalkontak.
Die term "Spraakbond"/"Sprachbund", ŉ leenvertaling vanaf die Russiese term "языковой союз" ("jazikovoj sojoez"), is deur Nikolai Trubetzkoy bekend gestel in ŉ artikel in 1923.
In ŉ verhandeling wat voorgelê is tydens die 1ste Internasionale kongres vir Linguistiek in 1928, definieer Trubetzkoy ŉ spraakbond as ŉ groep tale met ooreenkomste in sintaksis, morfologiese struktuur, kulturele woordeskat en klanksisteme, maar sonder sistematies grondige ooreenkomste, gedeelde basiese morfologie of gedeelde basiese woordeskat.
Latere vakgeleerdes, beginnende by Trubetzkoy se kollega Roman Jakobson, het die vereistes van ooreenkomste in al vier die gebiede deur Trubetzkoy gestipuleer, verslap.

In teenstelling beskryf ŉ spraakgebied, ook bekend as ŉ dialekkonitnuum, ŉ groep geneties verwante dialekte wat regoor ŉ geografiese gebied gepraat word, en slegs minimaal verskil tussen gebiede wat geografiese nabygeleë is, en geleidelik minder wedersyds verstaanbaar raak soos die afstand vergroot.


</doc>
<doc id="80399" url="https://af.wikipedia.org/wiki?curid=80399" title="Rimini">
Rimini

Rimini (Latyn: Ariminum) is 'n stad in die ooste van Italië aan die Adriatiese See. Die stad is 'n toeristebestemming en het 146 606 inwoners gehad in 2013.


</doc>
<doc id="80423" url="https://af.wikipedia.org/wiki?curid=80423" title="71ste Oscar-toekenningsaand">
71ste Oscar-toekenningsaand

Die 71ste Oscar-toekenningsaand is op 21 Maart 1999 deur die "Academy of Motion Picture Arts and Sciences" in Los Angeles gehou om erkenning te gee aan die rolprente van 1998. Whoopi Goldberg was die aanbieder.

Dit was die eerste keer dat die seremonie op ’n Sondag plaasgevind het. Dit het besonder lank aangehou, veral vanweë die besonder lang wennerstoesprake. Dit was ook die laaste keer dat dit in die Dorothy Chandler Pavilion in Los Angeles aangebied is nadat dit byna 30 jaar lank die tuiste van die Oscars was.

Die suksesvolste prent was "Shakespeare in Love", wat 13 benoemings gekry en sewe Oscars gewen het, onder meer vir beste rolprent. "Saving Private Ryan" en "Life Is Beautiful" het onderskeidelik 11 en sewe benoemings gekry. Eersgenoemde het vyf pryse gewen en laasgenoemde drie.

Drie van die prente wat vir beste rolprent benoem is ("Life is Beautiful", "Saving Private Ryan" en "The Thin Red Line") speel in die Tweede Wêreldoorlog af en die ander twee ("Shakespeare In Love" en "Elizabeth") in die Elizabethaanse Engeland.

Dit was die eerste keer dat twee akteurs benoem is vir die vertolking van dieselfde persoon in twee verskillende prente: Cate Blanchett in "Elizabeth" en Judi Dench in "Shakespeare in Love" as koningin Elizabeth I.

’n Spesiale huldeblyk is gelewer vir die Oscar-wenner Frank Sinatra, wat die vorige jaar oorlede is, en Stanley Kubrick, wat net twee weke voor die seremonie gesterf het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80424" url="https://af.wikipedia.org/wiki?curid=80424" title="72ste Oscar-toekenningsaand">
72ste Oscar-toekenningsaand

Die 72ste Oscar-toekenningsaand is op 26 Maart 2000 deur die Academy of Motion Picture Arts and Sciences in Los Angeles gehou om erkenning te gee aan die rolprente van 1999. Billy Crystal was vir die sewende keer die aanbieder.

"American Beauty" het agt benoemings gekry en het vyf Oscars gewen, waaronder vir beste rolprent.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80425" url="https://af.wikipedia.org/wiki?curid=80425" title="73ste Oscar-toekenningsaand">
73ste Oscar-toekenningsaand

Die 72ste Oscar-toekenningsaand is op 25 Maart 2001 deur die "Academy of Motion Picture Arts and Sciences" in Los Angeles gehou om erkenning te gee aan die rolprente van 2000. Steve Martin was die aanbieder en hy is vir ’n Emmy benoem daarvoor. Dit was die laaste keer dat die seremonie in die Shrine Auditorium in Los Angeles gehou is.

"Gladiator" het twaalf benoemings gekry en vyf Oscars gewen, onder meer vir beste rolprent. "Crouching Tiger, Hidden Dragon" het 10 benoemings gekry en "Traffic" en "Erin Brockovich" vyf elk. "Crouching Tiger, Hidden Dragon" het ’n rekord opgestel vir die buitelandse prent wat die meeste benoemings nog ontvang het, en het "Fanny and Alexander" se rekord van vier Oscars geëwenaar.

Björk het die seremonie bygewoon in ’n rok met ’n vals swaan om haar gedrapeer. Dit het groot reaksie ontlok en gelei tot verskeie aanmerking deur die Oscar-deelnemers.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80426" url="https://af.wikipedia.org/wiki?curid=80426" title="74ste Oscar-toekenningsaand">
74ste Oscar-toekenningsaand

Die 74ste Oscar-toekenningsaand is op 24 Maart 2002 deur die Academy of Motion Picture Arts and Sciences in Hollywood gehou om erkenning te gee aan die rolprente van 2001. Whoopi Goldberg was die aanbieder. Dit was die eerste Oscar-seremonie wat in Hollywood aangebied is sedert die 33ste Oscar-toekenningsaand in 1960.

"A Beautiful Mind" het vier Oscars gewen, insluitende beste rolprent en regisseur. "" het ook vier pryse gewen – almal in die tegniese kategorieë.

Dit was die eerste jaar dat ’n prys vir beste vollengte-animasieprent toegeken is en dat ’n swart Amerikaner (Halle Berry) die Oscar vir beste aktrise gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80427" url="https://af.wikipedia.org/wiki?curid=80427" title="75ste Oscar-toekenningsaand">
75ste Oscar-toekenningsaand

Die 75ste Oscar-toekenningsaand is op 23 Maart 2003 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2002. Steve Martin was die aanbieder.

Met sy 13 benoemings het "Chicago" die voortou geneem. Dit het ses van die Oscars gewen en is die eerste musiekprent sedert "Oliver!" in 1968 wat die kategorie vir beste rolprent wen. Roman Polanski, wat vir die vierde keer benoem is, het die prys vir beste regisseur gewen.

Adrien Brody was op 29 die jongste persoon wat die Oscar vir beste akteur wen – vir sy rol in "The Pianist". Vir die eerste keer in die geskiedenis is ’n fiktiewe persoon vir ’n Oscar benoem: Donald Kaufman is saam met Charlie Kaufman benoem vir die Oscar vir die beste verwerkte draaiboek vir die rolprent "Adaptation". In die prent is Donald Kaufman die fiktiewe tweelingbroer van Charlie Kaufman, gespeel deur Nicolas Cage.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80428" url="https://af.wikipedia.org/wiki?curid=80428" title="76ste Oscar-toekenningsaand">
76ste Oscar-toekenningsaand

Die 76ste Oscar-toekenningsaand is op 29 Februarie 2004 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2003. Billy Crystal was vir die agtste keer die aanbieder.

"The Lord of the Rings: The Return of the King" het ’n rekord opgestel deur vir al 11 sy benoemings Oscars te wen, insluitende beste prent en regisseur. Die Suid-Afrikaans gebore aktrise Charlize Theron het die Oscar vir beste aktrise ingepalm.

Ná die omstrede vertoning tydens die Super Bowl XXXVIII toe Justin Timberlake ’n stuk van Janet Jackson se uitrusting afgetrek en haar bors ontbloot het, het die uitsaaikorporasie ABC besluit om ’n vertraging van vyf sekondes in die uitsending in te werk om ’n soortgelyke voorval te voorkom. Die president van AMPAS, Frank Pierson, het beswaar aangeteken – volgens hom was dit nie ’n regeringsensuur nie, maar "’n netwerkverteenwoordiger wat in effek raai wat ’n regering sal toelaat, en dit kan selfs erger wees". Hierop het die vervaardiger van die seremonie, Joe Roth, geantwoord dat net vloekwoorde uitgesny sou word en nie dele van politieke toesprake nie.

Die seremonie het gemengde reaksie onder resensente uitgelok. Baie het dit beskou as flou en oninteressant en die vertraging in die uitsending is ook gekritiseer. Ander publikasies was positiewer en het veral Crystal se aanbieding geprys.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80429" url="https://af.wikipedia.org/wiki?curid=80429" title="77ste Oscar-toekenningsaand">
77ste Oscar-toekenningsaand

Die 77ste Oscar-toekenningsaand is op 27 Februarie 2005 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2004. Die komediant Chris Rock was die aanbieder.

Die biografiese prent oor die lewe van die eksentrieke Howard Hughes, "The Aviator", het die meeste benoemings gekry (11), onder meer vir beste prent – maar laasgenoemde Oscar is deur "Million Dollar Baby" opgeraap. "Finding Neverland" en "Million Dollar Baby" het elk sewe benoemings gekry. Die Suid-Afrikaanse prent "Yesterday" is benoem vir beste buitelandse rolprent.

Op 74 was Clint Eastwood die oudste regisseur wat ’n Oscar wen. Dit was die tweede jaar agtereenvolgens dat hy ’n prent ("Million Dollar Baby") geregisseer het waarvoor twee akteurs Oscars wen.

Cate Blanchett het die Oscar vir beste vroulike byspeler ontvang vir haar vertolking van Katharine Hepburn in "The Aviator" – dit was die enigste keer in die geskiedenis dat ’n akteur ’n Oscar gewen het vir die uitbeelding van ’n ander akteur wat ’n Oscar gewen het.

Hier volg ’n lys van die belangrikste wenners en benoemdes (die wenners word eerste genoem en is in vet druk):



</doc>
<doc id="80430" url="https://af.wikipedia.org/wiki?curid=80430" title="78ste Oscar-toekenningsaand">
78ste Oscar-toekenningsaand

Die 78ste Oscar-toekenningsaand is op 5 Maart 2006 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2005. Jon Stewart was die aanbieder.

Ang Lee se drama "Brokeback Mountain" het die meeste benoemings gekry (8). "Crash", "Good Night, and Good Luck" en "Memoirs of a Geisha" het elk ses benoemings gehad.

Die seremonie is gekenmerk deur die benoeming van baie onafhanklike prente met ’n klein begroting. Baie nuusorganisasies het dit die "Gay Oscars" gedoop omdat prente soos "Brokeback Mountain", "Capote" en "Transamerica" prominente gay of transgender-karakters ingehad het en almal sterk kandidate vir die beste prent, akteur en aktrise was. Die onderwerp van ander benoemde prente het ook gefokus op omstrede politieke en sosiale temas, soos rasseverhoudings en rassisme ("Crash") en terrorisme en sluipmoorde ("Munich", "Syriana").

Daar was taamlike omstredenheid omdat "Crash" die Oscar vir beste prent gewen het terwyl "Brokeback Mountain" die gunsteling was en in die aanloop tot die Oscar-aand meer ander pryse gewen het. Albei prente het drie Oscars gewen, so ook "Memoirs of a Geisha" en "King Kong".

Die Suid-Afrikaanse prent "Tsotsi" het die Oscar vir beste buitelandse rolprent gewen.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80433" url="https://af.wikipedia.org/wiki?curid=80433" title="Open Vld">
Open Vld

Open Vld (Nederlands: "Open Vlaamse Liberalen en Democraten") is 'n Vlaamse (België) liberale politieke party. Die huidige voorsitter is Gwendolyn Rutten (2013).



</doc>
<doc id="80434" url="https://af.wikipedia.org/wiki?curid=80434" title="79ste Oscar-toekenningsaand">
79ste Oscar-toekenningsaand

Die 79ste Oscar-toekenningsaand is op 25 Februarie 2007 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2006. Ellen DeGeneres was die aanbieder.

"Dreamgirls" het die meeste benoemings (agt) gekry, maar "The Departed" het op die ou end meer Oscars (vier) gewen, onder meer beste rolprent en regisseur vir Martin Scorsese nadat hy agt keer vantevore onsuksesvol benoem is. "Pan's Labyrinth" het drie gewen, en "An Inconvenient Truth", "Dreamgirls" en "Little Miss Sunshine" twee elk.

Met vyf swart, twee Spaanse en ’n Asiatiese benoemde was dit die etnies mees uiteenlopende groep wat vir die akteurs kategorieë in aanmerking gekom het. Ná dekades waarin meestal wit mense gewen het met hier en daar ’n wenner uit ’n minderheidsgroep, het die lys van benoemdes meer verteenwoordigend geraak. ’n Rekordgetal van 10 Mexikane het altesaam 12 benoemings gekry. Van hulle het die kinematograaf Guillermo Navarro en die produksie-ontwerper Eugenio Caballero gewen vir hul werk aan "Pan's Labyrinth".

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80438" url="https://af.wikipedia.org/wiki?curid=80438" title="80ste Oscar-toekenningsaand">
80ste Oscar-toekenningsaand

Die 80ste Oscar-toekenningsaand is op 24 Februarie 2008 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2007. Jon Stewart was die aanbieder.

"No Country for Old Men" het die meeste Oscars gewen (vier), onder meer vir beste prent en regisseur. Ander wenners sluit in "The Bourne Ultimatum" (drie) en "La Vie en Rose" en "There Will Be Blood" (twee elk).

’n Staking deur die Amerikaanse Skrywersgilde, wat op 5 November 2007 begin het, het gedreig om die Oscars in die wiele te ry. Die staking het gegaan oor die betaling van draaiboekskrywers vir die vertoning van hul werk op DVD's, die internet en ander moderne media.

Omdat gevrees is die staking kan op Oscar-aand nog voortduur, is ’n tweede seremonie beplan waar draaiboekskrywers se werk nie vertoon sou word en wat nie vereis het dat akteurs hul pryse self moet ontvang nie. Dit sou baie musieknommers insluit asook historiese rolprentgrepe om die 80ste jaar van die Oscars te beklemtoon.

Die staking is egter op 12 Februarie beëindig ná ’n voorlopige ooreenkoms met die "Alliance of Motion Picture and Television Producers", en die seremonie kon normaalweg voortgaan.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80442" url="https://af.wikipedia.org/wiki?curid=80442" title="81ste Oscar-toekenningsaand">
81ste Oscar-toekenningsaand

Die 80ste Oscar-toekenningsaand is op 22 Februarie 2009 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2008. Hugh Jackman was die aanbieder.

"The Curious Case of Benjamin Button" het die meeste benoemings gekry (13), maar "Slumdog Millionaire" het op die ou end die meeste Oscars ingepalm: altesaam agt, insluitende vir beste prent en regisseur. Eersgenoemde prent het drie pryse gewen. "The Dark Knight" en "Milk" het twee elk gewen.

Die wenner van die kategorie vir beste manlike byspeler, Heath Ledger, was die tweede akteur wat ’n nadoodse Oscar gewen het. Die eerste was Peter Finch in 1977.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80443" url="https://af.wikipedia.org/wiki?curid=80443" title="82ste Oscar-toekenningsaand">
82ste Oscar-toekenningsaand

Die 82ste Oscar-toekenningsaand is op 7 Maart 2010 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2009. Alec Baldwin en Steve Martin was die aanbieders – dit was die eerste keer sedert die 59ste Oscar-seremonie in 1987 dat daar meer as een aanbieder is.

"The Hurt Locker" het nege benoemings gehad en ses Oscars gewen, waaronder beste rolprent en regisseur vir Kathryn Bigelow, die eerste vrou wat die Oscar vir beste regisseur wen. "Avatar", wat ook nege benoemings gehad het, het drie pryse gewen. "Crazy Heart", "Precious" en "Up" het twee elk gewen.

Die oud-Suid-Afrikaner Neill Blomkamp se "District 9", wat in Johannesburg afspeel, is benoem vir beste prent, visuele effekte, verwerkte draaiboek en rolprentredigering. "Invictus", ’n fliek oor Suid-Afrika se sege in die Wêreldbeker-rugbytoernooi in 1995, het twee benoemings gekry: Morgan Freeman vir die rol van oudpres. Nelson Mandela (beste akteur) en Matt Damon as Francois Pienaar (beste manlike byspeler).

In ’n poging om nuwe belangstelling in die Oscars aan te wakker, is besluit om tien prente in die kategorie beste rolprent te benoem in plaas van vyf, ’n praktyk wat gestaak is ná die 16de Oscar-toekenningsaand in 1944.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80445" url="https://af.wikipedia.org/wiki?curid=80445" title="NG gemeente Bothasrus">
NG gemeente Bothasrus

Die NG gemeente Bothasrus is die moedergemeente van die Nederduitse Gereformeerde Kerk op die Oos-Kaapse nywerheidsdorp Despatch.

Despatch het ontstaan rondom die steenmakery wat op die plek opgerig is. Van hier is dit "despatch" (versend) na ander plekke; vandaar die dorp se naam. 'n Dorpsbestuur is in 1941 aangestel, waarna die dorpie in 1945 munisipale status verkry het. Die gemeente is in die jaar 1941 van die steeds groeiende moedergemeente Uitenhage afgestig as die eerste gemeente van die Nederduitse Gereformeerde Kerk op die dorp. Dit was een van 'n volle agt gemeentes wat in daardie jaar in die destydse Kaapse Kerk gestig is, vergeleke met twee in die Natalse Kerk en drie in die Transvaalse Kerk. Later sou op Despatch ook nog die gemeentes Retief (1958), Despatch-Dagbreek (1984), Despatch-Eendrag (1965), Despatch-Noord (1976) en Despatch-Suid (1969) volg.

Die eerste gebou wat die gemeente se samekomste moes huisves, was 'n saaltjie wat by die inwyding daarvan deur bydraes van die gemeente betaal is. Vyf jaar ná die stigting is die bou van die huidige kerkgebou sonder spaargeld en in die geloof aangepak. In September 1947 kon dit ingewy word, nadat 'n totale koste van meer as £24 000 aangegaan is. Hierdie skuld is binne vyf jaar met meer as die helfte gedelg.

Die vroeë inwoners van Despatch het Sondae oggende die agtuur-trein na Uitenhage gehaal sodat hulle betyds kon wees vir die oggenddiens. Die eerste trein terug Despatch toe het om elfuur vertrek. As die inwoners die aanddienste wou bywoon, moes hulle die halfsewe-trein na Uitenhage haal, die diens bywoon en dan die negeuur-trein terug Despatch toe haal.

Die behoefte aan ’n eie gemeente op Despatch was daarom groot. Van 1930 af is daar slegs wyksdienste op Despatch gehou. Wyksdienste is in die skoolsaaltjie van die Laerskool Susannah Fourie deur die predikante van Uitenhage behartig. Die eerste orreliste was mev. Nel, die moeder van adv. Fred Nel, wat die sang begelei het met ’n traporreltjie. Die saaltjie was egter te klein en nie toegerus vir die noodsaaklikhede van ’n kerkdiens nie, en die behoefte het ontstaan vir ’n vergaderplek op Despatch self. Met die oog daarop het mnr. P.B. Botha in 1932 ’n stuk grond, een en ’n halwe morg, aan die kerkraad van Uitenhage geskenk.

In Januarie 1935 is verlof van die kerkraad gevra om ’n saal op Despatch te bou. Daar was egter ’n vertraging aangesien die grond wat gebruik sou word vir die bou van die kerksaal, nog in mnr. Botha se naam was. Die oordrag van die grond het eers in 1938 plaasgevind. Verlof om voort te gaan met die bou van die kerksaal kon eers verkry word nadat ds. Van Heerden met die Pinksterdienste van Mei 1938 die toestande van die vergaderplek (die skoolsaaltjie van die Laerskool Susannah Fourie) as “uiters onbevredigend” bevind het.

Ds. Van Heerden het tydens die Pinksterdiens die wyk se opinie gevra oor die bou van ’n kerksaal. Die gemeente se reaksie was so gunstig dat £200 dadelik ingesamel is vir hierdie doel. Hierdie bedrag is binne enkele weke aangevul tot £425. Mnr. R.J. Fourie het die Uitenhage-kerkraad verseker dat die bou van die kerksaal £775 sou beloop en dat die ontbrekende £150 deur die inwoners van Despatch bygebring sou word. Die kerkraad het in Julie 1938 ’n boukommissie benoem om dadelik met die bou van die saal te begin.
Teen Desember 1938 was die saal voltooi en het die gemeentelede van Despatch hulle eie vergaderplek gekry. Die drang na ’n eie gemeente het begin posvat by die mense van Despatch.

Namate die Tweede Wêreldoorlog al hoe meer mense vanuit die platteland na Despatch gestoot het, het die getal huisgesinne op Despatch vergroot. ’n Behoefte aan beter geestelike bearbeiding het ontstaan. Tydens ’n kerkraadsvergadering op Uitenhage op 2 Desember 1939 versoek ouderling Pienaar ’n eie predikant vir Despatch. Alhoewel die kerkraad nie onmiddellik voldoen het aan die versoek van mnr. Pienaar nie, het die kerkraad van Uitenhage in Augustus 1940 nog twee ouderlinge en twee diakens vir die Despatch-wyk aangestel.

Mnr. Pienaar se wens vir ’n eie prediker vir Despatch is opnuut ter tafel gelê tydens ‘n kerkraadsvergadering op 30 November 1940. Die voorsitter van hierdie vergadering, ds. P.M. van Heerden, het dit aan die kerkraad van die moedergemeente gestel dat ’n hulpprediker onverwyld vir Despatch bekom moes word. In Januarie 1941 het die inwoners van Despatch hul eie predikant ontvang in die persoon van ds. L.M. Cilliers.

Sprake van afstigting van die Despatch-gemeente vanaf die moedergemeente het tydens ‘n kerkraadsvergadering van 13 September 1941 begin posvat. Mnr. H. du Plessis het namens die lidmate van die Despatch-wyk om spoedige afstigting gevra. Du Plessis het aangevoer dat daar alreeds 600 lidmate en 1 000 siele op Despatch was, en dat die getal steeds groei as gevolg van die toevloei van mense na Despatch. Die kerkraad van die moedergemeente was die Despatchers goedgesind en het versoek dat waarborglyste intussen op Despatch gesirkuleer word ten einde ‘n bedrag van £400 vir ‘n periode van vyf jaar te waarborg wat sou dien as die predikant se vergoeding.

Op 18 Oktober 1941 was al die waarborglyste onderteken en is die Ring van Uitenhage genader oor die afstigting van die Despatch-gemeente. Die kerkraad van moedergemeente het ook ‘n bruidskat aangebied. Dit het die volgende behels: die kerksaal op Despatch, ’n donasie van £200, die dankoffer van die wyk vir die laaste kwartaal van 1941, asook om die salaris van die predikant op Despatch tot einde Desember 1941 te betaal.

Nadat ‘n opdrag van die Ring ontvang is, het die Ringskommissie en lidmate van die Despatch-wyk op 21 November 1941 in die kerksaal op Despatch vergader. Die Despatch-gemeente het toe afgestig vanaf die moedergemeente Uitenhage.

Ds. L.M. Cilliers het reeds nege maande lank voorbereidingswerk verrig. Die naam “Bothasrus” is vir die gemeente gekies omdat die dorpie van Despatch reeds ‘n baie sterk Afrikaanse karakter gehad het en dit sou dus gepas gewees het om die gemeente ‘n eg Afrikaanse naam te gee. Erkenning is ook daardeur gegee aan die skenker van die grond, mnr. P. B. Botha, waarop die kerk en saal vandag staan. Met afstigting het die gemeente ‘n ledetal van 480 gehad.

Die eerste kerkraad van die gemeente Bothasrus het bestaan uit vier ouderlinge en ses diakens. Ds. en mev. L.M. Cilliers is aangestel as die eerste pastoriepaar. Bothasrus-gemeente se eerste kerkraad was: Ouderlinge: J.J. Nel, R.J. Fourie, J.M. Vermaak, A.L. van Onselen. Diakens: H.J. du Plessis, G.H. Holtzhausen, A.J. Zeelie, G.P. van R. Marais, E.J. Landman, G.A.V. Schreuder. Die eerste konsulent was ds. J.S. Gericke.

Luidens die verslag van die boukommissie is die eerste vergadering rakende die bou van ’n kerk vir die gemeente van Bothasrus op 28 Augustus 1943 gehou. Tydens hierdie vergadering is die voorsitter en die sekretaris benoem om as verteenwoordigers na Transvaal te gaan om ‘n gepaste bouplan vir die kerk te vind, asook om ‘n argitek aan te stel. Die Pretoriase argitek Hendrik Vermooten is as die argitek aangestel en opdrag gegee om ‘n kerk te ontwerp.

Op die derde vergadering van die Boukommissie, gehou op 30 November 1945, het die Boukommissie die voorlopige plan van mnr. Vermooten aanvaar en besluit om die Kerkkantoor te nader vir ‘n lening van £15 000. Op 23 Februarie 1946, met die vyfde vergadering van die Boukommissie, is die goeie nuus ontvang dat die boukontrakteur ‘n permit sal uitreik vir die bou van die kerk. Dit was goeie nuus aangesien die Tweede Wêreldoorlog slegs ‘n jaar tevore geëindig het , en boumateriaal skaars was. Verder het die Boukommissie ook verneem dat die Kerkkantoor die lening sou toestaan teen ‘n rentekoers van 4%, asook dat die Armsorgkommissie ‘n donasie van £200 geskenk het as bydrae tot die rentedelging. Op 30 April is ‘n spesiale vergadering gehou waarop daar besluit is dat tenders vir die werk uitgestuur moet word.

Tydens die sewende vergadering aanvaar die Boukommissie die tender van die here Louw en Swart vir £17 264 5s 6d. Die besluit is geneem dat die eerste sooi op 7 September 1946 gespit sal word.

In Maart 1946 het die gemeente in alle erns begin geld insamel vir die bou van die kerk. Die vroue is in afsonderlike aksiegroepe ingedeel en het begin fondse insamel vir die orrel. Die jeug van die gemeente het met insamelings begin vir die toring, klok en horlosie, terwyl die kinders die taak gehad het om vir die preekstoel fondse te bekom.

Op Saterdag 7 September 1946 is die eerste sooi vir die bou van die kerk vir die gemeente Bothasrus gespit. Theunis Christiaan Lombaard het die eerste sooi omgekeer. Lombaard was reeds vanaf 1936 woonagtig op Despatch. Lombaard en sy vrou, Grieta, was as geëerde kerklidmate geag weens hulle ywer by hulle vorige gemeente op Klipfontein, waar hy vir twaalf jaar diens vir die Nederduitse Gereformeerde Kerk verrig het as diaken en ouderling. Met sy aankoms op Despatch, het Lombaard, volgens oorlewering, hom dadelik met die sake van die Kerk bemoei en is hy as een van die dorp se mees geëerde inwoners geag.

Die hoeksteen van die nuwe kerkgebou is gelê op 30 November 1946, drie maande nadat met die bou van die kerk begin is. Ds. L.M. Cilliers het die hoeksteen gelê wat die inskripsie: “Die Ewige God is ‘n Woning” bevat. Tydens hierdie seremonie het die eerste huwelikspaar ook in die kerk getrou. Bruidegom William Pitout en bruid Elizabeth Oosthuizen is in die huwelik deur ds. Cilliers bevestig.

Die kerkgebou is in September 1947 ingewy en die totale koste van die gebou het oor die £24 000 beloop.

Aanvanklik het Bothasrus die hele dorpsgebied beslaan, met enkele huisgesinne aan die oostelike en suidelike grense. Die gemeente dra die naam van die skenker van die grond waarop die kerkgebou en saal staan, P.B. Botha. By die afstigting was die ledetal ongeveer 600. Dit het binne tien jaar aangegroei tot 1 500, met 'n sieletal van 2 800. Die gemeente, soos trouens die dorp Despatch, het destyds grotendeels uit mense bestaan wat in Port Elizabeth en op Uitenhage gewerk het en wat hier 'n rustiger en gesonder verblyf as wat die stede bied, vir hulle huisgesin kom stig het.

Tot by die inwyding van die kerkgebou is die gemeente deur ds. L.M. Celliers gelei, wat met die hulp van sy eggenote en die kerkraad die gemeente deur die eerste moeilike jare gebring het. Deur hulle bediening het die Here dan ook hegte fondamentstene gelê. Gou was die gemeente deeglik georganiseer en vereniginge soos die VSB, ACVV, Christelike Strewers en Kinderkrans het die werkkragte vir die Here saamgesnoer en in gesonde bane gelei.

In 1948 is ds. en mev. L.M. Celliers, nadat hulle 'n beroep na Meyerton aangeneem het, deur ds. en mev. J.L. Nel van die NG gemeente Murraysburg opgevolg. Die jong gemeente is gekenmerk deur 'n lewendige ondernemingsgees en pragtige samewerking. Hy lewer 'n akker vir die saad van die Woord van God wat baie ontvanklik is en steeds verblydende vrugte dra. Die gemeente was destyds geseën met 'n groot aantal kinders.

Groot gesinne op Despatch was die norm gewees vir die jare 1941 tot 1962. Dit was die norm gewees vir 'n gesin om vyf of ses kinders te hê en gesinne wat uit agt kinders bestaan het, was nie skaars nie. Gevolglik het die Sondagskool en die ander jeugbedieninge nooit ’n tekort aan lede gehad nie. Teen 1944 moes die gemeente reeds nagenoeg 500 kinders bedien. Alhoewel ’n saal vir die doel gebruik was, was dit nie heeltemal geskik nie aangesien van die klassies in die kombuis van die saal moes vergader en ander moes selfs in die buitelug hulle godsdiensonderrig ontvang. Teen 1962 het die ledetal van die Sondagskool gegroei tot 945 en het hulle gebruik gemaak van die kerkgebou, die kerksaal, die Ebenhaeser-saal (voor die afstigting van Eendrag-gemeente) en klaskamers van die Laerskool Susannah Fourie.

Die eerste onderhoof van die Sondagskool was mnr. Du Plessis. Hy is opgevolg deur mnre. Jordaan, Olckers, Horn en Wolmarans. Vanaf 1962 was 80 Sondagskoolonderwysers en vier onderhoofde nodig om die groot getal kinders te bedien. Mnre. J. du Plessis, W.D. Victor, J. Nortier en J.D. Anthony het hierdie portefeulje in 1962 beklee.

Regstreeks of onregstreeks het mettertyd al die NG gemeentes op Despatch uit Bothasrus ontstaan: Retief (1958), Despatch-Eendrag (1965), Despatch-Suid (1969), Despatch-Noord (1976) en Despatch-Dagbreek (1984). Van die nederige begin met sowat 600 belydende lidmate in 1941, het hul getalle op Despatch toegeneem tot 'n hoogtepunt van sowat 6 200 omstreeks die jaar 2000, maar daarna teruggesak tot sowat 5 200 in 2012. Die gemeente Bothasrus se lidmaattal het met die jare gewissel namate dogtergemeentes afgestig is: 1947: 1 100, 1960: 2 100, 1972: 1 542, 1985: 1 410, 2000: 1 420, 2012: 934, 2015: 822.





</doc>
<doc id="80447" url="https://af.wikipedia.org/wiki?curid=80447" title="Namakwasuikerbekkie">
Namakwasuikerbekkie

Die Namakwasuikerbekkie ("Cinnyris fuscus") is 'n amper-endemiese, algemene standvoël en nomade in dorre savanne, doringboomruigtes en Karoobossieveld. Die voël is 11 cm groot en weeg 6 - 11 gram. In Engels staan die voël bekend as die "Dusky Sunbird".




</doc>
<doc id="80449" url="https://af.wikipedia.org/wiki?curid=80449" title="Bloukeelsuikerbekkie">
Bloukeelsuikerbekkie

Die Bloukeelsuikerbekkie ("Anthreptes reichenowi") is 'n amper-bedreigde, skaars standvoël in vogtige boomveld en plantasies. Die voël is 10 cm groot en weeg 7 - 9 gram. In Engels staan die voël bekend as die "Plain-backed Sunbird".




</doc>
<doc id="80454" url="https://af.wikipedia.org/wiki?curid=80454" title="Dialektologie">
Dialektologie

Dialektologie (vanaf Antieke Grieks , "dialektos", "praat, dialek"; en , "-logie") is die wetenskaplike studie van linguistiese dialek, ŉ onderafdeling van sosiolinguistiek. Dit behels die studie in variasies in taal vernaam gegrond op geografiese verspreiding en die se verwante kenmerke. Dialektologie behandel onder andere onderwerpe soos uiteenloping van twee plaaslike dialekte vanuit ŉ gemene voorganger en sinchroniese variasie.

Dialektologie is fundamenteel gemoeid met grammatikale, leksikale en fonologiese kenmerke ooreenstemmend met streeksgebiede. Hiervolgens bemoei dit homself algemeen met bevolkings wat al vele generasies in spesifieke gebiede bly, maar ook migrerende groepe wat hulle tale na nuwe gebiede bring (sien taalkontak).

Algemeen bestudeerde konsepte in dialektologie sluit in die probleem rondom wedersydse verstaanbaarheid met die vaspen van tale en dialekte; gevalle van diglossie, waar twee dialekte gebruik word in verskillende rolle; dialekkontinuum insluitend ŉ aantal gedeeltelik wedersyds verstaanbare dialekte; en plurisentrisme, waar wat hoofsaaklik ŉ enkele genetiese taal is, bestaan uit twee of meer standaard variasies.

Hans Kurath en William Labov is van die vernaamste navorsers in die studieveld.

In Engeland is kommentaar oor die verskillende dialekte opgeteken in twaalfde-eeuse bronne, en is ŉ hele aantal dialekwoordelyste (gefokus op woordeskat) in die 19de eeu gepubliseer. Filoloë bestudeer ook dialekte aangesien dit die vroeëre vorms van woorde bewaar.

Die eerste vergelykende dialekstudie in Duitsland onderneem was "Die dialekte van Bavaria" deur Johann Andreas Schmeller, wat ŉ linguistiese atlas ingesluit het. In 1876 pos Georg Wenker vraelyste dwarsoor Noordelike Duitsland. Die vraelyste bevat ŉ lys sinne geskryf in Standaard Duits en is dan getranskribeer in die plaaslike dialek om die dialektiese verskille uit te lig. Baie ander studies het hieruit voortgespruit en dialekstudies is in die daaropvolgende eeu dwarsoor die wêreld uitgevoer. Joseph Wright reik die "English Dialect Dictionary", bestaande uit ses volumes, in 1905 uit.

Tradisionele studies in dialektologie is algemeen daarop gemik om dialekkaarte te lewer, waar denkbeeldige lyne oor ŉ kaart getrek is om verskillende dialekgebiede aan te toon. Die beweging weg van tradisionele taalstudiemetodes het tot gevolg gehad dat taalkundiges meer gemoeid geraak het met sosiale faktore. Dialektoloë begin hierna om sosiale sowel as streekvariasie te ontleed. Die "Linguistic Atlas of the United States" (1930's) is een van die eerste dialekstudies wat sosiale faktore in ag geneem het.

In die 1950's het die Universiteit van Leeds die "Survey of English Dialects" onderneem, wat vernaam gefokus het op plattelandse taalgebruik in Engeland en oostelike dele van Wallis.

Die verskuiwing in fokus het die geboorte van Sosiolinguistiek tot gevolg gehad, wat ŉ mengsel is van dialektologie en sosiale wetenskappe. Graham Shorrocks het egter betoog dat daar nog altyd ŉ sosiologiese element betrokke is by dialektologie, en dat baie van die gevolgtrekkings van sosiolinguiste (bv. die verhouding met geslag, klas en ouderdom) in vroeëre werke van tradisionele dialektoloë gevind kan word.


</doc>
<doc id="80457" url="https://af.wikipedia.org/wiki?curid=80457" title="83ste Oscar-toekenningsaand">
83ste Oscar-toekenningsaand

Die 83ste Oscar-toekenningsaand is op 27 Februarie 2011 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2010. James Franco en Anne Hathaway was die aanbieders.

"The King's Speech" het die meeste benoemings gekry (12) en het vier Oscars gewen: beste prent, regisseur, akteur en oorspronklike draaiboek. "Inception" het ook vier Oscars gewen – almal in die tegniese kategorieë. "The Social Network" het drie pryse gewen, en "Alice in Wonderland", "The Fighter" en "Toy Story 3" twee elk.

Hier volg ’n lys van die belangrikste wenners en benoemdes (die wenners word eerste genoem en is in vet druk):





</doc>
<doc id="80458" url="https://af.wikipedia.org/wiki?curid=80458" title="84ste Oscar-toekenningsaand">
84ste Oscar-toekenningsaand

Die 84ste Oscar-toekenningsaand is op 26 Februarie 2012 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2011. Billy Crystal was vir die negende keer die aanbieder.

"The Artist" het vyf Oscars gewen, onder meer beste prent, regisseur en akteur. Dit was die eerste stilrolprent wat die prys as beste prent gewen het sedert "Wings" op die 1ste Oscar-toekenningsaand in 1929. "Hugo" het ook vyf pryse gewen en "The Iron Lady" twee.

Hier volg ’n lys van die belangrikste wenners en benoemdes (die wenners word eerste genoem en is in vet druk):






</doc>
<doc id="80459" url="https://af.wikipedia.org/wiki?curid=80459" title="Bedreigde taal">
Bedreigde taal

‘n Bedreigde taal is ŉ taal wat die risiko loop om in onbruik te verval met sy sprekers wat uitsterf of oorskuif na ŉ ander taal. Taalverlies geskied indien ŉ taal nie meer moedertaalsprekers het nie en ŉ "dooie taal" word. As niemand naderhand meer die taal praat nie word dit ŉ "uitgestorwe taal". Hoewel tale nog altyd deur die menslike geskiedenis gekom en gegaan het, sterf hulle tans uit teen ŉ versnelde tempo vanweë globalisering en nieukolonialisme, waar die ekonomies magtiger tale die ander tale domineer. Meer algemeen gesproke tale domineer oor die minder algemeen gesproke tale en daarom verdwyn die minder algemeen gesproke tale met tyd. Die totale aantal tale in die wêreld is nie bekend nie. Skattings wissel as gevolg van verskeie faktore. Die algemene konsensus is dat daar tans tussen 6 000 en 7 000 tale gepraat word, dat ongeveer 50-90% van die tale teen die jaar 2100 uitgesterf sal wees. Die top 20 tale, elk met meer as 50 miljoen sprekers, word deur 50% van die wêreldbevolking gepraat, terwyl baie van die ander tale deur klein gemeenskappe gepraat word, waarvan sommige minder as 10 000 sprekers het.

UNESCO werk met vyf vlakke van taalbedreiging: "veilig", "kwesbaar" (word nie deur kinders gepraat buite die huis nie), "verseker bedreig" (word nie deur kinders gepraat nie), "ernstig bedreig" (word net gepraat deur die oudste generasies), "kritiek bedreig" (word net deur ŉ paar van die oudste generasie gepraat, gewoonlik semi-sprekers). Deur ŉ alternatiewe klassifikasieskema te gebruik, definieer die taalkundige Michael E. Krauss tale as "veilig" indien daar gemeen word dat kinders dit moontlik nog oor 'n honderd jaar sal praat; "bedreig" indien kinders dit moontlik nie meer oor honderd jaar sal praat nie (ongeveer 60-80% van tale val in hierdie kategorie); en "sterwend" indien kinders dit tans nie praat nie.

Daar is algemene konsensus dat taalverliese die kulturele rykdom van die wêreld benadeel. Verskeie projekte is onderweg en daarop gemik om die verliese te vertraag of bekamp deur taalherlewing van bedreigde tale en die bevordering van onderrig en geletterdheid in minderheidstale. Wêreldwyd het verskeie lande taalspesifieke wetgewing bekragtig wat gemik is op die beskerming en stabilisering van tale van inheemse spraakgemeenskappe. ŉ Klein groepie taalkundiges het betoog dat taalverlies ŉ natuurlike proses is wat nie teëgewerk moet word nie, en die optekening van bedreigde tale vir die nageslagte voldoende is. Slegs ŉ klein hoeveelheid sprekers van bedreigde tale beskou dit as ŉ goeie ding as hulle moedertaal verlore gaan, hoewel baie dink dat om oor te skakel na ŉ meerderheidstaal sosiale stigma moontlik kan verlig en ekonomiese geleenthede verbeter. Die oorgrote meerderheid sprekers van bedreigde tale sien die verlies van hul taal as ŉ noodlottige verbreking met hul kulturele identiteit en tradisies, en baie werk aktief daaraan om dreigende taalverlies te bekamp, en dikwels saam met taalkundiges op herlewingsprojekte. Met die besef dat meeste van die wêreld se bedreigde tale waarskynlik nie gered sal kan word nie, is baie taalkundiges besig met die dokumentering van die duisende tale waarvan min of niks kennis bestaan nie. Hulle werk kan ŉ groot hulp wees vir beide die taalwetenskappe en in die toekoms vir afstammelinge van die spraakgemeenskappe, indien hulle besluit om meer kennis op te doen oor hulle erftaal na dit uitgesterf het.


</doc>
<doc id="80460" url="https://af.wikipedia.org/wiki?curid=80460" title="85ste Oscar-toekenningsaand">
85ste Oscar-toekenningsaand

Die 85ste Oscar-toekenningsaand is op 24 Februarie 2013 deur die "Academy of Motion Picture Arts and Sciences" in Hollywood gehou om erkenning te gee aan die rolprente van 2012. Seth MacFarlane was die aanbieder.

"Life of Pi" het vier Oscars gewen, waaronder beste regisseur vir Ang Lee. "Argo" het drie pryse gewen, waaronder beste prent. Dit was net die derde prent wat die Oscar vir beste prent gewen het sonder dat sy regisseur benoem is. "Les Misérables" het drie pryse gewen, en "Django Unchained", "Lincoln" en "Skyfall" twee elk.

’n Verrassende wending was dat die eerste dame van Amerika, Michelle Obama, haar verskyning via satelliet gemaak en die Oscar vir beste prent saam met Jack Nicholson aangekondig het. Die vervaardigers het maande vooraf op die idee gekom en sou Ann Romney genooi het as haar man, Mitt Romney, Barack Obama sou verslaan het tydens die presidentsverkiesing van 2012. Die redes was dat hulle ’n nuwe dimensie tot die seremonie wou toevoeg en dat verskeie benoemde prente oor presidente en politieke temas gehandel het. Mev. Obama se verskyning het egter kritiek onder sommige mense ontlok wat haar daarvan beskuldig het dat sy die Oscars verpolitiseer het.

Hier volg ’n lys van die belangrikste wenners en benoemdes (die wenners word eerste genoem en is in vet druk):




</doc>
<doc id="80465" url="https://af.wikipedia.org/wiki?curid=80465" title="Emil Jannings">
Emil Jannings

Emil Jannings (23 Julie 1884 – 2 Januarie 1950) was ’n Swits gebore Duitse/Oostenrykse en Amerikaanse akteur. Hy was die eerste persoon wat ’n Oscar gewen het, op die 1ste Oscar-toekenningsaand in 1929. Hy het vir twee prente gewen, "The Way of All Flesh" (1927) en "The Last Command" (1928).

Hy het onder meer in "The Blue Angel" (1930) gespeel saam met Marlene Dietrich, en het later in ’n paar Nazi-propagandaprente verskyn.

Hy is as Theodor Friedrich Emil Janenz in Rorschach, Switserland, gebore as die seun van ’n Russies-Duitse ma en Amerikaanse pa. Terwyl hy nog jonk was, het sy ouers na Görlitz in Duitsland getrek en hy het sy verhoogloopbaan in die dorp se staatsteater begin. Hy het in Bremen en Leipzig gewerk voordat hy by die Max Reinhardt-teatergeselskap in Berlyn aangesluit het.

Jannings het later ook in rolprente gespeel. Hy het in die 1922-weergawe van "Othello" en in F.W. Murnau se "The Last Laugh" verskyn. Hy het in nog twee prente saam met Murnau gewerk voordat hy ’n loopbaan in Hollywood begin het. In 1929 het hy die eerste Oscar gewen vir beste akteur vir twee prente: "The Way of All Flesh" (nou verlore) en "The Last Command".

Sy Hollywood-loopbaan het tot ’n einde gekom ná die ontdekking van praatrolprente – sy swaar Duitse aksent was te moeilik om te verstaan. Sy stem is aanvanklik oorgeklank, maar hy het eindelik na Europa teruggekeer en saam met Marlene Dietrich in die 1930-prent "The Blue Angel" gespeel; die Engelse weergawe is saam met die Duitse weergawe, "Der Blaue Engel", verfilm.

Volgens Susan Orlean, skrywer van "Rin Tin Tin: The Life and The Legend" (Simon and Schuster, 2011), was Jannings nie die eintlike wenner van die Oscar vir beste akteur nie, maar die naaswenner. Toe Orlean navorsing vir die boek doen, het sy ontdek die eintlike wenner was Rin Tin Tin, die Duitse herdershond, een van die grootste "akteurs" van sy tyd. Die Academy of Motion Picture Arts and Sciences was egter bang mense neem hulle nie ernstig op as ’n hond die eerste Oscar wen nie, en hulle het dit toe aan die menslike naaswenner gegee.

Tydens die Derde Ryk het hy in verskeie prente gespeel wat Nazisme bevorder het: "The Youth of Frederick the Great" (1935), "Der Herrscher" (1937), "Ohm Kruger" (1941) en "The Dismissal of Bismarck" (1942). Die minister van propaganda, Joseph Goebbels, het hom in 1941 "kunstenaar van die staat" gemaak.

Ná die Tweede Wêreldoorlog het hy naby Salzburg in Oostenryk afgetree en in 1947 ’n Oostenrykse burger geword.

Jannings was drie keer getroud, al drie keer met aktrises en al die huwelike het in egskeidings geëindig. Hy is in 1950 op 65-jarige leeftyd in Strobl aan lewerkanker oorlede.




</doc>
<doc id="80467" url="https://af.wikipedia.org/wiki?curid=80467" title="Blousuikerbekkie">
Blousuikerbekkie

Die Blousuikerbekkie ("Anthreptes longuemarei") is 'n skaars tot gelokaliseerde standvoël in miombo-boomveld. Hulle sluit dikwels by voëlgroepe aan en pare bly heeljaar saam. Die voël is 13 cm groot en weeg 10 - 13 gram. In Engels staan die voël bekend as die "Western Violet-backed Sunbird".




</doc>
<doc id="80469" url="https://af.wikipedia.org/wiki?curid=80469" title="Gary Cooper">
Gary Cooper

Gary Cooper (geb. Frank James Cooper; 7 Mei 1901 – 13 Mei 1961) was ’n Amerikaanse rolprentakteur. Hy was bekend vir sy stemmige, onverstoorbare styl en het sukses in verskeie genres behaal, waaronder die Wilde Weste ("High Noon"), misdaad ("City Streets"), komedie ("Mr. Deeds Goes to Town") en drama ("The Pride of the Yankees"). Sy loopbaan het gestrek van 1925 tot net voor sy dood in 1961 en sluit in meer as honderd rolprente.

Hy is vyf keer vir ’n Oscar vir beste akteur benoem en het twee daarvan gewen. Hy het ook op die 33ste Oscar-toekenningsaand in 1961 ’n ereprys ontvang.

Cooper is in Helena, Montana, gebore as een van die twee seuns van ’n egpaar wat uit Engeland geïmmigreer het, Alice en Charles Henry Cooper. Sy pa was ’n boer wat later ’n prokureur en regter geword het. Cooper en sy broer het tussen 1910 en 1913 aan die Dunstable-grammatikaskool in Bedfordshire, Engeland, skoolgegaan. Ná die uitbreek van die Eerste Wêreldoorlog het hulle teruggegaan Amerika toe en in Bozeman, Montana, hul studies voortgesit.

Cooper het later strokiesprente vir die plaaslike koerant geteken. Toe sy ouers in 1924 Los Angeles toe trek, is hy saam.

In 1925 het Cooper werk as akteur gekry. Hy is as ’n ekstra ingespan, gewoonlik as ’n cowboy; dit is bekend dat hy ’n rol in die prent "Dick Turpin" (1925) gehad het hoewel sy naam nie op die naamrol verskyn het nie. Die volgende jaar het hy erkenning gekry in ’n kort prent, "Lightnin' Wins", met Eileen Sedgwick in die vroulike hoofrol.

Hierna hy Cooper ’n langtermynkontrak met Paramount Pictures gesluit. Hy het sy naam na Gary verander op advies van ’n roldirekteur. "Coop", soos sy vriende hom genoem het, het in 1927 die rol van ’n byspeler gekry in die stilrolprent "Wings", die eerste prent wat ’n Oscar vir beste prent gewen het. Daarna het ’n rol gevolg in "Nevada" (1927) saam met Thelma Todd en William Powell. Hy het ’n ster geword ná sy eerste praatrolprent, "The Virginian" (1929). "The Spoilers" het die volgende jaar gevolg, asook "Morocco", saam met Marlene Dietrich. In "Devil and the Deep" (1932) het hy en Talullah Bankhead die hoofrolle gespeel, met Cary Grant in ’n byrol. Nog prente wat gevolg het, is "Design for Living", "The Awful Truth", "A Farewell to Arms" en die titelrol in Frank Capra se "Mr. Deeds Goes to Town" (1936).

Cooper was die vervaardiger David O. Selznick se eerste keuse vir die rol van Rhett Butler in "Gone with the Wind". (1939). Toe Cooper die rol van die hand wys, was hy sterk daarteen gekant. Hy het onder meer gesê: ""Gone with the Wind" gaan die grootste mislukking in Hollywood se geskiedenis wees. Ek is bly dit is Clark Gable wat plat op sy neus gaan val en nie ek nie." In plaas daarvan het hy in 1939 die rol van Michael "Beau" Geste gespeel in die heruitreiking van die klassieke stilrolprent "Beau Geste". Hy het ook rolle in Alfred Hitchcock se prente "Foreign Correspondent" (1940) en "Saboteur" (1942) van die hand gewys, maar later erken dit was ’n fout.

In 1940 het Cooper weer in ’n western, "The Westerner", gespeel en net daarna in "North West Mounted Police", waarvan Cecil B. DeMille die regisseur was.

Cooper het sy eerste Oscar in 1942 gewen vir sy titelrol in "Sergeant York" (1941). "Meet John Doe" is vroeër in 1941 uitgereik, met Frank Capra as regisseur. Cooper het saam met Ingrid Bergman gespeel in "For Whom the Bell Tolls" (1943), wat gebaseer was op ’n roman deur sy goeie vriend Ernest Hemingway. In 1949 het hy saam met Patricia Neal gespeel in die oorspronklike verwerking van Ayn Rand se roman "The Fountainhead".
Hy het sy tweede Oscar gewen vir sy rol in "High Noon" (1952), wat deur sommige as sy beste rol beskou word. Hierna het hy tot aan die einde van sy lewe nog hoofrolle gespeel. Onder sy latere suksesvolle rolprente is die western "Garden of Evil" (1954), "Vera Cruz" (1954), "Friendly Persuasion" (1956), "Love in the Afternoon" (1957) saam met Audrey Hepburn, en "Man of the West" (1958). Sy laaste prent was ’n Britse produksie, "The Naked Edge" (1961), wat in 1960 in Londen geskiet is.

Cooper het verskeie hoëprofielverhoudings met die aktrises Clara Bow en Lupe Vélez en die Amerikaans gebore spioen/sosiale vlinder gravin Carla Dentice di Frasso gehad.
Op 15 Desember 1933 is hy getroud met Veronica Balfe, ook bekend as "Rocky". Sy was ’n sosiale vlinder van New York wat vir ’n kort rukkie onder die naam Sandra Shaw toneelgespeel het. Haar bekendste rol was in "King Kong" (1933). Hulle het een kind, Maria, in 1937 gehad.

Cooper het ná sy troue verhoudings met verskeie beroemde medesterre gehad, onder andere Marlene Dietrich, Grace Kelly, Tallulah Bankhead en Patricia Neal. Cooper en Neal het hul affair begin nadat hulle mekaar op die stel van "The Fountainhead" ontmoet het. Die verhouding was ’n "oop geheim" in Hollywood. Nadat Rocky daarvan uitgevind het, het sy en Cooper voorgegee dat hulle gelukkig getroud is, maar Cooper en Neal het mekaar steeds gesien. In 1950 was Neal swanger en Cooper het vir ’n aborsie betaal om ’n skandaal te voorkom. Hy en sy vrou is in dieselfde jaar van bed en tafel geskei. Cooper het Neal steeds gesien, maar was ter wille van hul dogter huiwerig om finaal van sy vrou te skei. Neal het die affair eindelik in 1951 beëindig. Cooper het egter eers weer in 1954 met sy vrou herenig geraak. ’n Jaar later het hy ’n verhouding met Anita Ekberg gehad.

In April 1960 het Cooper ’n operasie ondergaan vir prostaatkanker nadat dit na sy kolon versprei het. Dit het daarna na sy longe en bene versprei. Hy is egter eers in Februarie 1961 ingelig dat sy kanker terminaal is.

Hy was te siek om die 33ste Oscar-toekenningsaand in April 1961 by te woon en sy vriend James Stewart het sy ereprys namens hom ontvang. Stewart se emosionele toespraak het mense laat vermoed iets ernstigs is fout en die koerante het die volgende dag berig dat Cooper kanker het. ’n Maand later, op 13 Mei, ses dae ná sy 60ste verjaarsdag, is Cooper oorlede.




</doc>
<doc id="80470" url="https://af.wikipedia.org/wiki?curid=80470" title="Spencer Tracy">
Spencer Tracy

Spencer Bonaventure Tracy (5 April 1900 – 10 Junie 1967) was ’n Amerikaanse akteur. Hy was bekend vir sy natuurlike styl en veelsydigheid. In ’n loopbaan wat oor 37 jaar gestrek het, is hy vir nege Oscars benoem vir beste akteur, waarvan hy twee gewen het. Hy deel die rekord vir die meeste benoemings in dié kategorie met Laurence Olivier. Hy was die eerste van nege akteurs wat die prys twee keer gewen het en een van net twee wat dit twee jaar ná mekaar gewen het (die ander een is Tom Hanks).

Tracy is in Milwaukee, Wisconsin, gebore. Hy was die tweede seun van John Edward Tracy, ’n vragmotorverkoopsman, en Caroline Brown. Hy was ’n moeilike en hiperaktiewe kind wat dikwels stokkiesgedraai het. Rolprente het hom gefassineer en hy het tonele saam met sy bure en vriende opgevoer. By die Marquette-akademie het hy die toekomstige akteur Pat O'Brien ontmoet en die twee het toneelstukke saam bygewoon. Dit het by hom ’n belangstelling in die teater gewek.

Met min belangstelling in sy studies en ’n begeerte om aksie te beleef, het Tracy op 18-jarige leeftyd by die weermag aangesluit. Hy is na die Vlootopleidingstasie in Noord-Chicago gestuur waar hy steeds ’n student was toe die Eerste Wêreldoorlog tot ’n einde kom. Hy is in Februarie 1919 ontslaan. Eindelik het hy aan die Ripon-kolege in Wisconsin beland; hy wou in ’n mediese rigting studeer.

Tracy was gewild op kollege en was by verskeie aktiwiteite betrokke. Hy het sy verhoogdebuut in Junie 1921 gemaak deur die hoofrol in "The Truth" te speel. Hy het gou versot geraak op die verhoog. Hy het ’n toneelgeselskap saam met vriende gestig en op toer gegaan. Hy het ook aan debatte deelgeneem en tydens ’n debattoer het hy ’n oudisie by die Amerikaanse Akademie vir die Dramatiese Kunste in New York afgelê. Hy het ’n beurs gewen en eindelik sewe jaar op die verhoog deurgebring, onder andere op Broadway.

Tracy het sy rolprentdeurbraak in 1930 gemaak toe sy hoofrol in die toneelstuk "The Last Mile" Hollywood se aandag trek. Ná ’n suksesvolle debuut in "Up the River", het hy ’n kontrak met die Fox Film Corporation geteken. Ná 25 rolprente by hulle was hy nog redelik onbekend.

In 1935 het Tracy by Metro-Goldwyn-Mayer, Hollywood se voorste rolprentateljee, aangesluit. Sy loopbaan het skielik floreer met ’n paar treffers, en in 1937 en 1938 het hy agtereenvolgens die Oscar gewen vir "Captains Courageous" en "Boys Town". Teen die 1940's was Tracy een van die ateljee se topsterre. In 1942 het hy saam met Katharine Hepburn in "Woman of the Year" gespeel; dit was die eerste van nege rolprente waarin hulle oor 25 jaar saam verskyn.

Tracy is in 1955 by MGM weg en het as ’n vryskutakteur gewerk. Persoonlik het dit egter nie goed gegaan nie weens sy stryd teen alkoholisme en skuldgevoelens oor sy seun se doofheid. Hy het in die 1930's vervreemd geraak van sy vrou, maar hulle is nooit geskei nie. Hy het in die geheim ’n lang verhouding met Katharine Hepburn gehad. Teen die einde van sy lewe het Tracy feitlik eksklusief vir die regisseur Stanley Kramer gewerk. Hy het sy laaste prent, "Guess Who's Coming to Dinner" (1967) vir hom gemaak; die laaste tonele is 17 dae voor Tracy se dood geskiet.

Tydens sy loopbaan het Tracy in 75 rolprente verskyn en ’n reputasie gekry as een van die silwerdoek se grootste sterre. In 1999 het die American Film Institute hom geplaas onder die top-10 van hul lys 100 Hollywood-legendes.

Van Tracy se prente sluit in:





</doc>
<doc id="80471" url="https://af.wikipedia.org/wiki?curid=80471" title="Kortbeksuikerbekkie">
Kortbeksuikerbekkie

Die Kortbeksuikerbekkie ("Hedydipna collaris") is 'n algemene standvoël in woude, digte boomveld en tuine. Die voël is 10 cm groot en weeg 6 - 11 gram. In Engels staan die voël bekend as die "Collared Sunbird".




</doc>
<doc id="80472" url="https://af.wikipedia.org/wiki?curid=80472" title="Gewone mossie">
Gewone mossie

Die Gewone mossie ("Passer melanurus") is klein voëltjies met vaal en bruin vere. Dit 'n amper-endemiese algemene standvoël in grasveld, landerye en groot tuine. Sommige kom ook voor in stedelike gebiede. Hulle maak nes in 'n bos of boompie (dikwels ook 'n doringboom) of in 'n muur of dakopening. Die wyfie lê vier tot ses eiers wat omtrent twee weke neem om uit te broei. Die voël is 15 cm groot en weeg 22–36 gram. In Engels staan die voël bekend as die "Cape Sparrow".




</doc>
<doc id="80474" url="https://af.wikipedia.org/wiki?curid=80474" title="Grootmossie">
Grootmossie

Die Grootmossie ("Passer motitensis") is 'n amper-endemiese, gelokaliseerde, algemene standvoël in halfdorre doringboomveld. Hulle maak nes in 'n doringboom of bos. Die voël is 15 cm groot en weeg 26 - 35 gram. In Engels staan die voël bekend as die "Great Sparrow".




</doc>
<doc id="80478" url="https://af.wikipedia.org/wiki?curid=80478" title="Laurence Olivier">
Laurence Olivier

Laurence Kerr Olivier, baron Olivier (22 Mei 1907 – 11 Julie 1989) was ’n Britse akteur, regisseur en vervaardiger. Hy word algemeen beskou as een van die grootste akteurs van die 20ste eeu.

Tydens sy loopbaan van ses dekades het Olivier baie rolle op die verhoog en die silwerdoek vertolk. Sy drie Shakespeare-rolprente as akteur-regisseur, "Henry V" (1944), "Hamlet" (1948) en "Richard III" (1955) word as ’n hoogtepunt in die rolprentwese beskou. Sy meer as 120 rolle op die verhoog sluit in Richard III, Macbeth, Romeo, Hamlet en Archie Rice in "The Entertainer". Hy het in byna 60 rolprente verskyn, onder meer "Wuthering Heights" (1939) en Alfred Hitchcock se "Rebecca" (1940).

Olivier het in 1974 as verhoogakteur uitgetree, maar sy rolprentwerk het voortgeduur tot die jaar voor sy dood in 1989. TV-produksies waarin hy opgetree het, sluit in "Long Day's Journey into Night" (1973), "The Merchant of Venice" (1973), "Cat on a Hot Tin Roof" (1976), "Brideshead Revisited" (1981) en "King Lear" (1983). Sy latere rolprentrolle sluit in Joseph L. Mankiewicz se "Sleuth" (1972) en John Schlesinger se "Marathon Man" (1976).

Olivier het altesaam 12 Oscar-benoemings gekry en het twee daarvan gewen, vir beste akteur en beste prent vir die 1948-rolprent "Hamlet", asook twee erepryse. Hy het ook vyf Emmys gewen van die nege keer dat hy benoem is, en drie Golden Globes en BAFTA's.

Hy was in 1947 die jongste akteur wat tot ridder geslaan is en twee dekades later die eerste wat tot die adelstand verhef is, as baron. (Sien Titels.) Hy was drie keer getroud, met die aktrises Jill Esmond, Vivien Leigh en Joan Plowright.

Olivier is in Dorking, Surrey gebore. As die seun van Gerard Kerr Olivier, ’n Anglikaanse priester, is hy streng en godsdienstig grootgemaak. Sy ma, Agnes Louise, is in 1920 op 48-jarige ouderdom oorlede. In 1918 het die gesin na Hertfordshire getrek; hy het skoolgegaan aan die koorskool van All Saints in Londen, waar hy op nege al in skoolproduksies gespeel het. Op 13 is hy na die St Edward's School in Oxford, waar hy weer in skooldramas gespeel het. Dit was sy pa wat besluit het Laurence, of "Kim" soos die familie hom genoem het, moet ’n akteur word.

Olivier het op 17 die Central School of Speech and Drama bygewoon en in 1926 het hy by die Birmingham-toneelgeselskap aangesluit. Die volgende jaar het hy Hamlet en Macbeth gespeel. In 1928 het hy kaptein Stanhope in die Apollo-teater se eerste produksie van "Journey's End" gespeel.

Op 25 Julie 1930 is Olivier getroud met Jill Esmond, ’n opkomende jong ster; hul enigste seun, Simon Tarquin, is op 21 Augustus 1936 gebore. Olivier was egter van die begin af ongelukkig in sy huwelik. Hy het sy godsdienstige grootwordjare daarvoor geblameer dat hy nie op sy huweliksnag seksueel kon fungeer nie. Hy het tydelik van godsdiens afstand gedoen en ook sy vrou begin kwalik neem, hoewel hul huwelik tien jaar gehou het.

Hy het sy rolprentdebuut in "The Temporary Widow" gemaak en sy eerste hoofrol in "The Yellow Ticket" gespeel. Sy verhoogdeurbraak was in 1930 in Noël Coward se "Private Lives", gevolg deur Shakespeare se "Romeo and Juliet" in 1935. Hy en John Gielgud het die rolle van Romeo en Mercutio alternatiewelik gespeel. Olivier het nie saamgestem met die manier waarop Gielgud Shakespeare gespeel het nie en was geïrriteerd oor die feit dat Gielgud beter resensies as hy gekry het. Die spanning tussen die twee akteurs het in 1940 tot ’n punt gekom toe Olivier die Londense impresario Binkie Beaumont genader het om hom te finansier vir die vier groot Shakespeare-tragedies: "Hamlet", "Othello", "Macbeth" en "King Lear". Beaumont het ingestem mits Olivier en Gielgud die rolle van Hamlet/Laertes, Othello/Iago, Macbeth/Macduff en Lear/Gloucester alternatiewelik speel en dat Gielgud die regisseur van minstens een van die stukke moes wees. Olivier het dit van die hand gewys.

In 1939 het Olivier in sy eerste groot Braodway-produksie gespeel: "No Time for Comedy". Hierna het sy rolle as Hamlet en Iago ’n negatiewe reaksie van gehore gekry en sy eerste poging om Macbeth te speel het gemengde resensies gekry. Sy rolle as Hendrik V, Coriolanus en sir Toby Belch in "Twelfth Night" is egter uitstekend ontvang en teen die einde van die seisoen was hy een van die grootste Shakespeare-akteurs in Engeland. Hy het steeds rolprente gemaak, maar sy eerste liefde was die verhoog. Hy het in 1936 sy eerste Shakespeare-prent, "As You Like It" gemaak.

Hy het Vivien Leigh vir die eerste keer in 1936 in "The Mask of Virtue" gesien, en ’n vriendskap het ontwikkel nadat hy haar met haar spel gelukgewens het. Terwyl hulle die rolle van minnaars gespeel het in "Fire Over England" (1937), het hulle tot mekaar aangetrokke begin voel, en ná die voltooiing van die prent het hulle ’n verhouding begin.

Olivier het na Hollywood gereis om aan die prent "Wuthering Heights" te begin werk. Leigh het hom kort daarna gevolg, deels om by hom te wees, maar ook omdat sy graag die rol van Scarlett O'Hara in "Gone with the Wind" (1939) wou hê.

Die verfilming van "Wuthering Heights" was vir Olivier moeilik, maar dit was op die ou end ’n keerpunt vir hom – vanweë beide sy sukses in Amerika en die feit dat hy anders na rolprente begin kyk het; hy het aanvanklik op dié medium neergesien. Die prent was ’n groot sukses en Olivier is benoem vir ’n Oscar vir beste akteur. Leigh het die Oscar vir beste aktrise gewen vir haar rol in "Gone with the Wind", en skielik was die paartjie regdeur die wêreld beroemd. Hulle wou trou, maar albei se huweliksmaats het geweier om te skei. Hulle is eindelik wel geskei en is op 31 Augustus 1940 getroud.

Nog suksesvolle optredes deur Olivier het gevolg in "Rebecca" en "Pride and Prejudice" (albei 1940).

Ná twee jaar diens in die Britse lugmag tydens die Tweede Wêreldoorlog het Olivier die rang van luitenant gekry, maar nooit aktief diens gedoen nie. Die regisseur Michael Powell wou hê hy moet die hoofrol speel in "The Life and Death of Colonel Blimp" (1943), maar Winston Churchill het beswaar gehad teen die prent en die lugmag wou Olivier nie laat gaan nie.

In 1944 is tuberkulose by Leigh gediagnoseer en sy moes verskeie weke in die hospitaal deurbring. In die lente het sy aan "Caesar and Cleopatra" gewerk toe sy uitvind sy was swanger, maar het ’n miskraam gehad. Sy het erg depressief geraak en dit het sy hoogtepunt bereik toe sy Olivier eendag verbaal en fisiek aanval tot sy op die grond neerval. Dit was een van haar baie ineenstortings weens maniese depressie, of bipolêre gemoedsversteuring.

In 1944 is Olivier en sy mede-akteur Ralph Richardson van hul weermagpligte onthef om die nuwe Old Vic-teatergeselskap by die Nuwe Teater (nou die Noël Coward-teater) te begin. "Verreweg die beste akteur wat ons het", het Noël Coward in sy dagboek geskryf nadat hy Olivier in die hoofrol van "Richard III" gesien het. Die tweede seisoen van die teater was ook hoogs suksesvol danksy Olivier se toneelspel.

In 1947 is Olivier ’n "Knight Bachelor" gemaak en teen 1948 was hy op die direkteursraad van die Old Vic-teater. Hy en Leigh het na Australië en Nieu-Seeland vertrek om geld vir die teater in te samel. Tydens hul toer van ses maande het hy in "Richard III" gespeel asook saam met Leigh in "The School for Scandal" en "The Skin of Our Teeth".

Die toer was ’n groot sukses en hoewel Leigh aan slaaploosheid gely het en ’n week lank siek was, het sy die druk goed hanteer en Olivier het opgelet dat sy "die pers bekoor". Tog het die egpaar verskeie rusies gehad – die ergste was toe hulle mekaar geklap het toe Leigh eenkeer geweier het om op die verhoog te gaan.

Aan die einde van die toer was albei uitgeput en siek, en Olivier sou later erken dat hy Vivien in Australië "verloor het". Dit kon ’n verwysing wees na Leigh se verhouding met die Australiese akteur Peter Finch, vir wie Olivier op die toer ontmoet en na Engeland genooi het. Daar het Olivier sy mentor geword en vir hom ’n langtermynkontrak gegee. Finch het in 1948 ’n affair met Leigh begin; dit het jare lank af en aan voortgeduur en eindelik tot ’n einde gekom weens die agteruitgang van haar geestelike toestand.

In 1951 het Leigh die rol van Blanche gekry in die rolprentweergawe van "A Streetcar Named Desire", waarvan Elia Kazan die regisseur was. Olivier het ’n rol aanvaar in die rolprent "Carrie" om haar te vergesel Hollywood toe en na haar te kyk aangesien sy geestelik toe reeds baie kwesbaar was. Sy het die volgende jaar ’n Oscar vir haar spel gewen.

In Januarie 1953 het Leigh na Ceylon gereis vir die verfilming van "Elephant Walk", saam met Peter Finch. Kort ná die begin van die verfilming het sy ’n ineenstorting gehad en het Paramount Pictures haar met Elizabeth Taylor vervang. In Engeland het Leigh in tye waarin sy deurmekaar was vir Olivier vertel dat sy verlief is op Finch en dat hulle ’n verhouding het. Sy het eindelik oor ’n tydperk van ’n paar maande herstel. Weens dié voorval het baie van die Oliviers se vriende vir die eerste keer van haar probleme uitgevind.

In Desember 1960 is Leigh en Olivier eindelik geskei. Hy is op 17 Maart 1961 met Joan Plowright getroud.

Nadat Olivier groot sukses in die rolprentbedryf behaal het, het beleggers hom genader om verskeie Shakespeare-prente te maak. As regisseur het Olivier drie suksesvolle prente gemaak: "Henry V", "Hamlet" en "Richard III".

Eersgenoemde het Oscar-benoemings gekry vir beste prent en beste akteur. Olivier het nie gewen nie, maar ’n spesiale ereprys gekry. Hy was egter ontevrede hieroor, want hy het gevoel hy het nie gewen nie omdat die Academy nie al die groot pryse aan buitelanders wou gee nie.

"Hamlet" het die Oscars vir beste prent en akteur gewen by die 21ste Oscar-toekenningsaand in 1949. Dit was die eerste Britse prent wat aangewys is as beste rolprent en Olivier se enigte Oscar vir beste akteur. Hy was die eerste persoon wat homself regisseer en ’n Oscar vir beste akteur daarvoor wen.

Vir "Richard III" is Olivier vir die vyfde keer benoem vir die Oscar vir beste akteur.

Olivier was een van die stigters en die eerste direkteur van die National Theatre Company terwyl dit sy basis in die Old Vic gehad het. In die tyd dat hy direkteur was, het hy in 12 toneelstukke opgetree en was hy die regisseur van nege produksies.

Die openingstuk was "Hamlet" in Oktober 1963, waarvan hy die regisseur was. Hy het ook groot sukses behaal vir sy toneelspel in "Othello" (1964). Hy moes baie gewig optel om die nodige fisieke eienskappe te kry wat nodig was vir die rol. Franco Zeffirelli het oor Olivier in dié rol gesê: "Dit is ’n keur van alles wat in die laaste drie eeue oor toneelspel uitgevind is." Die 1964-verhoogproduksie is in 1965 verfilm en dit het Olivier sy sesde Oscar-benoeming as beste akteur besorg.

Olivier was in 1967 die regisseur van "Three Sisters" deur Anton Tsjechof. Hy self het gedink dit was sy beste regie. Dit het die basis gevorm van sy laaste rolprent as regisseur toe hy die 1970-produksie verfilm het met John Sichel as mederegisseur. Dit is in 1970 uitgereik. Nog rolprentrolle waarin hy groot sukses behaal het, was in "The Dance of Death" (1967), "The Merchant of Venice" (1970) en "Long Day's Journey into Night" (1971).

Olivier se laaste verskyning op die verhoog was op 21 Maart 1974 as John Tagg in John Dexter se produksie van Trevor Griffiths se "The Party".

In 1966 het Olivier die rol van Mahommed Ahmed gespeel teenoor Charlton Heston as generaal Charles Gordon in die prent "Khartoum".

In 1967 het hy bestraling gekry teen prostaatkanker en was hy in die hospitaal vir longontsteking. Hy het vir die res van sy lewe verskeie gesondheidsprobleme gehad, onder meer brongitis, geheueverlies en long- en borsvliesontsteking. In 1974, op 67, is hy gediagnoseer met ’n spierversteuring en hy is amper die volgende jaar dood, maar het nog ’n dekade lank oorleef.

Nadat hy die verhoog verlaat het, het hy in meer rolprente gespeel. Hy het nou meer karakterrolle vertolk eerder as die romantiese hoofrolle van sy vroeë loopbaan. Vir "Sleuth" (1972) en "The Boys from Brazil" (1978) het hy Oscar-benoemings vir beste akteur gekry en vir "Marathon Man" (1976) vir beste manlike byspeler. Hy het in die 1970's en 1980's ook in verskeie TV-produksies gespeel, waarvoor hy Emmys gewen en vir verskeie pryse benoem is.
Een van Olivier se laaste rolprente was "Wild Geese II" (1985), waarin hy op 77 die rol van Rudolf Hess gespeel het in ’n opvolg van "The Wild Geese" (1978). Volgens die biografie "Olivier" deur Francis Beckett (Haus Publishing, 2005) het Hess se seun Wolf Hess gesê Olivier het sy pa "angswekkend akkuraat" uitgebeeld. In 1988 het Olivier op 81 sy laaste rol gespeel, as ’n ou soldaat in ’n rolstoel in die prent "War Requiem".

Hy is op 11 Julie 1989 in sy huis Ashurst, West Sussex, aan nierversaking oorlede. Sy as is in Poets' Corner in die Westminster-abdy in Londen.

Vyftien jaar ná sy dood het Olivier weer in ’n rolprent verskyn. Deur rekenaargrafika is tonele waarin hy as jong man voorkom, ingemeng in die 2004-rolprent "Sky Captain and the World of Tomorrow", waarin Olivier die rol van ’n skurk "speel".

Olivier is op 12 Junie 1947 tot ridder ("Knight Bachelor") geslaan, die jongste akteur wat dié eer te beurt val. Op 13 Junie 1970 het hy ’n nie-oorerflike adellike titel gekry: baron Olivier, van Brighton in die graafskap Sussex, die eerste akteur met so ’n titel. In 1981 is hy toegelaat tot die Order of Merit, ook die eerste akteur met wie dit gebeur het. Die Laurence Olivier-prys, wat deur die Society of London Theatre ingestel is, is in 1984 na hom hernoem.

Hoewel hy ’n ridder, ’n adellike en een van die mees gerespekteerde akteurs was, het Olivier daarop aangedring dat mense hom "Larry" noem, eerder as "sir Laurence" of "lord Olivier".





</doc>
<doc id="80479" url="https://af.wikipedia.org/wiki?curid=80479" title="Natuurlike taal">
Natuurlike taal

Volgens die taalfilosofie, is ŉ natuurlike taal (of gewone taal) enige taal wat op ŉ nie-vooraf-beraamde wyse tot stand kom as gevolg van die menslike intellek se ingebore vermoë tot taal. ŉ Natuurlike taal word algemeen gebruik vir kommunikasie, en kan gepraat word, met gebare gewys word, of geskryf word. Natuurlike taal word onderskei van kunsmatige tale en formele tale soos programmeertale of die "tale" gebruik in die studie van formele logika, veral wiskundige logika.

Hoewel die presiese definisie verskil onder geleerdes, kan natuurlike taal breedweg gedefinieer word in kontras tot, aan die eenkant, kunsmatige of saamgestelde tale, soos rekenaarprogrammeertale onder andere Python en internasionale hulptale onder andere Esperanto, en aan die ander kant tot ander natuurlike kommunikasiestelsels soos die waggeldans van bye. Al is daar ŉ verskeidenheid natuurlike tale, besit enige kognitief normale menslike suigeling die vermoë om enige natuurlike taal aan te leer. Deur die verskillende natuurlike tale te vergelyk, hoop akademici om iets wys te raak oor die wese van menslike intelligensie en die ingebore neigings en beperkings, soms universele grammatika genoem, wat natuurlike taal vorm gee.

Die term "natuurlike taal" verwys slegs na ŉ taal wat natuurlik ontwikkel het, en dus na werklike spraak, eerder as voorgeskrewe spraak. Daarom is ongestandaardiseerde spraak (soos Afrikaans-Amerikaanse Engels) natuurlik, maar standaardspraak soos Standaard Amerikaanse Engels, wat gedeeltelik voorgeskrewe is, ietwat kunsmatig.


</doc>
<doc id="80480" url="https://af.wikipedia.org/wiki?curid=80480" title="J.A.S. Oberholster">
J.A.S. Oberholster

Dr. Jan Andries Stefanus Oberholster (distrik Strydenburg, 10 Julie 1899 - Kaapstad, 4 Mei 1959) was die tweede argivaris van die Kaapse Kerk, van Julie 1939 tot sy dood.

As opvolger van eerw. Andries Dreyer in dié amp was Oberholster die tweede groot Afrikaanse gemeentegeskiedskrywer. Saam met ds. A.P. Smit, sy opvolger as argivaris, en ná dié se dood sy opvolger, ds. H.C. Hopkins, het dié vier argivarisse van 1899 met Dreyer se "Geschiedenis van de Gemeente Swellendam" tot Smit se "Goudini: Genade genoeg vir Goudini. Geskiedenis van die Ned. Geref. Gemeente Goudini, 1879-1979" binne 80 jaar die geskiedenis van sowat 70 gemeentes te boek gestel.

Jan Oberholster was die seun van Pieter Coenraad Oberholster en sy vrou, Cornelia Swiegers. Ná sy primêre en sekondêre onderwys op sy geboortedorp en aan die Paarl, het hy aan die destydse Transvaalse Universiteitskollege in Pretoria en die Universiteit van Stellenbosch studeer waar hy die B.A.-graad en die ander vereiste vakke vir toelating tot die Kweekskool behaal het. 
Hy is in 1930 gelegitimeer en op 5 Desember 1931 as leraar van sy eerste en enigste gemeente, Nuwerus, bevestig. Sy geseënde dienstyd van vyf jaar moes hy egter kortknip toe hy sy emeritaat op 10 Oktober 1936 moes aanvaar weens swak gesondheid. 

Hy het egter in so 'n mate herstel dat hy op 1 Julie 1939 diens kon aanvaar as argivaris van die Kaapse Kerk as die opvolger van eerw. Andries Dreyer, die baanbreker in Suid-Afrika op die gebied van gemeentegeskiedskrywing. Ten spyte van gesondheidsprobleme het hy in die daaropvolgende 20 jaar (1939–'59) in stilte reusewerk in die sentrale argief van die NG Kerk in Kaapstad verrig tot aan sy onverwagte dood in Mei 1959 in die ouderdom van 59 jaar. Toe hy in 1939 diens aanvaar, was die dokumente nog baie onvolledig en inventarisering betreklik onversorg, aldus ds. A.P. Smit in die "Suid-Afrikaanse Biografiese Woordeboek". Smit skryf: "Met kenmerkende deeglikheid, stipte presiesheid en taaie volharding het hy (met) die jare die massa dokumente georden, en die vereiste vindmiddels – inventarisse, sakeregisters, katalogusse en so meer opgestel sodat die bronnemateriaal toeganklik vir die navorser gemaak is. Verder het hy 'n tegniese (afdeling) vir die herstel en inbind van stukke ingestel en die argiefbewaarplek uitgebou deur onder meer die versameling van nuwe en aanvullende stukke en die uitbreiding van die naslaanbiblioteek. Deur die opstel van handleidings en ander inligtingstukke het hy die kerklike besture, kommissies en amptenare ingelig oor die opstel, bewaring en versorging van dokumente en die noodsaaklikheid van die inlewering van argiefmateriaal by die sentrale kerkargief. So het hy hierdie bewaarplek uitgebou tot die grootste en besversorgde kerkargief in Suid-Afrika."

Smit skryf voorts: "As navorser en kerkgeskiedskrywer het hy werk van goeie gehalte gedoen. Sy vermoë om bronne na te speur, vakkundig te interpreteer en sy stof wetenskaplik te orden en lesenswardig op skrif te stel, blyk veral uit sy werk "Die Gereformeerde Kerke onder die Kruis in Suid-Afrika; hul ontstaan en ontwikkeling" (1958)" Dié onderwerp het hom moontlik na aan die hart gelê omdat die eerste Gereformeerde kerk onder die Kruis, Strydenburg, juis dié op sy geboortedorp was. Op grond van dié werk het die Universiteit van Kaapstad die graad Ph.D. aan hom toegeken. Smit meen "dieselfde histories-wetenskaplike onderlegdheid spreek uit sy artikel 'Die Kerke in die binnekamer' in in die gedenkalbum "Ons Ned. Geref. Kerk wat by geleentheid van die van Riebeeck-fees in 1952 verskyn het". 

Tussen 1941 en 1957 het 12 gemeentegedenkboeke uit sy pen verskyn. Sy vrou, Marguerite Marchand (gebore Le Roux), was verantwoordelik vir die eeufeesgedenkboek van die NG gemeente Alexandria (1954) en Wellington (1940).

Ds. J.H. van Wyk skryf in dr. Oberholster se lewenskets in die 1960-Jaarboek van die NG Kerke: "Twintig jaar lank het hy met toewyding en eer sy werk aan die Kaapse Kerkargief verrig. Sy beskeidenheid, veral waar dit sy eie werk geld, sy minsame omgang met sy medemense, net soos ook sy hulpvaardigheid, het vir hom 'n ruim plek verower in die harte van almal met wie hy in aanraking gekom het."

Dr. Oberholster was jare lank tot 1948 die hoofsamesteller van die Jaarboek en het veel gedoen vir dié amptelike publikasie van die NG Kerk. Sy laaste groot taak was die samestelling van 'n volledige lys van die 1 529 predikant wat in die eerste eeu (1859–1959) hul opleiding aan die Kweekskool voltooi en gelegitimeer is. Dié lys vermeld hul volle name, alfabeties gerangskik, hul geboortedatum, jaartal van legitimasie, standplase, dienstyd en sterfdatum, waar van toepassing. Dit het in 1959 in die Kweekskool se eeufeesboek verskyn. Ook daarin opgeneem, was 'n lys van name van diegene wat vir 'n korter of langer tyd aan die Kweekskool studeer maar nie hul studie voltooi het nie en die name van studente wat in die eeufeesjaar aan die skool geregistreer was. 

Dr. Oberholster is op 6 Januarie 1932 getroud met Marguerite Marchand le Roux (oorlede op 30 Junie 1973), vroeë lektrise in geskiedenis aan die Universiteit Stellenbosch. Die huwelik was kinderloos. Mev. Oberholster was familie van ds. B.J.P. Marchand, 'n stigter van die arbeidskolonie Kakamas. Uit haar pen het onder meer verskyn die NG gemeente Wellington se gedenkboek (1840–1940) en dié van die NG gemeente Alexandria (1854–1954).






</doc>
<doc id="80486" url="https://af.wikipedia.org/wiki?curid=80486" title="Gebaretaal">
Gebaretaal

’n Gebaretaal is ’n taal wat handkommunikasie en lyftaal gebruik om betekenis oor te dra, in teenstelling met akoesties-oorgedraagde klankpatrone. Dit kan gelyktydig handvorm, oriëntasie en beweging van die hande, arms of lyf en gesigsuitdrukking kombineer om ’n spreker se gedagtes vloeiend weer te gee. Dit deel baie ooreenkomste met gesproke taal (soms "mondelinge taal" genoem, wat primêr op klank steun), en dit is waarom taalkundiges beide as natuurlike tale beskou, hoewel daar ook ’n paar groot verskille tussen gesproke en gebaretaal bestaan.

Waar ook al gemeenskappe van dowes gevind word, ontwikkel gebaretale. Gebare word ook gebruik deur horende persone wat nie fisies kan praat nie. Hoewel dit ruimte gebruik vir grammatika op wyses wat gesproke taal nie kan nie, toon gebaretaal dieselfde linguistiese eienskappe en gebruik dit dieselfde taalfakulteit as gesproke taal. Honderde gebaretale is dwarsoor die wêreld in gebruik en is deel van die kern van plaaslike dowe kulture. Sommige gebaretale het ’n mate van wetlike erkenning verkry, terwyl ander geen status het nie.

’n Algemene wanopvatting heers dat alle gebaretale dwarsoor die wêreld dieselfde is, of dat gebaretaal internasionaal is. Buiten die pidgin Internasionale gebaretaal, het elke land sy eie gebaretaal wat soms ooreenkomste toon met dié in ander lande.


</doc>
<doc id="80488" url="https://af.wikipedia.org/wiki?curid=80488" title="Tom Clancy">
Tom Clancy

Thomas Leo Clancy, Jr. (* 12 April 1947, † 1 Oktober 2013) was 'n Amerikaanse skrywer. Hy het veral bekendheid verwerf met spioenasierillers en militêre stories wat tydens en na die Koue Oorlog afspeel. Een van sy bekendste boeke, wat ook verfilm is, is: "The hunt for Red Ocotober".


</doc>
<doc id="80489" url="https://af.wikipedia.org/wiki?curid=80489" title="William Holden">
William Holden

William Holden (17 April 1918 – 12 November 1981) was ’n Amerikaanse akteur. Hy was een van die rolprentteaters se grootste trekpleisters en word beskou as een van die gewildste en bekendste akteurs van alle tye. Hy het in 1953 die Oscar vir beste akteur gewen vir sy rol in "Stalag 17", en ’n Primetime Emmy vir die 1973-TV-prent "The Blue Knight".

Holden het in van die grootste rolprenttreffers van alle tye gespeel, soos "Sunset Boulevard", "The Bridge on the River Kwai", "The Wild Bunch", "The Towering Inferno" en "Network". Hy is ses keer gekies as een van die top-10 sterre van die jaar (1954–1958, 1961) en was no. 25 op die American Film Institute se lys van top-100 sterre.

Holden is as William Franklin Beedle Jr. gebore in O'Fallon, Illinois, as die seun van William Franklin Beedle Sr., ’n bedryfskeikundige, en Mary Blanche Ball, ’n onderwyseres. Hy het twee jonger broers, Robert en Richard, gehad.

Sy gesin het na South Pasadena in Kalifornië getrek toe hy drie jaar oud was. Ná sy skoolopleiding aan die Hoërskool South Pasadena is hy na die Junior Kollege Pasadena, waar hy by plaaslike radiospele betrokke geraak het. Hy is in 1937 in ’n skoolopvoering deur Paramount Pictures raakgesien in die rol van ’n 80-jarige man, Marie Curie se skoonpa. Sy eerste rolprent was "Prison Farm" die volgende jaar.

Holden se eerste groot rol was in "Golden Boy" (1939), as ’n vioolspeler wat ’n bokser word. Dit is gevolg deur die rol van George Gibbs in die rolprentweergawe van "Our Town".

Nadat Columbia Pictures die helfte van sy kontrak oorgeneem het, het hy in ’n paar klein prente vir Paramount en Columbia gespeel voordat hy tydens die Tweede Wêreldoorlog ’n 2de luitenant in die lugmag geword het. Sy loopbaan het in 1950 ’n hupstoot gekry toe Billy Wilder hom gebruik in "Sunset Boulevard", saam met Gloria Swanson, waarvoor hy die eerste keer benoem is vir ’n Oscar vir beste akteur.

Hierna het hy ’n paar rolle gespeel wat sy aantreklike voorkoms met siniese afsydighied gekombineer het, onder meer as ’n oorlogsgevangene-entrepreneur in "Stalag 17" (1953), waarvoor hy ’n Oscar gewen het, ’n jong ingenieur en gesinsman onder druk in "Executive Suite" (1954), ’n bitter verhoogregisseur in "The Country Girl" (1954), ’n sorgelose plesiersoeker in "Sabrina" (1954) en ’n oorlogskorrespondent in "Love Is a Many-Splendored Thing" (1955). Sy bekendste rol was dié van ’n gevangene met slegte geluk in "The Bridge on the River Kwai" (1957). In "The Horse Soldiers" (1959) het hy saam met John Wayne gespeel.

Hy het ook ’n paar vroliker rolle gespeel in "The Moon Is Blue" (1953), "Born Yesterday" (1950) en "Forever Female" (1953). Hy het Humphrey Bogart se jonger broer gespeel in "Sabrina" (1954), waarin ook Audrey Hepburn was. In 1954 was hy op die voorblad van die tydskrif "Life".

Sy loopbaan het in 1957 ’n hoogtepunt bereik met die enorme sukses van "The Bridge on the River Kwai", maar hy het in die volgende paar jaar in ’n paar prente gespeel wat nie ’n groot sukses was nie. Teen die middel 1960's het die gehalte van sy rolle en prente aansienlik afgeneem.

In 1969 het Holden ’n terugkeer gemaak in die regisseur Sam Peckinpah se gewelddadige en hoog aangeskrewe western "The Wild Bunch". In dieselfde jaar het hy ook in die regisseur Terence Young se gesinsprent "L'Arbre de Noël" gespeel saam met die Italiaanse aktrise Virna Lisi. Die prent is aanvanklik in Amerikaanse teaters uitgereik as "The Christmas Tree" en op video as "When Wolves Cry."

Vyf jaar later het hy saam met Paul Newman en Steve McQueen gespeel in die rampfliek "The Towering Inferno", wat ’n groot treffer was en een van Holden se rolprente wat die meeste geld gemaak het. Hy is ook geprys vir sy rol in Sidney Lumet se klassieke "Network" (1976), waarvoor hy ’n Oscar-benoeming gekry het.

In 1974 het hy ’n Emmy gewen vir sy uitbeelding van ’n siniese, rowwe veteraanpolisieman in die TV-prent "The Blue Knight". In 1980 het hy saam met die gewilde kinderakteur Ricky Schroder verskyn in "The Earthling". Sy laaste prent, Blake Edwards se "S.O.B.", is vir ’n Golden Globe benoem as beste prent.

Terwyl hy in 1966 in Italië was, het Holden ’n ander motorbestuurder se dood veroorsaak terwyl hy onder die invloed was. Hy het ’n opgeskorte vonnis van agt maande gekry vir manslag.

Hy was van 1941 tot 1971 met die aktrise Ardis Ankerson (verhoognaam Brenda Marshall) getroud. In hul huwelik was hulle baie van mekaar af weg. Hulle het twee seuns, Peter Westfield en Scott Porter, gehad. Hy het ook sy vrou se dogter uit ’n vorige huwelik, Virginia, aangeneem.

Hy was in 1952 die strooijonker by die troue van sy groot vriend Ronald Reagan en sy vrou Nancy Davis; hy het egter nooit by politiek betroke geraak nie.

Holden het die Franse aktrise Capucine in die vroeë 1960's ontmoet en hulle het saam verskyn in "The Lion" (1962) en "The 7th Dawn" (1964). Hulle het ’n verhouding van twee jaar begin wat na bewering geëindig het weens Holden se alkoholisme. Hulle het egter vriende gebly tot met sy dood in 1981.

In 1972 het hy ’n verhouding met die aktrise Stefanie Powers begin en dit het haar belangstelling gewek in dierebeskerming. Sy het ná sy dood die William Holden Wildlife Foundation by Holden se Mount Kenya Game Ranch gestig.

Volgens die Los Angeles-lykskouersverslag was Holden op 12 November 1981 alleen en besope in sy woonstel in Santa Monica toe hy gly, sy kop teen ’n bedtafeltjie stukkend stamp en doodbloei. Dit is onbekend of hy nie besef het hoe ernstig hy beseer is en of hy nie in staat was om hulp te ontbied nie. Sy liggaam is vier dae later gevind. Hy het in sy testament bepaal dat hy sonder ’n begrafnis- of gedenkdiens veras word en dat sy as in die Stille Oseaan gestrooi word.

In 2007 het sy stiefdogter, Virginia Holden Gaines, die boek "Growing Up with William Holden: A Memoir" geskryf waarin sy haar herinneringe aan haar lewe saam met Holden deel.



</doc>
<doc id="80491" url="https://af.wikipedia.org/wiki?curid=80491" title="Huismossie">
Huismossie

Die huismossie ("Passer domesticus") is 'n gelokaliseerde, algemene standvoël in en om mensewonings. Hulle kan in klein swerms weg van geboue af voorkom en maak een-een of in los groepe nes; gewoonlik in 'n gat in 'n gebou. Die voël is 14 cm groot en weeg 22 - 30 gram. Die voël is oorspronklik uit Europa en Indië ingevoer en kom nou oor feitlik die hele Suid-Afrika voor. In Engels staan die voël bekend as die "House Sparrow".

Ondanks sy onopvallende voorkoms is die huismossie ("Passer domesticus") - in Suid-Afrika ook soms die dakmossie genoem - een van die wêreld se bekendste voëls. Hy het hom vanuit die beboste steppe van Voor-Asië en die tropiese gebiede van Afrika via die Nyldal oor die oostelike deer van die Middellandse Seebekken versprei, waar die uitgestrekte graanlande ŉ ryk bron van voedsel gevorm het. Naas graan eet die huismossie ook vrugte, jong blare en insekte. 

Die menslike nedersettings in sy nuwe woongebied het die huismossie nie net van voedsel voorsien nie, maar ook van nesbougeleenthede. Dus het hy hom saam met die mens oor feitlik die hele Europa versprei, waardeur 'n aantal subspesies ontstaan het: In Spanje en Griekeland kom die Spaanse mossie ("Passer domesticus hispaniolensis"), wat 'n sjokoladebruin kop het, voor, terwyl die Italiaanse mossie ("Passer domesticus italiae") in Italië aangetref word. 

Die gewone huismossie ("Passer domesticus domesticus") is hoofsaaklik bruin met 'n kastaiingbruin nek en 'n swart keel, terwyl die punt van sy kop grys is. Die wyfie is minder opvallend. Haar rug en vlerke is dofbruin en haar bors en pens vuilwit. 

Huismossies kom ook in die VSA Australië, Nieu-Seeland en Suid-Afrika voor omdat die mens hulle daarheen ingevoer het. New Yorkers het huismossies in die 19e eeu ingevoer as herinnering aan hul land van herkoms (Engeland). Die voëls het goed in die stad se parke geaard en by gebrek aan natuurlike vyande gou 'n plaag geword wat talle inheemse voëls verdring het. In Suid-Amerika en Nieu-Seeland is gehoop om 'n ruspeplaag te beheer deur huismossies in te voer. 

Die projek het misluk, en die mossies het gou vermeerder. Aan die begin van die 20e eeu is die huismossie ook uit Brittanje na Suid-Afrika ingevoer en die voëltjie het sedertdien na feitlik elke distrik in Suider-Afrika versprei. Huismossies is baie sosiale diere wat in groot groepe saamleef. Of hulle nou 'n sandbad neem of kos soek, dit gebeur gemeenskaplik en gaan met baie getjirp gepaard. 

Wanneer gevaar dreig, laat hulle ŉ deurdringende, skril kreet hoor en die hele trop vlieg dan op na ŉ veilige punt waarvandaan daar luid in die rigting van die indringer getjirp word. Wanneer 'n roofvoël hulle uit die lug bedreig, is die waarskuwingsteken 'n sagte, kort geluid waarop die ander meteens stil word en agter blare probeer skuil. Huismossies begin teen die einde van die winter nessies bou. 

Neste word meestal in 'n gat in 'n muur of onder dakpanne gebou, terwyl ŉ verlate swaelnes soms ook gebruik word. Sodra 'n mannetjie 'n geskikte plek gevind het, soek hy vir hom ŉ maat en 'n paartjie bly dikwels vir die res van hul lewens bymekaar. Wanneer 'n mannetjie pronk, trippel hy met hangende vlerke al tjirpend om die wyfie. Soms pronk meer as een mannetjie om dieselfde wyfie en dit maak haar baie opgewonde. 

Paring vind 'n geruime tyd na die balts plaas en dit duur 2 weke om die 4 tot 6 eiers uit te broei. Die kuikens word met insekte gevoer en hulle is na 2 tot 3 weke gereed am die nes te verlaat. Mossies broei 3 tot 4 keer per jaar, vandaar hul vinnige verspreiding oor 'n nuwe gebied.





</doc>
<doc id="80493" url="https://af.wikipedia.org/wiki?curid=80493" title="Gryskopmossie">
Gryskopmossie

Die Gryskopmossie ("Passer diffusus") is 'n algemene standvoël in boomveld en ander gebiede met bome. Hulle kom ook in tuine voor maar vermy gewoonlik stads- en dorpsgebiede. Hulle maak nes in 'n gat in 'n boom, paal of gebou; ook die ou neste van ander voëls. Die voël is 15 cm groot en weeg 20 - 30 gram. In Engels staan die voël bekend as die "Southern Grey-headed Sparrow".




</doc>
<doc id="80494" url="https://af.wikipedia.org/wiki?curid=80494" title="Agtste Grensoorlog">
Agtste Grensoorlog

Die Agtste Grensoorlog van Desember 1850 tot Maart 1853 (ook bekend as die Umlangeni-oorlog of Mlanjeni-oorlog) was die agtste in die reeks van nege Kaapse grensoorloë wat tussen 1779 en 1877 deur die Westerse koloniseerders en die Xhosa-stamme gevoer is. Vyftienduisend Britse soldate en duisende koloniste was in hierdie hewigste van die nege oorloë betrokke.

Deur die goewerneur, sir Harry Smith, se pogings om die Westerse beskawing onder die Xhosa te bevorder deur die ontmoediging van stamtradisies, skep hy wantroue by die hoofmanne. Smith het nie die ekonomiese en sosiaal-kulturele lewe van die Xhosa begryp nie en deur hom daarmee te bemoei skep hy probleme wat tot 'n volgende grensoorlog gelei het. Die stamhoofde was gegrief oor die beperking van hul gesag. Boonop was daar 'n voedselskaarste as gevolg van die heersende droogte. Oorbevolking, landhonger en 'n besonder koue winter het verder tot die ontevredenheid bygedra. Rond 1850 het dit 'n gees van onrus onder die Gaika-stammme veroorsaak wat deur die profeet Mlanjeni verder aangehits is. Terselfdertyd het die Khoikhoi van die Katriviernedersetting tweedeklas-burgers in hul eie land gevoel weens die dwangmaatreëls wat die Britse amptenare en wit boere aan hulle opgelê het en hulle dwing tot plaasarbeid.

Goewerneur Smith het die Xhosa se teenstand teen sy beleid van paternalisme geheel en al onderskat. In Oktober 1850 word Sandile van die Rarabe-stam (die Gaikas) deur Smith as stamhoof ontslaan. 'n Troepemag van 650 man onder kol. MacKinnon is gestuur om Sandile te arresteer, maar die Britte word op 24 Desember 1850 in die Boomah-pas in 'n lokval gelei. Onder hewige geweervuur van die Xhosas val die Britse troepe na Fort White terug, maar 42 Britse soldate sneuwel en goew. Smith word self in Fort Cox vasgekeer. Op Kersdag 1850 val die Gaikas onverwags die militêre poste Woburn, Aukland en Juanasburg aan, wis dit uit en verower die pos by Line Drift.

Die Gaikas is gesteun deur die Galekas van Kreli en ook deur sommige Temboes. Khoikhoi van die Katriviernedersetting en die Blinkwatervallei rebelleer in Februarie 1851 onder die Xhosa-Kleurlingbasterbendeleier Hermanus Matroos en verower Fort Armstrong. Selfs Xhosa-polisiemanne muit en lede van die Cape Mounted Rifles weier om te veg. Die Khoikhoi se deelname het die oorlog verleng, omdat hulle die blanke se gevegsmetodes geken het. Omdat die Khoikhoi van die Katrivier deelgeneem het, het die burgers van die oostelike dele nie op kommando gegaan nie. Smith was in 'n moeilike posisie. Weens die Britse regering se besuinigingsmaatreëls het hy nie oor voldoende troepe beskik nie. Versterkings uit Engeland is vertraag en boonop het die skip Birkenhead vergaan. Die Gaikas en hul bondgenote het ook nou oor vuurwapens beskik. Die koloniste was nie geesdriftig oor die oorlog nie, want hulle het nie Smith se inmengingsbeleid goedgekeur nie.

Aanvalle deur die Xhosamagte op Fort White en Fort Hare is afgeslaan. Hermanus Matroos sneuwel in die Khoikhoi se mislukte aanval op Fort Beaufort. Kol. MacKinnon het met voorrade van King William's Town na Fort White, Fort Cox en Fort Hare opgeruk, die Khoikhoi onder die Khoikhoi-rebelleleier Willem Uithaalder uit Fort Armstrong verdryf en verjaag na die Amatolas. In die bebosde Waterkloof het insypelaars hulle aan roof en brandstigting skuldig gemaak, Fort Fordyce aangeval en Harry Smith se magte groot skade berokken. Teen Maart 1852 het die Xhosa egter reeds 80 van hul kapteins en 6 000 krygers verloor sowel as 80 000 beeste en baie bokke.

Die Britse owerheid het besef dat die sentiment in die kolonie teen goewerneur Smith gedraai het en dat sy onvanpaste optrede grotendeels verantwoordelik was vir die geweld. In Maart 1852 word hy vervang met genl. sir George Cathcart. Hy reorganiseer die hele strydmag, het meer troepe tot sy beskikking en geniet die steun van die setlaars en grensboere. Daarby was die Xhosa ook al oorlogsmoeg.

Vroeg in 1852 beweeg 'n gekombineerde mag (insluitende burgerkommando's) onder genls. sir Henry Somerset en V. Yorke oor die Groot-Keirivier, verslaan Kreli, verower 10 000 beeste en brand Kreli se kraal af. Die Rarabe-kapteins in die Amatola-berge en -klowe is deur die burgerkommando's aangeval. In September 1852 is alle Gaikas uit die Amatolas verdryf en in November is die laaste Khoikhoi-rebel verslaan. Die Xhosa kon nie die stryd volhou nie en sluit vrede. Kreli is 'n groot boete opgelê, maar die Gaikas kon hul grond behou.

Die Rarabes is verplig om die Amatolagebied te verlaat en in lokasies nader aan die see te vestig waar minder skuilplek beskikbaar was. Die gebied wat hulle ontruim het, is met blanke setlaars bevolk en die dorp Queenstown is gestig. Kreli en Sandile is aan Britse gesag onderwerp deur 'n stelsel van militêre administrasie.

Hierdie oorlog lei tot die vernietiging van die Xhosa se militêre mag en die onderwerping van die Xhosa wes van die Keirivier aan die Britse bewind. Toe hierdie gevolge na enkele jare by die Xhosa se denke insink, lei dit tot die Nasionale Selfmoord van Xhosas.




</doc>
<doc id="80500" url="https://af.wikipedia.org/wiki?curid=80500" title="Paul Newman">
Paul Newman

Paul Leonard Newman (26 Januarie 1925 – 26 September 2008) was ’n Amerikaanse akteur, rolprentregisseur en -vervaardiger, en professionele renjaer. Hy het verskeie pryse gewen, onder meer ’n Oscar vir beste akteur sy rol in "The Color of Money" en nog agt Oscar-benoemings, ses Golden Globes (insluitende drie erepryse), ’n Bafta, Screen Actors Guild-prys, Cannes-rolprentfees-prys, Emmy en nog talle erepryse. Hy het ook as renjaer verskeie nasionale kampioenskappe gewen.

Newman is in Shaker Heights, Ohio, gebore as die seun van Arthur Sigmund Newman, eienaar van ’n sportwinkel, en Theresa Fetzer of Fetsko. Sy pa was Joods; sy ouers was immigrante uit Hongarye en Pole. Sy ma was die dogter van ’n Slowaakse egpaar van Homonna in Hongarye (nou Humenné in Slowakye). Newman het ’n broer, Arthur, gehad wat later ’n vervaardiger en produksiebestuurder geword het.

Newman het vroeg al belangstelling getoon in die teater en op sewe het hy sy debuut in ’n skoolopvoering van "Robin Hood" gemaak. Ná die voltooiing van sy skoolloopbaan aan die Hoërskool Shaker Heights in 1943 het hy vir ’n kort ruk aan die Ohio-universiteit in Athens, Ohio, studeer.

Tydens die Tweede Wêreldoorlog het Newman diens gedoen as radio-operateur en skutter. Hy wou ’n vlieënier word, maar hy is nie toegelaat nie toe uitgevind is hy is kleurblind.

Ná die oorlog het hy sy BA-graad in drama en ekonomie in 1949 aan die Kenyon-kollege in Gambier, Ohio, voltooi. Daarna het hy drie maande lank saam met die Woodstock Players getoer. Hy het later ook aan die Yale School of Drama studeer voor hy New York toe is om onder Lee Strasberg te studeer.

Newman het in 1951 in New York aangekom saam met sy eerste vrou, Jackie Witte. Hy het sy debuut op Broadway in 1953 gemaak in William Inge se "Picnic" en het in 1955 in die oorspronklike Broadway-produksie van "The Desperate Hours" gespeel. In 1959 was hy in die oorspronklike Broadway-produksie van "Sweet Bird of Youth" saam met Geraldine Page en drie jaar later saam met haar in die rolprentweergawe. Hy het in dié tyd ook in TV-programme opgetree.

In Februarie 1954 het Newman ’n skermtoets gedoen saam met James Dean vir "East of Eden" (1955). Dean het sy rol gekry, maar Newman nie. In dieselfde jaar het Newman saam met Eva Marie Saint en Frank Sinatra gespeel in ’n lewende TV-uitsending van "Our Town", ’n musikale verwerking van Thornton Wilder se verhoogstuk. Newman het James Dean op die nippertjie vervang. Newman het ná James Dean se noodlottige motorongeluk nog twee keer rolle vertolk waar Dean die eerste keuse was: Billy the Kid in "The Left Handed Gun" en Rocky Graziano in "Somebody Up There Likes Me".

Newman se eerste fliek vir Hollywood was "The Silver Chalice" (1954). Die prent het misluk. In 1956 het hy groter aandag getrek vir sy rol as die bokser Graziano in "Somebody Up There Likes Me". Teen 1958 was hy een van die warmste sterre in Hollywood. Later in dié jaar het hy saam met Elizabeth Taylor in "Cat on a Hot Tin Roof" gespeel. Die prent was ’n groot sukses en Newman het sy eerste Oscar-benoeming gekry. Hy het in dié jaar ook in "The Long, Hot Summer" gespeel saam met Joanne Woodward, wat hy toe weer gesien het nadat hulle mekaar in 1953 die eerste keer ontmoet het. Hy het by die Cannes-rolprentfees van 1958 die prys vir beste akteur gewen vir dié rol.

Newman was een van die min sterre wat die oorgang gemaak het van die 1950's na die 1960's en 1970's. Sy rebelse persona was gewild by die volgende generasie. Hy het in "Exodus" (1960), "The Hustler" (1961), "Hud" (1963), "Harper" (1966), "Hombre" (1967), "Cool Hand Luke" (1967), "The Towering Inferno" (1974), "Slap Shot" (1977) en "The Verdict" (1982) gespeel. Hy het saam met sy mede-akteur Robert Redford en die regisseur George Roy Hill gewerk aan "Butch Cassidy and the Sundance Kid" (1969) en "The Sting" (1973).

Hy het saam met sy vrou, Joanne Woodward, gespeel in "The Long, Hot Summer" (1958), "Rally 'Round the Flag, Boys!", (1958), "From the Terrace" (1960), "Paris Blues" (1961), "A New Kind of Love" (1963), "What a Way to Go!" (1964), "Winning" (1969), "WUSA" (1970), "The Drowning Pool" (1975), "Harry & Son" (1984) en "Mr. and Mrs. Bridge" (1990).
Benewens "Harry & Son" waarin hy gespeel en waarvan hy die regisseur was, het hy nog vier prente geregisseer waarin hy nie gespeel het nie, maar sy vrou wel: "Rachel, Rachel" (1968), "The Effect of Gamma Rays on Man-in-the-Moon Marigolds" (1972), die TV-weergawe van die toneelstuk "The Shadow Box" (1980) en ’n rolprentweergawe van Tennessee Williams se "The Glass Menagerie" (1987).

Altesaam 25 jaar ná "The Hustler" het Newman weer die rol van "Fast" Eddie Felson vertolk in die regisseur Martin Scorsese se "The Color of Money" (1986). Hy het daarvoor die Oscar vir beste akteur gewen.

In 2003 het hy in ’n Broadway-herhaling van Wilder se "Our Town" gespeel en ’n Tony-benoeming gekry. ’n Opgeneemde weergawe is op TV vertoon en Newman is benoem vir ’n Emmy.

Sy laaste rol was as ’n bendeleier in die 2002-prent "Road to Perdition" saam met Tom Hanks, waarvoor hy vir ’n Oscar benoem is vir beste manlike byspeler. Hy was daarna die verteller in die prent "Dale" (2007) en in die dokumentêr "The Meerkats" (2008).

Newman het op 25 Mei 2007 aangekondig dat hy finaal aftree.

Newman was van 1949 tot 1958 getroud met Jackie Witte. Hulle het twee dogters, Stephanie Kendall en Susan, en ’n seun, Scott, gehad. Scott, ook ’n akteur, is in 1978 weens ’n oordosis dwelms dood. Paul Newman het die Scott Newman-sentrum vir die voorkoming van dwelmmisbruik ter nagedagtenis van sy seun gestig.

Newman het die aktrise Joanne Woodward in 1953 ontmoet. Kort ná die verfilming van "The Long, Hot Summer" in 1957 is hy van Witte geskei. Hy is vroeg in 1958 met Woodward getroud. Hulle was 50 jaar lank getroud tot met sy dood in 2008. Hulle het drie dogters gehad: Nell, Melissa en Claire.

Newman was bekend vir sy toewyding aan sy gesin.
Newman het in motorresies begin belangstel tydens die verfilming van "Winning" (1969). Hy het later ’n groot geesdriftige geword en het in 1971 sy eerste TV-program "Once Upon a Wheel" aangebied oor die geskiedenis van die sportsoort. Newman het in 1972 aan sy eerste resies as ’n professionele jaer deelgeneem, in Thompson, Connecticut. Hy het eindelik vier nasionale kampioenskappe gewen. In 1979 het hy aan die 24-uur-ren van Le Mans deelgeneem in ’n Porsche 935 en tweede geëindig.

Van die middel 1970's tot die vroeë 1990's het hy vir die Bob Sharp-renspan gejaag, hoofsaaklik in Datsuns en later Nissans in die Trans-Am-reeks. Op 70 het hy die oudste jaer geword wat deel was van ’n wenspan ’n groot resies; hy het in sy klas gewen op 1995 se 24-uur-ren van Daytona. Onder sy laaste resiese was die Baja 1000 in 2004 en weer die 24-uur-ren van Daytona in 2005.

Newman het ook saam met Bill Freeman van die Porsche-renspan deelgeneem aan S.C.C.A.- en I.M.S.A.-byeenkomste, onder meer die Sebring 12-uur-sportmotoruithouren.

In Junie 2008 is berig dat Newman longkanker het en in die Sloan-Kettering-hospitaal in New York behandel word. Die skrywer A.E. Hotchner, wat saam met Newman die maatskappy Newman's Own gestig het, het aan Associated Press vertel Newman het hom 18 maande tevore van die siekte vertel. Newman se woordvoerder het daarna gesê dit gaan goed met hom, maar het nie die gerugte van sy siekte bevestig of ontken nie. In Augustus, nadat hy volgens berigte klaar was met sy chemoterapie, het Newman vir sy familie gesê hy wil tuis sterf.

Hy is op 26 September 2008 op die ouderdom van 83 oorlede, omring deur sy familie en goeie vriende. Hy is veras op ’n privaat begrafnisdiens naby sy huis in Westport.










</doc>
<doc id="80511" url="https://af.wikipedia.org/wiki?curid=80511" title="Witkeelmossie">
Witkeelmossie

Die Witkeelmossie ("Passer griseus") is 'n voël en gelokaliseerd en algemeen om mense se woonplekke. Die voël is beperk tot 'n paar gebiede in die noorde van Suider-Afrika, veral tussen Chobe, Botswana en die Victoria-waterval. Die voël is 16 cm groot en weeg 34 - 43 gram. In Engels staan die voël bekend as die "Northern Grey-headed Sparrow".




</doc>
<doc id="80517" url="https://af.wikipedia.org/wiki?curid=80517" title="Robert Redford">
Robert Redford

Charles Robert Redford Jr. (geb. 18 Augustus 1936) is ’n Amerikaanse akteur en regisseur en die stigter van die Sundance-rolprentfees. Hy het twee Oscars ontvang: in 1981 vir beste regisseur vir "Ordinary People" en in 2002 een vir sy lewenslange bydrae tot die rolprentbedryf. In 2010 is Franse ridderskap aan hom toegeken in die "Legion d'Honneur".

Redford is in Santa Monica, Kalifornië, gebore. Sy pa was Charles Robert Redford Sr., ’n melkman wat ’n rekenmeester geword het, en sy ma Martha Hart, van Texas. Hy het ’n stiefbroer, William, uit sy pa se tweede huwelik.

Sy gesin het na Van Nuys, Los Angeles, verhuis terwyl sy pa in El Segundo gewerk het. Hy het skoolgegaan aan die Hoërskool Van Nuys en daarna het hy ’n jaar en ’n half aan die Universiteit van Colorado studeer. Nadat die universiteit hom gevra het om te gaan, het hy na Europa gereis waar hy in Frankryk, Spanje en Italië gebly het. Hy het later skildering studeer aan die Pratt-instituut in Brooklyn en klas geloop aan die American Academy of Dramatic Arts in New York.

Redford se loopbaan het soos dié van baie ander sterre van die 1950's in New York begin waar ’n akteur werk op die verhoog en televisie kon kry. Vanaf 1959 het hy as gasster opgetree op verskeie programme, onder meer "The Untouchables", "The Americans", "Whispering Smith", "Perry Mason", "Alfred Hitchcock Presents", "Route 66", "Dr. Kildare" en "The Twilight Zone".

Hy het ’n Emmy-benoeming gekry vir beste manlike byspeler vir sy rol in "The Voice of Charlie Pont" (1962). Een van sy laaste TV-optredes was op 7 Oktober 1963 in "Breaking Point", ’n mediese drama oor psigiatrie.

Redford se Broadway-debuut was ’n klein rol in "Tall Story" (1959), en dit is gevolg deur rolle in "The Highest Tree" (1959) en "Sunday in New York" (1961). Sy grootste Broadway-sukses was as die neusoptrekkerige pasgetroude man van Elizabeth Ashley in Neil Simon se "Barefoot in the Park" (1963).

Terwyl hy nog onbekend was, het Redford sy rolprentdebuut in "War Hunt" (1962) gemaak, ’n prent oor die laaste dae van die Koreaanse Oorlog. Dit was ook die debuut van die regisseur Sydney Pollack, saam met wie Redford daarna nog dikwels gewerk het, en die akteur Tom Skerritt. Ná sy sukses op Broadway het Redford groter fliekrolle gekry. Hy het saam met die legende Alec Guinness gespeel in die oorlogskomedie "Situation Hopeless … But Not Serious". In "Inside Daisy Clover" (1965), waarvoor hy ’n Golden Globe as beste nuwe ster gewen het, speel hy ’n biseksuele filmster wat met die jong ster Natalie Wood trou.

Daarna het hy weer saam met haar en ook Charles Bronson gespeel in Pollack se "This Property Is Condemned" (1966). Dit was ’n nog groter sukses. In dieselfde jaar het hy saam met Jane Fonda en Marlon Brando gewerk aan "The Chase". Fonda en Redford het weer saam gespeel in die gewilde rolprentweergawe van "Barefoot in the Park" (1967) en weer in Pollack se "The Electric Horseman" (1979).

Redford het rolle in "Who's Afraid of Virginia Woolf?" en "The Graduate" van die hand gewys en ’n rol aanvaar in "Butch Cassidy and the Sundance Kid" (1969), waarin hy die eerste keer saam met Paul Newman gespeel het. Die rolprent was ’n groot sukses en het sy beeld gevestig as ’n intelligente, betroubare en soms siniese goeie ou.

Hy het daarna ’n paar prente beleef wat nie groot sukses behaal het nie, onder meer "Downhill Racer" (1969), "Tell Them Willie Boy Is Here" (1969), "Little Fauss and Big Halsy" (1970) en "The Hot Rock" (1972). Sy loopbaan het weer ’n hupstoot gekry met die treffer "Jeremiah Johnson" (1972), die politieke satire "The Candidate" (1972), die uiters gewilde periodedrama "The Way We Were" (1973) en die grootste treffer van sy loopbaan, "The Sting" (1973), wat een van die 20 flieks is wat die meeste geld ooit gemaak het as inflasie in ag geneem word. Hy is ook benoem vir ’n Oscar vir beste akteur.

Tussen 1974 en 1976 is Redford gekies as die topnaam in Hollywood. Sy treffers sluit in "The Great Gatsby" (1974), "The Great Waldo Pepper" (1975) en "Three Days of the Condor" (1975). Die gewilde "All the President's Men" (1976) van regisseur Alan J. Pakula was ’n landmerk vir hom. Nie net was hy die uitvoerende vervaardiger en medespeler nie, maar die prent se ernstige tema (die Watergate-skandaal) en die poging om ’n realistiese uitbeelding van joernalisme te skep, het ook die akteur se belangstelling in politieke kwessies weerspieël.

Hierna het Reford gekonsentreer op regisseerwerk. Sy eerste prent as regisseur, "Ordinary People", was een van die hoogs aangeskrewe prente van die dekade en het ’n paar Oscars gewen, insluitende vir beste regisseur vir Redford self. Sydney Pollack se "Out of Africa" (1985), met Redford en Meryl Streep, was ook ’n groot sukses en het sewe Oscars gewen, onder meer vir beste prent. Dit was Redford se grootste sukses van die dekade en die grootste van die ses prente waarin hy saam met Pollack gewerk het. Sy volgende prent, "Legal Eagles" (1986), was nie so ’n groot sukses nie.

Redford het ’n groot ster gebly deur die 1990's en 2000's. Hy het sy derde prent as regisseur, "A River Runs Through It", in 1992 uitgereik. Dit was weer ’n sukses en het ook ’n jong Brad Pitt se loopbaan ’n hupstoot gegee. In 1993 het hy weer ’n gewilde rol gespeel as die miljoenêrsakeman wat mense se morele waardes met omkopery toets in "Indecent Proposal"; dit was een van die jaar se groot treffers. Hy het saam met Michelle Pfeiffer gespeel in "Up Close & Personal" (1996) en saam met Kristin Scott Thomas in "The Horse Whisperer" (1998), waarvan hy ook die regisseur was. Hy het ook tussendeur gewerk aan rolprente met ’n politieke tema, soos "Havana" (1990) en "Sneakers" (1992), waarin hy onder andere saam met River Phoenix gespeel het.

Hy het in 2001 in "The Last Castle" en "Spy Game" gespeel (in laasgenoemde weer saam met Brad Pitt). In 2004 het "The Clearing" gevolg saam met Helen Mirren.

In dieselfde jaar was hy ook die regisseur van "The Motorcycle Diaries" oor ’n jong mediese student, Ernesto "Che" Guevera, en sy vriend Alberto Granado. Dit het ook politieke en sosiale kwessies aangeraak wat Guevara beïnvloed en sy toekoms help bepaal het.

In 2005 was hy weer voor die kameras in "An Unfinished Life" saam met Jennifer Lopez, maar die prent het lank op die rak bly lê omdat dit as ’n cliché en oorsensimenteel beskou is. Intussen het hy weer saam met Meryl Streep gewerk, 22 jaar ná "Out of Africa", aan sy persoonlike projek "Lions for Lambs" (2007), waarin ook Tom Cruise verskyn. Ná ’n groot ophef het dit gemengde resensies gekry en teleurgestel by die loket.

In 2012 het Redford gespeel in "The Company You Keep", waarvan hy ook die regisseur was, en in 2013 in "All Is Lost". In April 2013 het Redford aangekondig hy sal volgende keer in ’n onkonvensionele rol te sien wees in Marvel Studios se superheldprent "Captain America: The Winter Soldier". Hy sal die rol speel van die hoof van S.H.I.E.L.D.

Redford het ’n hele ski-area aan die oostekant van Berg Timpanogos noordoos van Provo, Utah, gekoop en dit hernoem tot Sundance. Sy vrou, Lola, is van Utah en hulle het in 1963 ’n huis in die gebied gebou. Dele van die prent "Jeremiah Johnson" (1972), een van Redford se gunstelinge, is daar naby verfilm. Redford het die Sundance-rolprentfees gestig wat fokus op onafhanklike rolprentvervaardigers. In 2008 het Sundance 125 rolprente uit 34 lande gewys, met meer as 50 000 mense wat dit bygewoon het. Die naam Sundance kom van sy "Sundance Kid"-karakter.



</doc>
<doc id="80520" url="https://af.wikipedia.org/wiki?curid=80520" title="Geelvlekmossie">
Geelvlekmossie

Die Geelvlekmossie ("Gymnoris superciliaris") is 'n gelokaliseerde, algemene standvoël in droë boomveld, savanne en rivierbos. Hulle soek op die grond of langs groot boomtakke kos. Die voël is 15 cm groot en weeg 21 - 29 gram. In Engels staan die voël bekend as die "Yellow-throated Petronia".




</doc>
<doc id="80523" url="https://af.wikipedia.org/wiki?curid=80523" title="Gregory Peck">
Gregory Peck

Eldred Gregory Peck (5 April 1916 – 12 Junie 2003) was ’n Amerikaanse akteur. Tussen die 1940's en 1960's was hy een van die wêreld se gewildste sterre en hy het groot rolle gespeel tot in die laat 1970's. Hy is die bekendste vir sy rol as Atticus Finch in die 1962-rolprent "To Kill a Mockingbird", waarvoor hy die Oscar vir beste akteur gewen het. Pres. Lyndon B. Johnson het die Presidensiële Medalje van Vryheid in 1969 aan hom toegeken vir sy lewenslange humanitêre werk. In 1999 het die American Film Institute Peck as no. 12 gelys onder die top-100 sterre van alle tye.

Peck is in La Jolla, Kalifornië, gebore as die seun van Gregory Pearl Peck, ’n skeikundige en apteker, en Bernice Mae "Bunny" Ayres. Sy ouers is geskei toe hy omtrent ses jaar oud was en hy is die volgende paar jaar deur sy ouma aan moederskant grootgemaak.

Sy ouma is dood net nadat Peck op 10-jarige ouderdom by die Katolieke St. John's Military Academy in Los Angeles ingeskryf is en hy het weer by sy pa gaan bly. Op 14 het Peck die Hoërskool San Diego bygewoon. Ná skool het hy vir ’n jaar aan die San Diego-staatsonderwyserskollege studeer en daarna na die Universiteit van Kalifornië verskuif. In sy senior jaar het Peck in vyf toneelstukke verskyn.

Nadat Peck sy BA-graad in Engels aan Berkeley behaal het, het hy die naam "Eldred" gelos en New York toe gegaan om aan die Neighborhood Playhouse te studeer. In 1940 het hy in ruil vir kos aan die Barter-teater in Abingdon in vyf toneelstukke verskyn. Sy loopbaan het begin toe hy in 1941 in George Bernard Shaw se "The Doctor's Dilemma" gespeel het. Ongelukkig het dit in San Francisco geopen net ’n week voor die aanval op Pearl Harbor. Hy het in 1942 sy Broadway-debuut gemaak in Emlyn Williams se "The Morning Star". Sy tweede rol op Broadway dié jaar was in "The Willow and I". Peck was tydens die Tweede Wêreldoorlog in groot aanvraag omdat hy kwytgeskeld is van militêre diens weens ’n rugbesering.

In 1947 het hy saam met Mel Ferrer en Dorothy McGuire die La Jolla Playhouse in sy tuisstad gestig. Dit het van die begin af Hollywood-sterre gelok en bestaan vandag nog.

Peck se eerste rolprent, "Days of Glory", is in 1944 uitgereik. Hy is in sy eerste vier jaar in rolprente vier keer vir ’n Oscar vir beste akteur benoem – vir "The Keys of the Kingdom" (1944), "The Yearling" (1946), "Gentleman's Agreement" (1947) en "Twelve O'Clock High" (1949).

Onder sy ander prente was "Spellbound" (1945), "The Paradine Case" (1947), "The Gunfighter" (1950), "Moby Dick" (1956), "The Man in the Gray Flannel Suit" (1956), "The Guns of Navarone" (1961) en "Roman Holiday" (1953) saam met Audrey Hepburn in ’n rol waarvoor sy ’n Oscar gewen het. Peck en Hepburn was tot met haar dood goeie vriende.

In 1958 het Peck weer saam met die regisseur William Wyler gewerk aan die epiese western "The Big Country" (1958), waarvan hy die medevervaardiger was. Peck het die Oscar gewen met sy vyfde benoeming, as Atticus Finch in "To Kill a Mockingbird". In 2003 is Atticus Finch deur die American Film Institute gekies as die top-rolprentheld van die laaste 100 jaar.

In die 1980's het Peck meer TV-werk gedoen; hy het in die minireeks "The Blue and the Gray" die rol van Abraham Lincoln vertolk. Hy het ook saam met Christopher Plummer, John Gielgud en Barbara Bouchet in die TV-prent "The Scarlet and The Black" gespeel.
Peck, Robert Mitchum en Martin Balsam het rolle gehad in die 1991-hervervaardiging van "Cape Fear" deur regisseur Martin Scorsese – al drie was in die oorspronklike 1962-weergawe.

Sy laaste groot rol was in "Other People's Money", ook in 1991, van regisseur Norman Jewison. Peck het daarna afgetree en begin toer; hy het grepe uit sy flieks gewys, daaroor gepraat en vrae beantwoord. Hy het een keer weer toneelgespeel, in die 1998-minireeks-weergawe van een van sy grootste prente, "Moby Dick" – daarin het hy die rol van vader Mapple gespeel (wat in die 1956-weergawe deur Orson Welles vertolk is). Peck se vroeëre rol van kaptein Ahab is deur Patrick Stewart gespeel. Dit was sy laaste optrede en hy het die Golden Globe vir beste manlike byspeler gewen.

Peck is in Oktober 1942 met die Fins gebore aktrise Greta Kukkonen getroud, by wie hy drie seuns gehad het: Jonathan, Stephen en Carey Paul. Hulle is in 1955 geskei, maar het vriende gebly. Die dag ná sy egskeiding is Peck getroud met Veronique Passani, ’n verslaggewer. Hulle het ’n seun, Anthony, en ’n dogter, Cecilia, gehad.

Peck is op 12 Junie 2003 in sy huis in sy slaap dood.



</doc>
<doc id="80524" url="https://af.wikipedia.org/wiki?curid=80524" title="Kode">
Kode

‘n Kode is ŉ reël waarvolgens ŉ brokkie inligting (bv. ŉ letter, woord, frase of gebaar) omgeskakel word na ŉ ander – gewoonlik verkorte of verborge – vorm of voorstelling (een teken tot ŉ ander teken), en nie noodwendig van dieselfde soort nie.

Met kommunikasie en inligtingverwerking behels kodering die proses waarvolgens inligting vanaf ŉ bron omgeskakel word tot simbole wat gekommunikeer moet word. Dekodering is die teenoorgestelde proses waar die kodesimbole terug omgeskakel word na inligting verstaanbaar vir die ontvanger.

Een vername rede vir kodering is om kommunikasie moontlik te maak in gebiede waar gewone gesproke of geskrewe taal moeilik of onmoontlik is. Byvoorbeeld semafoor, waar die samestelling van vlae wat deur die seiner of die arms van ŉ semafoortoring gehou word, dele van die boodskap kodeer, normaalweg, letters en getalle.


</doc>
<doc id="80525" url="https://af.wikipedia.org/wiki?curid=80525" title="Stimulus">
Stimulus

In fisiologie is ŉ stimulus (meervoud stimuli, stimulusse) of prikkel ŉ waarneembare verandering in die interne of eksterne omgewing. Die vermoë van ŉ organisme of orgaan om op eksterne stimuli te reageer word sensitiwiteit genoem. Indien ŉ stimulus op ŉ sensoriese reseptor aangewend word, sal dit normaalweg ŉ refleks uitlok deur middel van sensoriese transduksie. Hierdie sensoriese reseptors kan inligting van buite die liggaam ontvang, soos tasreseptors in die vel of ligreseptors in die oog, asook van binne die liggaam, soos chemoreseptors en meganoreseptors. ŉ Interne stimulus is normaalweg die eerste komponent van ŉ homeostatiese beheerstelsel. Eksterne stimuli besit die vermoë om sistemiese reaksies regdeur die liggaam te veroorsaak, soos met die vlug-of-veg reaksie. Vir ŉ stimulus om met ŉ hoë mate van waarskynlikheid opgetel te word, moet sy vlak die absolute drempel oorskry; indien ŉ prikkel die drempel bereik word die inligting na die sentrale senuweestelsel gestuur, vanwaar dit geïntegreer word en besluite oor hoe om te reageer gemaak word. Hoewel stimuli gewoonlik die liggaam laat reageer, maak die sentrale senuweestelsels die finale besluit of ŉ sein ŉ reaksie regverdig of nie.


</doc>
<doc id="80526" url="https://af.wikipedia.org/wiki?curid=80526" title="Voltarivier">
Voltarivier

Die Voltarivier is 'n rivier wat hoofsaaklik vir Ghana dreineer. Die rivier mond uit in die Golf van Guinee in die Atlantiese Oseaan. Die rivier het drie groot sytakke: Swart-Volta, Wit-Volta en Rooi-Volta. Die Akosombodam is in die rivier.


</doc>
<doc id="80527" url="https://af.wikipedia.org/wiki?curid=80527" title="Akosombodam">
Akosombodam

Die Akosombodam is dam in die Voltarivier in die suid-ooste van Ghana. Agter die wal is die Voltameer; die wêreld se grootste mensgemaakte meer volgens oppervlakte: 8,502 km. Hidroëlektrisiteit word by die dam opgewek en die vermoë tans is 1,020 MW.


</doc>
<doc id="80528" url="https://af.wikipedia.org/wiki?curid=80528" title="Koringvoël">
Koringvoël

Die Koringvoël ("Plocepasser mahali") is 'n algemene standvoël in doringboomsavanne en droë boomveld. Hulle kom gewoonlik in groepies voor en broei koöperatief. Die neste is slordige bondels gras aan die kant van doringbome se blaredak. Die voël is 17 cm groot en weeg 41 - 54 gram. In Engels staan die voël bekend as die "White-browed Sparrow-Weaver".




</doc>
<doc id="80530" url="https://af.wikipedia.org/wiki?curid=80530" title="Buffelwewer">
Buffelwewer

Die Buffelwewer ("Bubalornis niger") is 'n algemene standvoël en plaaslike trekvoël in droë boomveld en savanne. In Engels staan die voël bekend as die "Red-billed buffalo weaver".

Die voël is tussen 21 en 24 cm groot en weeg van 64 tot 92 gram. Mannetjies is oorwegend swart en wyfies bruin gekleurd. Albei geslagte het rooi snawels en wit basisse aan die slagvere. Onvolwassenes verskil van die wyfies deur die ligte spikkels en bande oor die keel-, bors- en pensvere.

Hulle broei in groot, slordige stokkiesneste, elk met 1 tot 10 broeikamers, in 'n groot boom of kragmas. Sommige mannetjies is poliginies en bou verskeie neste om wyfies te lok. Ander mannetjies vorm koalisies en help die kleintjies grootmaak. 




</doc>
<doc id="80533" url="https://af.wikipedia.org/wiki?curid=80533" title="Dikbekwewer">
Dikbekwewer

Die dikbekwewer ("Amblyospiza albifrons") is 'n algemene standvoël en plaaslike nomade van woudrande en welige plantegroei, dikwels naby water. Hulle bly gewoonlik in klein kolonies met netjiese, fyngeweefde neste wat 'n syingang het en aan riete geheg is. Die slaapneste het groter ingange as die broeineste. Die voël is poliginies. Die voël is 18 cm groot en weeg 35 - 56 gram. In Engels staan die voël bekend as die "Thick-billed Weaver".




</doc>
<doc id="80535" url="https://af.wikipedia.org/wiki?curid=80535" title="Kaapse wewer">
Kaapse wewer

Die Kaapse wewer ("Ploceus capensis") is 'n endemiese, algemene standvoël in grasveld en bossieveld en is poliginies. Hulle broei gewoonlik koloniaal in riete of hoë bome en maak 'n groot nes met 'n kort ingangstonnel. Die voël is 17 cm groot en weeg 28 - 54 gram. In Engels staan die voël bekend as die "Cape Weaver".




</doc>
<doc id="80537" url="https://af.wikipedia.org/wiki?curid=80537" title="Bruinkeelwewer">
Bruinkeelwewer

Die Bruinkeelwewer ("Ploceus xanthopterus") is 'n gelokaliseerde, algemene standvoël in woud en bossieveld, naby broeiplekke in vleie. Die voël is poliginies. Hulle broei alleen of in klein kolonies, dikwels saam met ander wewers. Die nes is taamlik yl sonder 'n ingangstonnel. Die voël is 14 cm groot en weeg 18 – 30 gram. In Engels staan die voël bekend as die "Southern Brown-throated Weaver".




</doc>
<doc id="80539" url="https://af.wikipedia.org/wiki?curid=80539" title="Grootouerdag">
Grootouerdag

Grootouerdag, of Oupa- en Oumadag, is 'n dag waarop kinders hulle grootouers eer. Jongmense word aangemoedig om hul grootouers te respekteer en as beskermers van ouer persone se regte en welstand op te tree. In Suid-Afrika word die dag jaarliks op die eerste Sondag van Oktober gevier, kort na die "Internasionale Dag vir Ouer Persone", wat op 1 Oktober gedenk word.

Idees vir kinders om grootouerdag vir ouma en/of oupa spesiaal te maak:

As jy nie meer grootouers het nie:

Die gebed van ’n bejaarde (digter onbekend):



</doc>
<doc id="80542" url="https://af.wikipedia.org/wiki?curid=80542" title="Goudwewer">
Goudwewer

Die Goudwewer ("Ploceus xanthops") is 'n gelokaliseerde, algemene standvoël in boomveld en savanne. Hulle broei alleen of in klein kolonies, gewoonlik oor water en is monogaam. Die nes is kompak met 'n kort ingangstonnel. Die voël is 17 cm groot en weeg 35 - 50 gram. In Engels staan die voël bekend as die "African Golden Weaver".




</doc>
<doc id="80545" url="https://af.wikipedia.org/wiki?curid=80545" title="Horacio Cartes">
Horacio Cartes

Horacio Manuel Cartes Jara (gebore op 5 Julie 1956 in Asunción) is 'n Paraguaanse politikus wat vanaf 2013 tot 2018 as die 50ste president van Paraguay gedien het. Cartes is 'n lid van die Colorado-party.


</doc>
<doc id="80546" url="https://af.wikipedia.org/wiki?curid=80546" title="Instruments (toepassing)">
Instruments (toepassing)

Instruments (voorheen Xray) is ’n toepassingverrigtingsontleder en -visualiseerder wat in Xcode 3.0 en nuwer weergawes van Xcode geïntegreer is. Dit is ’n ontwikkelaarshulpmiddel wat in Mac OS X v10.5 en latere weergawes ingesluit is en wat gebou is bo-op die DTrace nasporingsraamwerk van OpenSolaris en na Mac OS X oorgedra is.

Instruments vertoon ’n tydlyn van enige gebeure, soos SVE-aktiwiteitsvariasie, geheuetoewysing en netwerk- en lêeraktiwiteit, wat in die toepassing plaasvind, saam met grafieke en statistiek. Gebeure kan in groepe waargeneem word deur middel van aanpasbare “instrumente” wat in staat is om gebruikergegenereerde gebeure op te neem en dit soveel keer as wat nodig is, presies weer te gee sodat ’n ontwikkelaar die effek van kodeveranderings kan sien sonder om die repeterende werk te moet doen. Die "Instrument Builder"-eienskap laat die skep van pasgemaakte ontledingsinstrumente toe.

Ingeboude instrumente kan die volgende naspoor:



</doc>
<doc id="80548" url="https://af.wikipedia.org/wiki?curid=80548" title="Geelwewer">
Geelwewer

Die Geelwewer ("Ploceus subaureus") is 'n gelokaliseerde, algemene standvoël in boomveld, savanne en tuine. Hulle broei koloniaal in rietplate en bome naby water en is poliginies. Die nes is kompak en sonder 'n ingangstonnel. Die voël is 15 cm groot en weeg 22 - 39 gram. In Engels staan die voël bekend as die "Yellow Weaver".




</doc>
<doc id="80550" url="https://af.wikipedia.org/wiki?curid=80550" title="Olyfkopwewer">
Olyfkopwewer

Die olyfkopwewer ("Ploceus olivaceiceps") is 'n skaars standvoël in miombo-boomveld met volop epifitiese korsmos. Daar is ongeveer 100 pare om Panda in Suid-Mosambiek. Die voël sluit dikwels by voëlgroepe aan om prooi van takke af te pik. Hulle broei alleen in 'n goed gekamoefleerde nes van korsmos wat 'n langerige ingangstoneel het en onder 'n tak in die blaredak van 'n hoë boom hang. Die voël is 14 cm groot en weeg 18 – 24 gram. In Engels staan die voël bekend as die "Olive-headed Weaver".




</doc>
<doc id="80552" url="https://af.wikipedia.org/wiki?curid=80552" title="Bontrugwewer">
Bontrugwewer

Die bontrugwewer ("Ploceus cucullatus") is 'n algemene standvoël in landerye, savanne en tuine en kom dikwels in groot swerms voor. Hulle broei koloniaal in bome, palms en plate riete in taamlik slordige neste met 'n kort ingangstonnel. Die voël is poliginies. Die voël is 16 cm groot en weeg 30 - 46 gram. In Engels staan die voël bekend as die "Village Weaver".




</doc>
<doc id="80554" url="https://af.wikipedia.org/wiki?curid=80554" title="Brilwewer">
Brilwewer

Die Brilwewer ("Ploceus ocularis") is 'n algemene standvoël van woudrand, vogtige boomveld, ruigtes en tuine. Hulle kom gewoonlik in pare voor en broei alleen in 'n fyngeweefde nes met 'n lang ingangstonnel. Die voël is 15 cm groot, weeg 27 - 32 gram en is monogaam. In Engels staan die voël bekend as die "Spectacled Weaver".




</doc>
<doc id="80557" url="https://af.wikipedia.org/wiki?curid=80557" title="Bruinwewer">
Bruinwewer

Die Bruinwewer ("Ploceus rubiginosus") is 'n gelokaliseerde, algemene standvoël en gedeeltelike trekvoël in dorre savanne en grasagtige boomveld. Hulle broei in groot kolonies in bome in 'n slordige nes met 'n kort ingangstonnel. Die voël is poliginies. Die voël is 15 cm groot en weeg 25 - 37 gram. In Engels staan die voël bekend as die "Chestnut Weaver".




</doc>
<doc id="80559" url="https://af.wikipedia.org/wiki?curid=80559" title="Rooikopwewer">
Rooikopwewer

Die Rooikopwewer ("Anaplectes melanotis") is 'n gelokaliseerde, algemene standvoël in boomveld, savanne en tuine. Hulle broei in 'n nes met dun wande en 'n baie lang ingangstonnel wat aan takke of drade hang. Die voël is monogaam, is 14 cm groot en weeg 17 - 26 gram. In Engels staan die voël bekend as die "Red-headed Weaver".




</doc>
<doc id="80562" url="https://af.wikipedia.org/wiki?curid=80562" title="Swartkeelgeelvink">
Swartkeelgeelvink

Die Swartkeelgeelvink ("Ploceus velatus") is 'n algemene standvoël in savanne, grasveld, waterlope in dorre gebiede, landerye en tuine. Hulle broei alleen in klein kolonies in bome of riete in 'n netjiese balnes met 'n kort ingangstonnel. Die voël is poliginies en is 16 cm groot en weeg 30 - 44 gram. In Engels staan die voël bekend as die "Southern Masked Weaver".




</doc>
<doc id="80564" url="https://af.wikipedia.org/wiki?curid=80564" title="Kleingeelvink">
Kleingeelvink

Die kleingeelvink ("Ploceus intermedius") is 'n gelokaliseerde, algemene standvoël in savanne en boomveld. Hulle broei koloniaal in bome of riete naby water in 'n taamlike slordige nes met 'n kort tot halflang ingangstonnel. Die voël is poliginies en is 13 cm groot en weeg 15 - 32 gram. In Engels staan die voël bekend as die "Lesser Masked Weaver".




</doc>
<doc id="80566" url="https://af.wikipedia.org/wiki?curid=80566" title="Rooikopkwelea">
Rooikopkwelea

Die Rooikopkwelea ("Quelea erythrops") is 'n skaars intra-Afrika, broeiende trekvoël in vogtige grasveld en aangresende boomveld. Hulle broei in kolonies, gewoonlik in rietplate. Die voël is 11 cm groot en weeg 15 - 25 gram. In Engels staan die voël bekend as die "Red-headed Quelea".




</doc>
<doc id="80568" url="https://af.wikipedia.org/wiki?curid=80568" title="Kardinaalkwelea">
Kardinaalkwelea

Die Kardinaalkwelea ("Quelea cardinalis") is 'n voël en seldsame swerwer na beboste grasveld en landbougebiede. Die voël is nog net eenkeer opgeteken in Suider-Afrika en is 10 – 11 cm groot en weeg 11 - 15 gram. In Engels staan die voël bekend as die "Cardinal Quelea".




</doc>
<doc id="80570" url="https://af.wikipedia.org/wiki?curid=80570" title="Gewone blouvinkie">
Gewone blouvinkie

Die Gewone blouvinkie ("Vidua funerea") is 'n algemene standvoël van woudrande, boomveld en vogtige savanne. Die voël is 12 cm groot en weeg 12 - 18 gram. In Engels staan die voël bekend as die "Dusky Indigobird".




</doc>
<doc id="80572" url="https://af.wikipedia.org/wiki?curid=80572" title="Witpootblouvinkie">
Witpootblouvinkie

Die Witpootblouvinkie ("Vidua purpurascens") is 'n algemene standvoël en plaaslike nomade in savanne, veral doringbome. Die voël is 11 cm groot en weeg 12 - 15 gram. In Engels staan die voël bekend as die "Purple Indigobird".




</doc>
<doc id="80574" url="https://af.wikipedia.org/wiki?curid=80574" title="Staalblouvinkie">
Staalblouvinkie

Die staalblouvinkie ("Vidua chalybeata") is 'n algemene standvoël en plaaslike nomade in boomveld en savanne. Hulle parasiteer ook op die Bruinvuurvinkie. Die voël is 11 cm groot en weeg van 11 tot 15 gram. In Engels staan die voël bekend as die "Village indigobird".




</doc>
<doc id="80580" url="https://af.wikipedia.org/wiki?curid=80580" title="Groenblouvinkie">
Groenblouvinkie

Die Groenblouvinkie ("Vidua codringtoni") is 'n klaarblyklike skaars standvoël in vogtige boomveld en woudrande. Die voël is 11 cm groot en weeg 12 - 14 gram. In Engels staan die voël bekend as die "Zambezi Indigobird".




</doc>
<doc id="80582" url="https://af.wikipedia.org/wiki?curid=80582" title="Koekoekvink">
Koekoekvink

Die Koekoekvink ("Anomalospiza imberbis") is 'n skaars standvoël in Zimbabwe of 'n broeiende somertrekvoël in oop grasveld, veral naby vogtige gebiede. Hulle kom soms in groot swerms voor. Die voël is 13 cm groot en weeg 20 - 23 gram. In Engels staan die voël bekend as die "Cuckoo Finch".




</doc>
<doc id="80584" url="https://af.wikipedia.org/wiki?curid=80584" title="Gewone fret">
Gewone fret

Die Gewone fret ("Spermestes cucullatus") is 'n volop standvoël in grasagtige gebiede in boomveld, woudrande en tuine. Hulle broei een-een of in los kolonies. Die voël is 9 cm groot en weeg 7 - 12 gram. In Engels staan die voël bekend as die "Bronze mannikin".




</doc>
<doc id="80586" url="https://af.wikipedia.org/wiki?curid=80586" title="Rooirugfret">
Rooirugfret

Die Rooirugfret ("Spermestes nigriceps") is 'n gelokaliseerde, algemene standvoël van vogtige boomveld en woudrande. Die voël is 10 cm groot en weeg 8 – 11 gram. In Engels staan die voël bekend as die "Red-backed Mannikin".




</doc>
<doc id="80587" url="https://af.wikipedia.org/wiki?curid=80587" title="Dikbekfret">
Dikbekfret

Die Dikbekfret ("Spermestes fringilloides") is 'n skaars standvoël en plaaslike nomade in vogtige, langgrassavanne en bamboes aan woudrande. Verder is die voël gelokaliseerd in tuine waar hy soms voëlvoerders saam met ander frette besoek. Die voël is 13 cm groot en weeg 16 - 19 gram. In Engels staan die voël bekend as die "Magpie Mannikin".




</doc>
<doc id="80589" url="https://af.wikipedia.org/wiki?curid=80589" title="Geskrewe taal">
Geskrewe taal

Geskrewe taal is die weergawe van gesproke taal wat deur middel van ŉ simbolestelsel die spraakklanke verteenwoordig, ook genoem skrif.
Geskrewe taal, in teenstelling met gesproke taal, is ŉ uitvinding wat saam met die moderne mens ontwikkel het. Kinders leer met behulp van aangebore vermoëns slegs gesproke of gebaretaal aan.

Geskrewe taal word meestal gemanifesteer as literêre tradisie en is altyd in aanvulling tot ŉ natuurlike taal soos Nederlands of Frans. Dus bestaan geen lewende tale wat uitsluitlik in geskrewe vorm voorkom nie en sekere soorte kunsmatige tale soos programmeertale word buit rekening gelaat. By dooie tale het slegs die geskrewe vorm in bewaring gebly. Geskrewe taal is geneig om langer te neem om te verander as gesproke taal. Indien die geskrewe en gesproke taal drasties van mekaar verskil soos in die geval van Arabies word gepraat van diglossie. Dit kom veral voor tussen literêre taal teenoor "gewone" skryftaal.


</doc>
<doc id="80590" url="https://af.wikipedia.org/wiki?curid=80590" title="2014 Superrugbyseisoen">
2014 Superrugbyseisoen

Die 2014 Superrugbyseisoen het in Februarie 2014 afgeskop met voorseisoenwedstryde wat van middel Januarie gespeel is. Dit was die vierde seisoen van die vergrote 15-span-toernooi en die 19de van die rugbykompetisie tussen provinsiale spanne van die suidelike halfrond. Daar is elke naweek van 15 Februarie tot 31 Mei gespeel (met ’n drie-week breuk tussen rondtes 16 en 17 vir internasionale wedstryde) en die eindwedstryd was op 2 Augustus 2014 beslis.

Die kompetisie is oor 23 weke beslis met ’n totaal van 125 wedstryde gespeel. Dit het begin met drie groepe van vyf spanne wat volgens lande ingedeel was (daar was dus ’n Australiese, Nieu-Seelandse en Suid-Afrikaanse groep). Die seisoenwedstryde het bestaan uit twee tipes wedstryde bestaan, nl.:

Die boonste span in elke groep, asook die volgende drie spanne op die algehele punteleer ongeag hul plek in die groep, het in die uitspeelwedstryde gespeel. Die boonste twee groepwenners (op die basis van die algehele punteleer) het ’n loslootjie ontvang vir die eerste ronde van die uitspeelwedstryde. In die eerste ronde van die uitspeelwedstryde was die derde groepwenner nommer drie met ’n tuiswedstryd teen die span wat sesde op die algehele punteleër eindig. Die span wat vierde was op die algehele punteleer het in ’n tuiswedstryd teen die span wat vyfde is gespeel. In die halfeindrondes speel die tweede groepwenner uit teen die span wat die eerste uitspeelronde gewen het en die hoogste op die punteleer is. Die eerste groepwenner het dan teen die ander uitspeelrondewenner gespeel. Die eindronde was ’n tuiswedstryd vir die span wat die hoogste op die algehele punteleër eindig.












</doc>
<doc id="80594" url="https://af.wikipedia.org/wiki?curid=80594" title="Wanneer die middernagson weer skyn">
Wanneer die middernagson weer skyn

Wanneer die middernagson weer skyn is ’n fantasie roman gemik op die meer volwasse leser. Die boek is geskryf deur Petronel en in 2013 deur Thompson Boekdrukkery gepubliseer.

Wanneer die middernagson weer skyn handel oor die bitterheid wat Lucian Delavantey ondervind nadat hy in ’n vampier verander word en hoe hy noodgedwonge moet aanpas by sy nuwe vervloekte lewenswyse en sy bloeddorstige alter ego. 
Dan verskyn die pragtige Henriette soos ’n helder sonstraal reg in die middel van sy nagmerrie. Skielik is daar weer hoop; ás Lucian dit kan regkry om sy inhumane alter ego met sy wrede bloeddors onder beheer te hou...

Die titel ‘Wanneer die middernagson weer skyn’ het betrekking op twee natuurlike fenomene. 

Eerstens is daar die middernagson, ’n natuurlike verskynsel wat veral in die somermaande in plekke noord van die Arktiese sirkel en suid van die Antarktiese Sirkel voorkom wanneer die son selfs deur die nag sigbaar bly. Sonskyndae sonder begin en sonder einde.

Dan is daar die bloed maan. Nog ’n natuurlike verskynsel elke paar jaar tydens ’n totale maansverduistering wat veroorsaak dat die maan bloedrooi vertoon. 

Dit is presies hoe Lucian voel wanneer Henriette Middleton, net soos hierdie natuurlike fenomene, haar sonnige en ménslike verskyning reg in die middel van sy donker nagmerrie lewe maak.

Wanneer die middernagson weer skyn speel hom af in drie tydperke van die Kanadese geskiedenis met die grootste gedeelte van die verhaal in die hedendaagse Provinsie van Manitoba; die tydperk van Lucian se transformasie tydens die Rooirivier rebellie; en Lucian se verlede in die eertydse Assinibioa – voordat die onafhanklike provinsie van Manitoba gestig is.

Reg in die hartjie van Noord Kanada lê die bodem van wat eens die Groot Meer van Agassiz was. Eeue se erosie en klimaatsverandering het egter die water laat verdamp en vandag strek die eens Groot Meer van Agassiz in ’n prentjiemooi honderdduisend kleiner mere oor Kanada se prêrie vlaktes uit. Net wes van die groot mere lê Assinibioa in Rupert’s Land aan die walle van die Rooi rivier, sedert 1611 al die eiendom van die Hudson’s Baai Maatskappy. Dit is ook hier waar die eerste Britse kolonie hulself in Kanada kom vestig. 
In 1869 verkoop die Hudson’s Baai Maatskappy die landstreek van Assinibioa aan die Kanadese regering. Die Métis boere kom in opstand en begin die Rooi rivier rebellie onder leiding van Louis Riel. Op 12 Mei 1870, nadat die rebellie troepe die Hudson’s Baai Maatskappy se hoofkwartiere beset, stem die Kanadese regering in om die Manitoba oordrag te onderteken. Hierdie oordrag gee die inwoners van die Rooiriviervallei die reg om ’n onafhanklike provinsie te stig. Dus, Manitoba.

Dit is terwyl hy retrospeksie van sy uitsiglose en onoorkombare berg van ’n oneindige toekoms hou by wat veronderstel is om sy eie graf te wees wat Lucian Delavantey vir die eerste keer van ’n onbekende, maar sterk aantrekkingskrag bewus word. 
Dan stap Henriette Middleton met haar deurdringende ligblou oë op ’n paar baie gevaarlike spykerhakkies oor sy lewenspaadjie. 

Eers weet Lucian nie wat om met haar te maak nie. Sy is definitief prooi, maar waarom dan die geweldige aantrekkingskrag wat hom soos ’n magneet aan haar wil klou? As man beteken die aantrekkingskrag net een ding. Hy moet haar beter leer ken. As vampier wakker Henriette se nabyheid ’n onblusbare bloedlus in hom op wat amper onmoontlik is om onder beheer te hou. 

Henriette self skep geweldig probleme in Lucian se stryd om sy dors vir haar bloed onder beheer te probeer hou wanneer haar reaksie op sy nabyheid presies die teenoorgestelde blyk te wees 
as wat die mensdom normaalweg teenoor sy soort openbaar. Het sy geen selfbehoud nie?

Daar is net een persoon wat kan help met hierdie dilemma. Lucian se maker, Fréderic Antoine, maar Fréderic blyk om ’n ander agenda met Henriette en haar onnatuurlike belangstelling in die masochistiese Lucian te hê...

"Hoof karakters":

Lucian Delavantey
Lucian Delavantey is in die somer van 1844 gebore. Hy word groot as enigste kind op die plaas Oublié Paradis in Assinibioa, Kanada. Op 23 jarige ouderdom besluit Lucian om by die Rooi Rivier rebellie aan te sluit. Merendeels om sy deug en manlikheid te bewys, maar ook om sy geboortegrond teen die Kanadese anneksasie te beskerm. Die rebellie seëvier en na ’n week lange feesviering word Lucian een aand laat in ’n stegie oorrompel. Hy word wakker as ’n derde generasie Follet-vampier. 
Vir die volgende 152 jaar dwaal Lucian deur ’n makabere half-lewe waaruit daar geen ontsnapping is nie. Die noodlot het ’n siek sin vir humor om hom in hierdie sadistiese doolhoof van oneindige smart en ellende te laat rondswerf. Hoe gaan hy deur sy leë en uitsiglose toekoms kom wat soos ’n oneindige berg voor hom uitgestrek lê? 
Dit is in retrospeksie by wat veronderstel is om sy eie graf te wees waar Lucian vir die eerste keer met Henriette Middleton kennis maak. ’n Henriette wat op ’n paar gevaarlike spykerhakkies gate in sy hart trap en terselfdertyd die diaboliese alter-ego in hom tot ’n bloeddorstige monster aanwakker. Aangedryf deur sy manlike begeertes asook die monster se onblusbare lus vir haar bloed agtervolg Lucian haar.
Dit was die waaghalsigste en grootste fout van sy bestaan...

Henriette Middleton
As groentjie op universiteit sterf albei haar ouers in ’n tragiese ongeluk. Haar klasmaat en vriend, Jason, word haar enigste toevlug. Na universiteit begin die twee van hulle by dieselfde kanker hospitaal werk en sit saam huis op. By die kanker hospitaal aanvaar Henriette die pos as ’n privaat verpleegster vir die negejarige JP. Dit is by JP se begrafnis waar sy haar vir die eerste keer in die vreemde Lucian vasloop.

"Ander karakters:"

Adrian en Brigitte Delavantey
Lucian se ouers. Albei Métisse – afkomstig van die gemengde huwelike tussen die Britse koloniste en Cree vroue. 
Adrian Delavantey is ’n Godvresende man wat sterk in sy geloof staan en nooit versuim om sy seëninge te tel en sy God daarvoor te bedank nie. In die laat 1700’s besluit Adrian om die swerwerslewe van buffel jag en pelshandel op te gee en kleim sy stukkie grond op een van die vrugbare eens meer bodems aan die matige noord-westekant van Assinibioa af. Hy doop sy plaas Oublié Paradis, want sê hy, dit is ’n vergete stukkie van God se paradys. Uit beginsel is Adrian ’n sagte mens wat vas glo aan die sewentig maal sewe vergewens verbod maar hy is ook ’n nugter denkende mens en ’n trotse man. Trots op sy herkoms en trots op sy familie.
Met haar silwer-grys hare en porselein vel staan Brigitte Delavantey vierkantig op haar voetjies in ’n seksistiese wêreld waar mans nog mans is en vroue nie veel sê het nie. Sy is ’n mensliewende, sensitiewe mens en haar deur staan altyd oop vir wie ook al daarna voel om in te loer. ’n Boerevrou in murg en been, maak-soos-ek-sê beleid en al. 

Jason Emsworth
Fisioterapeutiese verpleegkundige aan Manitoba se kanker hospitaal. Henriette se woonstelmaat, beste vriend en vertroueling. Homoseksueel. Onopgesmukte vriendelikheid. Tipe charisma wat vriende inboesem net waar hy gaan. Die feit dat hy en Henriette byna soos broer en suster is, is ’n seëning vir Lucian wat nie Henriette se gedagtes kan lees nie en dus al die inligting wat hy verlang van Jason se gedagtes kan kry. Jason is ’n klub vlieg en sleep Henriette altyd saam met hom. 
JP – Jean Pierre
Sterf op negejarige ouderdom aan ’n beroerte. Ly aan ’n tipe genetiese bloedkanker wat die bloedvloei na sy brein belemmer. Vanaf die ouderdom van vier is JP in en uit die hospitaal, totdat sy ouers besluit dat hy by die huis die res van sy tydjie uit sal leef. Hulle neem ’n privaat verpleegster aan diens om na JP om te sien. (Henriette) 

Frederic Antoine
Lucian se maker. 2de generasie Follet – vampier. Wou van Lucian voed maar kon nie in sy gedagtes inglip nie. Alhoewel dié feit hom geweldig fassineer los dit hom met ’n probleem. Lucian sou weet wat met hom gebeur het en wat Fréderic is. Dié wete los hom met een van twee keuses. Maak Lucian dood, of verander hom. Vir redes wat meer met Fréderic se eensaamheid en sy fassinasie vir Lucian se uniekheid te doen het verkies hy om Lucian te verander. Hy help Lucian deur die regenerasie proses en staan hom by in sy aanpassing in sy ‘nuwe’ lewe.










</doc>
<doc id="80596" url="https://af.wikipedia.org/wiki?curid=80596" title="Bandkeelvink">
Bandkeelvink

Die Bandkeelvink ("Amadina fasciata") is 'n gelokaliseerde, algemene standvoël en nomade in droë breëblaarboomveld. Hulle is dikwels in swerms en ook dikwels saam met ander saadeters. Die voël is 12 cm groot en weeg 17 - 18 gram. In Engels staan die voël bekend as die "Cut-throat Finch".




</doc>
<doc id="80598" url="https://af.wikipedia.org/wiki?curid=80598" title="Rooikopvink">
Rooikopvink

Die Rooikopvink ("Amadina erythrocephala") is 'n amper-endemiese, algemene standvoël en nomade in droë grasveld, doring- en breëblaarboomveld. Hulle is dikwels in swerms en ook dikwels saam met ander saadeters. Die voël is 14 cm groot en weeg 18 - 27 gram. In Engels staan die voël bekend as die "Red-headed Finch".




</doc>
<doc id="80600" url="https://af.wikipedia.org/wiki?curid=80600" title="Koningblousysie">
Koningblousysie

Die Koningblousysie ("Granatina granatina") is 'n amper-endemiese, algemene standvoël en plaaslike nomade in doringboomveld, savanne en droë ruigtes. Pare bly heeljaar bymekaar. Die voël is 13 cm groot en weeg 8 - 14 gram. In Engels staan die voël bekend as die "Violet-eared Waxbill".




</doc>
<doc id="80602" url="https://af.wikipedia.org/wiki?curid=80602" title="Rooibeksysie">
Rooibeksysie

Die Rooibeksysie ("Estrilda astrild") is 'n algemene standvoël in lang gras, welige plantegroei, riete en bossieveld, dikwels naby water. Die voël is 11 cm groot en weeg 7 - 10 gram. In Engels staan die voël bekend as die "Common Waxbill".




</doc>
<doc id="80605" url="https://af.wikipedia.org/wiki?curid=80605" title="Gryssysie">
Gryssysie

Die Gryssysie ("Estrilda perreini") is 'n gelokaliseerde, algemene standvoël langs woudrande en digte kus- en rivieruigtes. 

Die voël is 11 cm groot en weeg 7 – 9 gram. In Engels staan die voël bekend as die "Grey Waxbill".




</doc>
<doc id="80607" url="https://af.wikipedia.org/wiki?curid=80607" title="Angolasysie">
Angolasysie

Die Angolasysie ("Estrilda thomensis") is 'n gelokaliseerde, algemene standvoël en plaaslike nomade in halfdorre savanne en bossieveld. Die voël kom voor by die Kunenerivier waar dit wes van Ruacana maklik langs waterlope gesien word. Die voël is 11 cm groot en weeg 7 - 9 gram. In Engels staan die voël bekend as die "Cinderella Waxbill".




</doc>
<doc id="80609" url="https://af.wikipedia.org/wiki?curid=80609" title="Swartwangsysie">
Swartwangsysie

Die Swartwangsysie ("Estrilda erythronotos") is 'n algemene standvoël en plaaslike nomade in dorre savanne en rivierruigtes. Hulle kom dikwels in klein swerms voor. Die voël is 12 cm groot en weeg 7 - 11 gram. In Engels staan die voël bekend as die "Black-faced Waxbill".




</doc>
<doc id="80611" url="https://af.wikipedia.org/wiki?curid=80611" title="Rooiassie">
Rooiassie

Die Rooiassie ("Sporaeginthus subflavus") is 'n redelike algemene standvoël in grasveld en plekke met kruidplante, veral naby water. Hulle verspreidingsgebied en getalle het blykbaar die afgelope paar jaar afgeneem. Die voël is 9 cm groot en weeg 6 - 10 gram. In Engels staan die voël bekend as die "Orange-breasted waxbill".




</doc>
<doc id="80612" url="https://af.wikipedia.org/wiki?curid=80612" title="Gewone kwartelvinkie">
Gewone kwartelvinkie

Die Gewone kwartelvinkie ("Ortygospiza atricollis") is 'n algemene standvoël en nomade in kort gras en kaal gedeeltes in grasveld en landerye, dikwels naby water. Die voël is 10 cm groot en weeg 9 - 14 gram. In Engels staan die voël bekend as die "Black-faced quailfinch".




</doc>
<doc id="80613" url="https://af.wikipedia.org/wiki?curid=80613" title="NG gemeente Loxton">
NG gemeente Loxton

Die NG gemeente Loxton is 'n klein gemeente van die Nederduitse Gereformeerde Kerk op die gelyknamige dorpie in die provinsie Noord-Kaap en die Sinode van Noord-Kaapland.

Omdat die gemeente Victoria-Wes in die ou taal 18 uur te perd lank en 13 uur te perd breed was en 1 250 lede getel het, is daar 'n behoefte gevoel om hom kleiner te kry. So het eers Vosburg ontstaan, 10 uur te perd van Victoria-Wes af op die hoofpad na Prieska, en daarna Loxton, agt uur te perd op die groot pad tussen Victoria-Wes en Fraserburg.

Die NG Kerk het 'n leidende rol gespeel in die totstandkoming van die dorp Loxton toe die gemeente in 1899 op die plaas Phezantefontein (ook gespel Fizantefontein) gestig is. Die Ringskommissie van Beaufort het dié plaas bo Slangfontein verkies en 'n komitee het toe die plaas van die heer A.E. Loxton aangekoop teen £7 500 en die plek na hom genoem omdat hy £50 geskenk het vir die predikant se sustentasiefonds.

Ds. G.A. Maeder, predikant van die NG gemeente Victoria-Wes, het in die stigting 'n leidende en besielende rol gespeel en die nuwe gemeente jare lank as konsulent gedien. Volgens die stigtingsnotule het "de Rings-commissie van den Ring van Beaufort", na heelwat voorbereidingswerk, op 12 Julie 1899 op die plaas Phezantefontein vergader en finaal tot die stigting van 'n gemeente aldaar oorgegaan.

Die eerste kerkraad is op die stigtingsdag gekies. Dieselfde aand nog is genoemde plaas deur ds. Maeder, "in zijn capasiteit als voorzitter van de Ned. Ger. Gemeente te Phezantefontein", van die eienaar, die heer A.E. Loxton, vir die som van £7 500 gekoop. Ds. Maeder en sy kerkraad het dadelik die inisiatief in die opmeting van die dorp en die verkoop van erwe geneem. Die opbrengs van die verkoop van erwe op die nuwe dorpie het mettertyd vir die aankoop van die plaas betaal. Die sterk bronwater aan die oostelike kant van die dorp het aansienlike erfbesproeiing moontlik gemaak. Baie mense het erwe gekoop en Loxton het vinnig ontwikkel tot die boomryke dorpie wat dit vandag is.

Die kerkdienste is voorlopig in die kafhok van die plaas gehou; 'n behoorlike kerkgebou was dus 'n dringende behoefte. Die gemeente het egter mildelik gegee en reeds met die tweede Nagmaal het ds. Maeder die hoeksteen van die kerkie gelê, waarna die boukommissie die voltooide sogenaamde noodkerk op 20 April 1900 in ontvangs kon neem. Met groot vreugde is die kerk op 8 Julie 1900 op luisterryke wyse tydens die derde Nagmaal in die gemeente se bestaan deur ds. Maeder ingewy. Vanaf die kafhok het 'n algemene optog plaasgevind na die kerk, waar die inwydingsrede deur ds. W.P. de Villiers gehou is. Die verrigtinge is opgeluister met koorsang. Hierdie eerste kerkgebou het later die kerksaal geword. Intussen is 'n mooi en gerieflike pastorie gebou wat dekades daarna nog diens gedoen het.

Die kerkraad het toe sy aandag aan die so noodsaaklike opvoeding gewy. 'n Voorlopige skoolgeboutjie is opgerig en op 13 Oktober 1900 kon die eerste skooltjie in die aanwesigheid van die onderwyser, mnr. Du Toit de Villiers, en 40 leerlinge geopen word.

Sendingwerk het ook aandag geniet. 'n Sendinggeboutjie, of "kapelletjie", is in 1901 opgerig. Afgesien van eerw. De Villiers, is die sendinggemeente al die jare deur plaaslike persone bearbei, t.w. in die eerste 50 jaar deur die heer Christiaan Maritz, C.J. Mans, J. Rossouw en mnr. P.J. Sauerman, wat meer as 20 jaar die geestelike werk van die gemeente behartig het.

In 1904 is die meent Loxton formeel aan die plaaslike munisipaliteit oorgemaak. Die harde werk van die stigtingsjare was verby en die gemeente kon voortbou en groei tot volwassenheid op die fondamente wat gelê is. 'n Hoogtepunt was die voltooiing van die pragtige nuwe kerk in 1924, waartoe die ywer van die destydse leraar, ds. F.S. Malan, baie bygedra het.

Die gemeente Loxton is in die eerste halfeeu van sy bestaan agtereenvolgens bedien deur di. G.A. Maeder (as konsulent), J.A. Koch, wat in 1903 hier bevestig is toe daar reeds 'n balans van £400 in die kerkkas was, A.G. Venter, wat die gemeente help vooruitgaan het deur sy sakevernuf en besadigdheid, C.W. Alheit, in wie se tyd meer as £2 000 vir 'n behoorlike kerkgebou ingesamel is, F.S. Malan, wat met hart en siel die werk van sy voorgangers voortgesit het en in wie se tyd die huidige kerk voltooi is, P.A. Alheit, W.S. Conradie, Beyers Naudé, P. de V. Muller en C. van der Merwe.

"Ons gemeentelike feesalbum" berig in 1952: "'n Terugblik op die ontwikkelingsgeskiedenis van die gemeente Loxton bring 'n mens onder die indruk van die harde en moedige werk in die aangesig van groot moeilikhede gedurende die stigtingsjare. Die geloof, onversaagde ywer en deursettingsvermoë van ds. Maeder en sy eerste kerkraadslede verdien, naas hulle Meester, die eerbiedige dank en hulde van die gemeente wat vandag die vrugte van hulle werk pluk."

’n Groot ramp het die gemeente en gemeenskap getref toe die damwal bokant die dorp in Maart 1961 tydens swaar neerslae breek. Die watervloed het sowat twee derdes van die geboue op die dorp in puin gelê of beskadig.





</doc>
<doc id="80634" url="https://af.wikipedia.org/wiki?curid=80634" title="NG gemeente Williston">
NG gemeente Williston

Die NG gemeente Williston, met sy middelpunt op die gelyknamige dorp, is 'n gemeente van die Nederduitse Gereformeerde Kerk in die provinsie Noord-Kaap en in die Sinode van Noord-Kaapland.

Wat vandag die dorp Williston is, kan sy oorsprong terugvoer tot 1768 toe Johan Abraham Nel en sy gesin hulle kom vestig het aan 'n fontein naby die Sakrivier. Om die geboorte van sy tweede seun te gedenk het Nel 'n amandelboom geplant. Die plek het tot 1883 as Amandelboom bekendgestaan toe die naam verander is ter ere van kol. H. Willis, die Britse koloniale sekretaris aan die Kaap.

Nes byvoorbeeld die NG gemeente De Aar, is die NG gemeente Amandelboom, soos dit tot in die vyftigerjare van die vorige eeu bekendgestaan het, een van net enkele gemeentes wat uit die plaaslike sendinggemeente gebore is, pleks van andersom. Die sendinggemeente Williston het ontstaan toe die Rynse Kerkgenootskap hier begin werk het onder die "bastards", wat gewoon het op die plaas Amandelboom aan die Sakrivier. Eerww. J.H. Lutz en Reinecke was die eerste sendelinge wat hier gearbei het. Die plek het sy naam gekry na aanleiding van die amandelboom waaronder hulle die eerste dienste waargeneem het. Sowat 600 mense van uiteenlopende herkoms het destyds in die omgewing gewoon. Die doelwit van die sendingstasie was om 'n mate van orde te bring na 'n rustelose gemeenskap.

Die eerste kerk van riete het gou te klein geword en daarom is die hoeksteen van die Rynse kerk in 1855 in die teenwoordigheid van 600 mense gelê. Die hoeksteenlegging is waargeneem deur eerw. J.G. Leipoldt van Wuppertal, die oupa van die bekende Afrikaanse digter C. Louis Leipoldt. Omdat die trekboere in die omgewing nie 'n plek van aanbidding gehad het nie, het die sendelinge hulle genooi om te deel in die Rynse kerk. Later het 'n groot deel van die gemeente verhuis na die destydse Suidwes-Afrika weens onenigheid met inkomende wit boere oor grondbesit sodat die werk hier so ingekrimp het dat die Rynse Kerk dit gestaak het. In 1882 is die Rynse kerk en ander sendinggeboue aan die Nederduitse Gereformeerde Kerk verkoop en so het die gemeente deel van die NG Sendingkerk geword. Die ou Rynse kerk huisves tans die dorpsmuseum.

Die NG gemeente op die nedersetting Amandelboom is in 1878 gestig nadat skaapboere hulle van omstreeks die 1860's in die gebied kom vestig het en 'n dorpie mettertyd om die sendingstasie ontstaan het. Dié dorpie het al in 1881 munisipale status verkry. Die nuwe gemeente het twee jaar onder konsulentskap gestaan van ds. W.P. de Villiers, eerste leraar van die NG gemeente Carnarvon van 1875 tot sy aftrede in 1904, totdat ds. S.H. Kühn in 1880 as eerste herder en leraar bevestig is. Hy het die herderstaf amper 40 jaar hier geswaai totdat hy sy emeritaat aanvaar het in 1920 (volgens 'n ander bron 1919), 'n tydperk waarin 'n finansiële sukkelbestaan gevoer is en die kerkraad telkens in gebreke gebly het om die leraar se salaris ten volle te voorsien. Ds. G.A. Maeder, wat van 1884 tot 1907 leraar was van die nabygeleë NG gemeente Victoria-Wes, skryf in 1917 in "Ons Kerk Album" van ds. Kühn: "(H)oewel een degelijk man, praktische prediker en getrouwe herder, houdt hij zich stil; en omdat hij veel maakt van zijn studeerkamer, diep peinst, en aangenaam kan gezelsen met de weinigen die hem bezoeken, wordt hij genoemd 'de philosooph van het Noordwesten'."

Geleidelik het daar egter 'n toename in die getal lidmate plaasgevind: van 310 in 1899 tot 521 in 1914. Die geldelike toestand het ooreenkomstig verbeter en op 2 November 1912 kon die hoeksteen van 'n nuwe kerkgebou gelê word. Dit is op 31 Oktober 1913 ingewy. Die sandsteenblokke is verkry van 'n steengroef op 'n heuwel agter die teenswoordige hospitaal. Die eikehoutbanke, horlosie en gebrandskilderde glas is uit Holland ingevoer. Net een van die vensters het behoue gebly, maar die banke en horlosie is nog die oorspronklike. Die kerk se binnekant is in 1978 deeglik gerestoureer en 'n tuin aangeplant. In dié tuin is sowel ds. en mev. Kühn as ds. en mev. M.G. Us se oorskot begrawe.

Strenge tug is in hierdie tydperk van kerkweë uitgeoefen. Lidmate wat byvoorbeeld in gebreke gebly het om elk £1 tot die salaris van die predikant by te dra, is met geregtelike stappe gedreig.

In 1920 het ds. Kühn sy emeritaat aanvaar ná 'n vrugbare bediening en is spoedig, nog in dieselfde jaar, deur ds. C.F. Scheepers opgevolg. Die laaste jare van die bediening van hierdie leraar is vir die gemeente grootliks bemoeilik deur sekere ongereformeerde leerstellinge wat by hom posvat en wat daartoe gelei het dat hy in 1929 deur die kerkraad gevra is om sy bedanking in te dien, 'n stap wat hy dan ook geredelik op sekere voorwaardes gedoen het.

Ds. M.G. Uys was sy opvolger en het 21 jaar die lief en leed van die gemeente gedeel, 'n periode waarin daar onder gevoelige skommelinge tog 'n onmiskenbare groei en bloei plaasvind, sodat die ledetal van die gemeente in 1952 op 740 en die sieletal op 1233 gestaan het. In 1938 kon hy en sy gesin hul intrek neem in 'n nuwe pastorie.

Met die koms van ds. J.A. du Randt in 1951 het Williston maar sy vierde leraar in 73 jaar ontvang. Hy het in die gemeente gestaan tot 1957 toe hy opgevolg is deur ds. J.S. Marais, wat die gemeente bearbei het tot 1962.

Ds. S.H. Kühn, wat leraar was van die moedergemeente, het baie gedoen om die werk te bevorder nadat die gemeente na die NG Kerk oorgekom het. Eerww. J.M. Marais en G. Schonken het die gemeente bearbei en daarna eerw. T.C. Scholtz. In die gedenkboek wat in 1931 ter viering van die NG Sendingkerk se 50-jarige bestaan uitgebring is, het eerw. Scholtz geskryf: "Die gemeente ly baie in die laaste jare van weë die aanhoudende droogtes. Veral op finansiële gebied gaan dit moeilik. Eerw. Marais het by hom aangesluit en berg: "In vroeër jare was dit 'n welaf Gemeente gewees. Daar was gemeentelede wat plase gehuur het en van 800 tot 1,200 stuks vee gehad het. Die Gemeente het selfs 'n plaas gehad wat aan die dorpsgronde gegrens het."

Eerw. Marais is in 1892 in die gemeente georden en deur hom is 'n erf op die dorp gekoop en 'n pastorie daarop gebou met geld wat die gemeente gehad het en wat hy ingesamel het. Eerw. F.R. Middleton was sy opvolger in 1893. Hy het op Amandelboom gearbei tot 1910, toe hy spoorloos verdwyn, totdat hy in 1925 op Cradock gekry is, waar hy in 1930 oorlede is.

Ná eerw. Middleton se vertrek het die sendinggemeente baie moeilikhede ervaar. Hulle was selfs in 'n hoofsaak ten opsigte van hule grond gewikkel en het sodoende amper alles verloor. Jare daarna nog het dit noustrop gegaan.





</doc>
<doc id="80637" url="https://af.wikipedia.org/wiki?curid=80637" title="Rooivlerkkwartelvinkie">
Rooivlerkkwartelvinkie

Die Rooivlerkkwartelvinkie ("Paludipasser locustella") is 'n skaars standvoël en plaaslike nomade in vogtige grasveld en vleie, dikwels in groepe. Die voël is 9 cm groot en weeg 8 - 12 gram. In Engels staan die voël bekend as die "Locust Finch".




</doc>
<doc id="80640" url="https://af.wikipedia.org/wiki?curid=80640" title="Kaapse vuurvinkie">
Kaapse vuurvinkie

Die Kaapse vuurvinkie ("Lagonosticta rubricata") is 'n algemene standvoël van ruigtes in boomveld, savanne en rivierstruikgewas. Die voël is 11 cm groot en weeg 8 - 13 gram. Die voël is die broeigasheer vir die Gewone blouvinkie. In Engels staan die voël bekend as die "African Firefinch".




</doc>
<doc id="80654" url="https://af.wikipedia.org/wiki?curid=80654" title="Jamesonse vuurvinkie">
Jamesonse vuurvinkie

Die Jamesonse vuurvinkie ("Lagonosticta rhodopareia") is 'n algemene standvoël en plaaslike nomade in ruigtes en grasruigtes in savanne en droë boomveld. Die voël is 11 cm groot en weeg 8 - 13 gram. Die voël is die broeigasheer vir die Witpootblouvinkie. In Engels staan die voël bekend as die "Jameson's Firefinch".




</doc>
<doc id="80658" url="https://af.wikipedia.org/wiki?curid=80658" title="William Henry Ford">
William Henry Ford

William Henry Ford (1868, Australië – 1921, Suid-Afrika) was ’n Suid-Afrikaanse argitek en ontwerper van Australiese herkoms wat verantwoordelik was vir van die mooiste kerkgeboue van die Nederduitse Gereformeerde Kerk in Suid-Afrika.

Ford was die seun van Frederick en Charlotte Ford. Hy het sy opvoeding ontvang aan die Scotch College en die Universiteit van Victoria. Hy word in rekords vermeld as in praktyk in Coolgardie, Wes-Australië in 1897. In 1898 het hy 'n vennootskap gevorm met Edwin Summerhayes (1868–1944). Hy het 'n ruk in Claremont gewoon terwyl hy en Summerhayes aan die reusagtige Coolgardie Exhibition Building gewerk en ander geboue in die Australiese goudveld ontwerp het. 'n Brand het die tentoonstellingsgebou op 25 Julie 1929 in puin gelê nadat dit geruime tyd leeg gestaan en vervalle geraak het. 

Coolgardie was in die dae toe Ford daar gewoon het, Wes-Australië se derde grootste nedersetting met 60 winkels, 26 hotels, vier klubs, drie brouery, sewe koerante, ses banke, twee aandelebeurse, 25 aandelemakelaars, vier skole, twee teaters, talle aanbiddingsplekke en 'n perderesiesbaan. In 1899 het die dorp sy eie Groot Tentoonstelling aangebied, by name "The Western Australian International Mining and Industrial Exhibition". Dit het die bou van 'n reuse-tentoonstellingsgebou vereis, wat Ford en Summerhayes ontwerp het. Sowat 61 000 mense het die tentoonstelling besoek, maar ongelukkig was dit die begin van die nieamptelike hoofstad van die Oostelike Goudvelde se agteruitgang, want die goudbronne het aan die begin van die 1900's begin agteruitgaan. Dieselfde vennootskap was verantwoordelik vir die Coolgardie-stadsaal.

Tydens die Tweede Vryheidsoorlog het hy na Suid-Afrika gekom en ná die oorlog hom op die ontwerp van Afrikaans-Hollandse kerke toegespits.

Hy het in die Kaapprovinsie, Oranje-Vrystaat en Transvaal gewerk en veral NG kerkgeboue ontwerp, waarvan die mees uitstaande waarskynlik dié van die moedergemeente op Kroonstad in die Vrystaat is. Die eerste gebou wat met sekerheid aan hom toegeskryf kan word, is die NG kerkgebou op Hanover in die Karoo (1908).

Hy het omstreeks 1912 op Kroonstad gewoon en is indertyd toegelaat as ’n Lisensiaat-lid van die RIBA (die Koninklike Instituut van Britse Argitekte), toe hy reeds lid was van die Kaapse Instituut van Argitekte. Enkele maande daarna het hy na Frankfort, ook in die Vrystaat, verhuis, waar hy die Gereformeerde kerk Frankfort se eerste kerkgebou ontwerp het. Teen 1915 het hy in Kaapstad gewoon, maar in die 1915/’16-kalender van die RIBA was hy weer op Frankfort woonagtig. In 1921 het hy die NG kerk in Benoni ontwerp, maar hierna is amper niks van sy loopbaan of lewe bekend nie. Blykbaar het hy in Suid-Afrika meestal kerke ontwerp.






</doc>
<doc id="80663" url="https://af.wikipedia.org/wiki?curid=80663" title="Rooibekvuurvinkie">
Rooibekvuurvinkie

Die Rooibekvuurvinkie ("Lagonosticta senegala") is 'n algemene standvoël en plaaslike nomade in halfdorre boomveld, veral naby water en tuine. Die voël is 11 cm groot en weeg 8 - 13 gram. Die voël is die broeigasheer vir die Staalblouvinkie. In Engels staan die voël bekend as die "Red-billed Firefinch".




</doc>
<doc id="80665" url="https://af.wikipedia.org/wiki?curid=80665" title="Bruinvuurvinkie">
Bruinvuurvinkie

Die Bruinvuurvinkie ("Lagonosticta nitidula") is 'n gelokaliseerde algemene standvoël van digte struikgewas en riete naby water. Die voël is 10 cm groot en weeg 9 - 12 gram. Die voël is die broeigasheer vir die Staalblouvinkie. In Engels staan die voël bekend as die "Brown Firefinch".




</doc>
<doc id="80667" url="https://af.wikipedia.org/wiki?curid=80667" title="Tropiese swie">
Tropiese swie

Die Tropiese swie ("Coccopygia quartinia") is 'n gelokaliseerde algemene standvoël van woudrande en plantasies met welige plantegroei. Die voël is 9 cm groot en weeg 5 - 9 gram. In Engels staan die voël bekend as die "Yellow-bellied Waxbill".




</doc>
<doc id="80668" url="https://af.wikipedia.org/wiki?curid=80668" title="Suidelike swie">
Suidelike swie

Die Suidelike swie ("Coccopygia melanotis") is 'n endemiese, gelokaliseerde algemene standvoël van woudrande en beboste gebiede met welige plantegroei en kom ook in tuine voor. Die voël is 9 cm groot en weeg 5 - 9 gram. In Engels staan die voël bekend as die "Swee Waxbill".




</doc>
<doc id="80671" url="https://af.wikipedia.org/wiki?curid=80671" title="Rooskeelkolpensie">
Rooskeelkolpensie

Die rooskeelkolpensie ("Hypargos margaritatus") is 'n endemiese, gelokaliseerde algemene standvoël in doringveldruigtes en kusstreke. Hulle drink dikwels vroeg soggens by poeletjies. Die voël is 12 cm groot en weeg 12 – 14 gram. In Engels staan die voël bekend as die "Pink-throated Twinspot".




</doc>
<doc id="80673" url="https://af.wikipedia.org/wiki?curid=80673" title="Sidney Poitier">
Sidney Poitier

Sir Sidney Poitier, KBE (geb. 20 Februarie 1927) is ’n Amerikaans gebore Bahamaanse akteur, regisseur, skrywer en diplomaat.

Hy was in 1964 die eerste swart persoon wat ’n Oscar vir beste akteur gewen het, vir sy rol in "Lilies of the Field". Hy het dié eer in 1967 gestand gedoen deur in drie suksesvolle rolprente te speel: "To Sir, with Love", "In the Heat of the Night" en "Guess Who's Coming to Dinner" – dit het hom die suksesvolste ster van die jaar by die loket gemaak. In 1999 het die American Film Institute hom aangewys as een van die grootste sterre van alle tye (no. 22 op die lys van die top-25).

Poitier het verskeie gewilde rolprente geregisseer, soos "A Piece of the Action", "Uptown Saturday Night", "Let's Do It Again" (saam met sy vriend Bill Cosby) en "Stir Crazy" (met Richard Pryor en Gene Wilder). In 2002, 38 jaar ná sy eerste Oscar, het hy ’n ereprys ontvang vir sy "merkwaardige prestasies as kunstenaar en mens".

Hy is sedert 1997 die Bahamas se ambassadeur in Japan. Op 12 Augustus 2009 het die Amerikaanse president, Barack Obama, die Presidensiële Vryheidsmedalje, die VSA se hoogste burgerlike toekenning, aan Poitier toegeken.

Poitier is in Miami gebore terwyl sy ouers, Reginald James en Evelyn Poitier, op besoek aan Amerika was. Omdat hy in Amerika gebore is, het hy outomaties Amerikaanse burgerskap gekry. Hy het op Cat Island in die Bahamas grootgeword en later na Miami verhuis, waar sy ouers tamaties en ander produkte van hul plaas op Cat Island verkoop het.

Op 17-jarige oudersom het hy in New York gaan woon, waar hy ’n skottelgoedwasser was. Hy het daarna by die Amerikaanse weermag aangesluit. Later hy ’n geslaagde oudisie afgelê by die American Negro Theater en in van hul produksies gespeel.

Poitier was nie gewild by die American Negro Theater nie omdat hy toondoof was en nie kon sing nie. In die volgende ses maande het hy hom daarop toegespits om sukses as akteur te behaal deur sy toneelspel te verbeter en van sy Bahamaanse aksent ontslae te raak. Hierna het hy ’n hoofrol in die Broadway-stuk "Lysistrata" gekry, waarvoor hy goeie resensies ontvang het. Teen einde 1949 moes hy kies tussen ’n hoofrol in ’n toneelstuk en ’n aanbod om saam met Darryl F. Zanuck te werk aan die prent "No Way Out" (1950). Hy die rolprent gekies en sy spel het hom verdere rolle besorg – interessanter en groter as die rolle wat in dié tyd vir ander swart akteurs beskikbaar was.

In 1959 was Poitier die eerste swart man wat vir ’n Oscar vir beste akteur benoem is, vir sy spel in "The Defiant Ones" (1958). In 1964 was hy die eerste swart akteur wat die Oscar in dié kategorie gewen het, vir "Lilies of the Field" (1963).

Hy het in 1959 in die eerste produksie van "A Raisin in the Sun" op Broadway gespeel en later dieselfde rol in die rolprentweergawe vertolk wat in 1961 uitgereik is. Hy het ook aandag getrek in "The Bedford Incident" (1965) en "A Patch of Blue" (1965). In 1967 het die kommersiële toppunt van sy loopbaan bereik met drie gewilde prente: "Guess Who's Coming to Dinner", "To Sir, with Love" en "In the Heat of the Night". In laasgenoemde prent het sy suksesvolste karakter vertolk: dié van Virgil Tibbs, ’n speurder van Philadelphia. Tibbs se latere loopbaan is uitgebeeld in twee opvolgprente, "They Call Me MISTER Tibbs!" (1970) en "The Organization" (1971).

Poitier het onder kritiek begin deurloop omdat hy dieselfde, geïdealiseerde swart karakters vertolk sonder enige persoonlikheids- of seksuele foute, soos sy karakter in "Guess Who's Coming To Dinner". Poitier self wou meer uiteenlopende rolle hê, maar het ook verplig gevoel om ’n goeie voorbeeld te stel met sy karakters en vorige stereotipes uit die weg te ruim aangesien hy die enigste prominente swart akteur van dié tyd in die Amerikaanse rolprentbedryf was. Hy het juis om dié rede die naamrol in "Othello" van die hand gewys. In 2002 het hy ’n ereprys op die 74ste Oscar-toekenningsaand gekry vir sy bydrae tot die rolprentbedryf.

Poitier was die regisseur van verskeie rolprente, waarvan die suksesvolste die komedie "Stir Crazy" met Richard Pryor en Gene Wilder was. Dit was jare lank die kommersieel suksesvolste prent wat deur ’n swart persoon geregisseer is. In die western "Buck and the Preacher" het hy ook gespeel, saam met Harry Belafonte. Poitier, Bill Cosby en Belafonte het saamgewerk aan "Uptown Saturday Night" met Poitier as regisseur. Hy het Cosby ook in "Let's Do It Again", "A Piece of the Action" en "Ghost Dad" geregisseer.

Van 1995 tot 2003 het hy gedien in die direkteursraad van die Walt Disney Company.

In April 1997 is Poitier aangestel as ambassadeur van die Bahamas in Japan, ’n amp waarin hy steeds is. Hy is ook die Bahamas se ambassadeur in Unesco.



</doc>
<doc id="80674" url="https://af.wikipedia.org/wiki?curid=80674" title="Rex Harrison">
Rex Harrison

Sir Rex Harrison (5 Maart 1908 – 2 Junie 1990) was ’n Britse verhoog- en rolprentakteur. Hy het sy verhoogloopbaan in 1924 begin en sy eerste Tony in 1949 gewen vir sy rol as Hendrik VIII in "Anne of the Thousand Days". Hy het sy tweede Tony in 1957 gewen vir die rol van prof. Henry Higgins in "My Fair Lady". Hy het weer dié rol gespeel in die rolprentweergawe van 1964 – daarvoor het hy ’n Golden Globe en Oscar vir beste akteur gewen.

Benewens sy verhoogloopbaan het Harrison in verskeie rolprente gespeel, onder meer "Anna and the King of Siam" (1946), "The Ghost and Mrs. Muir" (1947), "Cleopatra" (1963) en "Doctor Dolittle" (1967). In Julie 1989 het koningin Elizabeth II hom tot ridder geslaan.

Harrison het in 1975 sy eerste outobiografie uitgereik. Sy tweede, "A Damned Serious Business: My Life in Comedy", is in 1991 ná sy dood gepubliseer. Hy was ses keer getroud en het twee seuns gehad: Noel en Carey. Hy het op die verhoog verskyn tot kort voor sy dood in Junie 1990 op die ouderdom van 82.

Reginald Carey Harrison is in Derry House in Huyton, Brittanje, gebore en het aan die Liverpool-kollege skoolgegaan. Hy het in 1924 in Liverpool die eerste keer op die verhoog verskyn. Sy loopbaan is tydens die Tweede Wêreldoorlog onderbreek terwyl hy in die Britse lugmag as vlugluitenant gedien het.

Hy het in Londen en New York rolle op die verhoog vertolk in stukke soos "Bell, Book and Candle", "Venus Observed", "The Cocktail Party", "The Kingfisher" en "The Love of Four Colonels". Hy was ook die regisseur van laasgenoemde. Hy het sy eerste Tony in 1949 gewen vir sy rol as Hendrik VIII in "Anne of the Thousand Days". Sy tweede Tony en internasionale roem het gevolg met sy rol as prof. Henry Higgins in "My Fair Lady", waarin hy saam met Julie Andrews verskyn het.

Latere stukke waarin hy opgetree het, sluit in "Henry IV", "Aren't We All?" en "The Admirable Crichton". Hy het in 1981 na die verhoog teruggekeer in die rol van Henry Higgins in "My Fair Lady" en sy verbinding met die toneelstukke van George Bernard Shaw herbevestig. Hy het Tony-benoemings gekry vir onder meer "Heartbreak House", "Caesar and Cleopatra" en "The Devil's Disciple."

Harrison se rolprentdebuut was in 1930 in "The Great Game". Daarna het rolle gevolg in "The Citadel" (1938), "Night Train to Munich" (1940), "Major Barbara" (1941), "Blithe Spirit" (1945), "Anna and the King of Siam" (1946), "The Ghost and Mrs. Muir" (1947) en "The Foxes of Harrow" (1947). Hy is die bekendste vir die rol van prof. Henry Higgins in the 1964-rolprentweergawe van "My Fair Lady". Dit was gebaseer op die Broadway-produksie met dieselfde naam en dié was weer gebaseer op die toneelstuk "Pygmalion" van George Bernard Shaw. Harrison het daarvoor ’n Oscar gewen vir beste akteur. In 1967 het hy ook in "Doctor Dolittle" gespeel en in 1968 in die komedie "The Honey Pot".

Hoewel hy in komedies uitgeblink het, het hy goeie reaksie ontlok in dramas soos "Cleopatra" (1963) as Julius Caesar en in "The Agony and the Ecstasy" (1965) as pous Julius II teenoor Charlton Heston as Michelangelo. Hy was ook in die Hindi-prent "Shalimar" en het die rol vertolk van ’n ouer homoseksueel teenoor Richard Burton as sy minnaar in "Staircase" (1969).
Hoewel hy uit die rolprentbedryf getree het ná die 1982-prent "A Time to Die", het Harrison steeds op Broadway en die Weseinde verskyn tot net voor sy dood. Hy is in 1984 vir nog ’n Tony benoem vir sy rol as kapt. Shotover in George Bernard Shaw se "Heartbreak House." Daarna het hy in onder meer "The Kingfisher" (1985), "Aren't We All?" (1986) en "The Admirable Crichton" (1989) verskyn.

Harrison is op 2 Junie 1990 in sy huis in Manhattan dood op die ouderdom van 82. Die verhoogstuk waarin hy toe verskyn het, "The Circle" (1989–1990), het met sy dood tot ’n einde gekom.





</doc>
<doc id="80677" url="https://af.wikipedia.org/wiki?curid=80677" title="Rooikeelkolpensie">
Rooikeelkolpensie

Die Rooikeelkolpensie ("Hypargos niveoguttatus") is 'n gelokaliseerde algemene standvoël van digte ruigtes, welige plantegroei en woudrande. Hulle verkies vogtiger habitats as die Rooskeelkolpensie en is die broeigasheer vir die Groenblouvinkie. Die voël is 13 cm groot en weeg 13 - 17 gram. In Engels staan die voël bekend as die "Red-throated Twinspot".




</doc>
<doc id="80679" url="https://af.wikipedia.org/wiki?curid=80679" title="Groenkolpensie">
Groenkolpensie

Die Groenkolpensie ("Mandingoa nitidula") is 'n gelokaliseerde algemene standvoël en hoogtetrekvoël in die woud, gewoonlik naby ooptes of gebiede met digte struikgewas. Hulle leef ook in gebiede met digte struikgewas, boomveld en kustreke in die winter. Die voël is sku en word maklik misgekyk. Die voël is 10 cm groot en weeg 8 - 11 gram. In Engels staan die voël as die "Green Twinspot" bekend.

Die groenkolpensie het vier subspesies:




</doc>
<doc id="80681" url="https://af.wikipedia.org/wiki?curid=80681" title="Rooiwangwoudsysie">
Rooiwangwoudsysie

Die Rooiwangwoudsysie, ook bekend as die Rooirugsaadvretertjie ("Cryptospiza reichenovii") is 'n gelokaliseerde algemene standvoël van woudonderbos maar word maklik misgekyk. Hulle vlieg baie vinnig en reguit. Die voël is 12 cm groot en weeg 12 - 17 gram. In Engels staan die voël as die "Red-faced Crimsonwing" bekend.



http://avibase.bsc-eoc.org/species.jsp?lang=EN&avibaseid=E034D9D964E5AC11


</doc>
<doc id="80683" url="https://af.wikipedia.org/wiki?curid=80683" title="Rooistertsaadvretertjie">
Rooistertsaadvretertjie

Die Rooistertsaadvretertjie, ook bekend as die Oostelike saadbrekertjie ("Pyrenestes minor") is 'n skaars standvoël in struikgewas in vogtige miomboboomveld, ruigtes, woudrande asook in teeplantasies. Snawelgrootte wissel en voëls met groter snawels eet groter saad. Die voël is 14 cm groot en weeg 18 gram. In Engels staan die voël as die "Lessor Seedcracker" bekend.





</doc>
<doc id="80686" url="https://af.wikipedia.org/wiki?curid=80686" title="Jon Voight">
Jon Voight

Jon Voight (geb. 29 Desember 1938) is ’n Amerikaanse akteur. Hy is vir vier Oscars benoem, waarvan hy een gewen het, en vir nege Golden Globes, waarvan hy drie gewen het. Voight is die pa van die aktrise Angelina Jolie en akteur James Haven.

Voight het in die laat 1960's internasionaal bekend geword danksy sy rol as ’n aspirant-gigolo in "Midnight Cowboy" (1969). In die 1970's het hy ’n sakeman wat met moord deurmekaar raak, vertolk in "Deliverance" (1972), ’n paraplegiese Viëtnam-veteraan in "Coming Home" (1978), waarvoor hy ’n Oscar vir beste akteur gewen het, en ’n platsak oud-bokskampioen in "The Champ" (1979).

Hoewel hy in die 1980's en 1990's in minder rolprente gesien is, het hy groot lof gekry vir sy spel as ’n meedoënlose bankrower in "Runaway Train" (1985) en ’n gewetenlose prokureur in "The Rainmaker" (1997). In die 2000's het hy uitstekende spel gelewer as Howard Cosell in "Ali" (2001), die Nazi-offisier Jürgen Stroop in "Uprising" (2001) en pous Johannes Paulus II in die TV-minireeks met dieselfde naam (2005).

Voight is in Yonkers, New York, gebore as die seun van Elmer Voight (gebore Voytka) en sy vrou, Barbara. Voight sr. was ’n professionele gholfspeler. Jon het twee broers, Barry en Wesley. Laasgenoemde is bekend as die sanger en liedjieskrywer Chip Taylor. Voight sr. se ouers was Slowaakse immigrante van Košice, toe nog deel van Oostenryk-Hongarye. Barbara se grootouers was van Duitse afkoms.

Voigt jr. het die Hoërskool Aartsbiskop Stepinac in White Plains, New York, bygewoon waar hy die eerste keer in toneelspel belanggestel het en in die skool se jaarlikse musiekblyspel, "The Song of Norway", gespeel het. Hy het in 1960 ’n B.A.-graad met kuns as hoofvak aan die Katolieke Universiteit van Amerika in Washington, D.C. behaal. Daarna is hy na New York, waar hy begin toneelspeel het.

In 1962 is Voight met die aktrise Lauri Peters getroud, saam met wie hy in die oorspronklike Broadway-produksie van "The Sound of Music" gespeel het. Hulle is in 1967 geskei en 1971 is hy met Marcheline Bertrand getroud. Hulle is in 1976 van bed en tafel geskei en in 1980 finaal geskei. Angelina Jolie en James Haven is sy kinders by Bertrand. Voight was verskeie jare lank vervreem van sy kinders, maar ná Bertrand se dood in 2007 het hulle versoen geraak.

’n Paar van sy bekende rolle was:


</doc>
<doc id="80687" url="https://af.wikipedia.org/wiki?curid=80687" title="Richard Dreyfuss">
Richard Dreyfuss

Richard Dreyfuss (geb. 29 Oktober 1947) is ’n Amerikaanse akteur wat veral bekend is vir sy rolle in "American Graffiti", "Jaws", "Close Encounters of the Third Kind" en "The Goodbye Girl".

Dreyfuss het die Oscar vir beste akteur in 1977 gewen vir "The Goodbye Girl" en is in 1995 benoem vir "Mr. Holland's Opus". Hy het ook ’n Golden Globe en Bafta gewen en is in 2002 vir twee Screen Actors Guild-pryse benoem.

Dreyfuss is as Richard Stephen Dreyfus in Brooklyn, New York, gebore as die seun van Norman, ’n prokureur en restaurateur, en Geraldine, ’n vredesaktivis. Sy pa het nie van New York gehou nie en het saam met die gesin na Europa getrek en toe Dreyfuss nege was, na Los Angeles. Dreyfuss het aan die Hoërskool Beverly Hills skoolgegaan.

Dreyfuss het in sy jeug begin toneelspeel in die Beverly Hills Joodse Sentrum. Hy het op 15 in die TV-produksie "In Mama's House" gespeel, en ná skool ’n paar klein rolle vertolk in onder meer "Peyton Place" en "The Big Valley". In die laat 1960's en vroeë 1970's was hy ook op Broadway en Off-Broadway te sien. In 1972 het Dreyfuss saam met Henry Fonda, Gloria Grahame, Ron Thompson en ander verskyn in die toneelstuk "The Time of Your Life".

Sy rolprentdebuut was in ’n klein rol in "The Graduate", waarvoor hy geen krediet gekry het nie. Sy eerste groot rol was in die 1973-treffer "American Graffiti", saam met ander toekomstige sterre soos Harrison Ford en Ron Howard. Sy eerste hoofrol het hy gespeel in die Kanadese prent "The Apprenticeship of Duddy Kravitz" (1974). Die volgende jaar het hy in nog twee treffers, "Jaws" (1975) en "Close Encounters of the Third Kind" (1977), gespeel wat albei deur Steven Spielberg geregisseer is. In 1978 het hy die Oscar vir beste akteur gewen vir sy uitbeelding van ’n sukkelende akteur in "The Goodbye Girl" (1977). Hy was toe 30 jaar oud en die jongste akteur wat ’n Oscar gewen het. Die rekord het 25 jaar lank gestaan tot dit in 2003 deur Adrien Brody gebreek is.

Omstreeks 1978 het Dreyfuss kokaïen gereeld begin gebruik en vier jaar later is hy in hegtenis geneem vir die besit van die dwelm nadat hy sy bewussyn verloor het terwyl hy bestuur het en sy motor ’n boom getref het. Ná tyd in ’n rehabilitasiekliniek het hy sy terugkeer gemaak in "Down And Out In Beverly Hills" (1986) en "Stakeout" (1987).

In 1989 het weer saam met Spielberg gewerk, dié keer aan "Always". Hy het in 1991 saam met Bill Murray in die komedie "What About Bob?" gespeel. In dieselfde jaar was hy die vervaardiger van "Prisoner of Honor", waarin hy ook gespeel het. Dreyfuss is vir ’n Oscar en Golden Globe benoem vir sy spel as Glenn Holland in "Mr. Holland's Opus" (1995). In die 2000's het hy nog verskeie rolle in rolprente, op TV en op die verhoog vertolk.

In November 2004 het Dreyfuss weens gesondheidsprobleme onttrek aan die Londense musiekblyspel "The Producers". In 2006 was hy een van die oorlewendes in die rolprent "Poseidon". In 2008 het hy die rol vertolk van die Amerikaanse visepresident Dick Cheney in Oliver Stone se biografieprent oor George W. Bush met die naam "W".

Hy het ’n ster op die Hollywood Walk of Fame en was saam met 99 ander sterre by die "2012 Academy Awards – Night of 100 Stars".

Dreyfuss is vroeg in die 1980's getroud met die skrywer en vervaardiger Jeramie Rain. Hulle het drie kinders gehad: Emily (1983), Benjamin (1986) en Harry (1990). Benjamin is met ’n seldsame oogsiekte gebore wat hom eindelik blind in sy linkeroog gelaat het. Die egpaar is in 1995 geskei en in 1999 is hy met Janelle Lacey getroud. Hulle is in 2005 geskei.

In 2006 is Dreyfuss met die Russies gebore Svetlana Erokhin getroud en hulle woon sedertdien in San Diego.



</doc>
<doc id="80688" url="https://af.wikipedia.org/wiki?curid=80688" title="Portier">
Portier

'n Portier is iemand wat die ingang van 'n gebou of terrein bewaak en die deur vir in- en uitgaande besoekers oophou. Die woord is afgelei van "poort" (deurgang), daarom word 'n portier ook soms 'n poortwagter of deurwagter genoem.

Portiers het oorspronklik die poorte van kloosters, paleise of ander groot geboue oopgemaak en gesluit. Vandag word portiers veral voor prestige hotelle en kantoorgeboue aangetref. Hulle help ook soms om inligting aan gaste te verskaf, bagasie rond te karwei of vervoer te organiseer (teksies se roep). Portiers word ook soms ingespan om die veiligheid van besoekers by kroeë en ander vermaaklikheisplekke te verseker en toegangsbeheer toe te pas.


</doc>
<doc id="80692" url="https://af.wikipedia.org/wiki?curid=80692" title="Saint-Germain-Laval">
Saint-Germain-Laval

Saint-Germain-Laval kan na een van die volgende nedersettings verwys:



</doc>
<doc id="80694" url="https://af.wikipedia.org/wiki?curid=80694" title="Gordonia">
Gordonia

Gordonia is 'n historiese naam vir 'n besonder dunbevolkte landstreek in die noordweste van die provinsie Noord-Kaap. Upington op die suidgrens van die gebied is die vernaamste sentrum. Kenmerkend van die gebied is die skrille kontraste: lowergroen wingerde en lusernlande teenoor rooi sandduine en 'n barre kliplandskap.

Gordonia grens aan Namibië en Botswana. Die Oranjerivier loop van oos na wes en die Moloporivier van noord na suid deur die streek en sluit net noord van die Augrabieswaterval by die Oranje aan. Aan die oostekant word dit begrens deur die Lang- en die Korannaberge.

Die noorde vorm deel van die Kalahari. Dit is 'n plat gebied met verskeie permanente duine wat tot 100 km lank is. Fyn sand is deur die noordwestewinde tot rye duine gevorm wat van noordwes tot suidoos loop. Tussen hierdie rooi tot wit duinrye is die “strate” waarin in die somer effense grasse groei. 'n Bietjie weliger plantegroei kom in die droë rivierbeddings voor. Dit verskaf genoeg voedsel vir die wildsbokke. Besonder opvallend is die wydverspreide kameeldoringbome met hul versamelneste. Gordonia het altyd baie warm somers en kry 'n karige reënval wat wissel tussen die 100 en 150 mm per jaar.

Ekstensiewe boerdery word op groot plase bedryf. Hoofsaaklik bestaan die veestapel uit skape (veral karakoele), maar beeste word wel aangetref. Op die Oranjerivier se oewers en eilande van die Boegoebergdam af tot by Augrabies ('n gebied van 280 km lank) vind intensiewe boerdery plaas. Die vernaamste besproeiingsgebiede is Kanoneiland, Keimoes en Kakamas. Lusern, lusernsaad, lemoene, koring, sorghum, grondbone, katoen, sagtevrugte, groentesaad, mielies, peulvrugte (erte, lensies, bone), druiwe, droë vrugte (sultanas, rosyne, perskes) en wyn word gelewer.

Gordonia lewer scheeliet, wolfram en pikblende. By Groot-Witpan, Groot-Aarpan, Eensaamheidpan, Filanderspan en verskeie ander panne oos en wes van die R360-pad word sout gewin.

Gordonia het vier natuurreservate. Die Kgalagadi Vredespark lê in Suid-Afrika en Botswana. Die R360-roete gaan van Upington deur die park na die Mata Mata-grenspos op die Namibiese grens. By Askham draai die R31-pad weswaarts na die Rietfontein-grenspos. Vanaf Upington swaai die N10-nasionalepad weswaarts na die Nakop-grenspos naby Ariamsvlei in Namibië.

Noordwes van Kakamas is die Augrabies Nasionale Park. Tussen die Bergenaarspadpas en Padkloofpas in die Langberge is die Witsand natuurreservaat. Die Spitskop natuurreservaat is net buite Upington.

Upington en Pabalello vorm die //Khara Hais plaaslike munisipale gebied. Dit maak deel uit van die Z.F.Mgcawa distriksmunisipaliteit en dit beslaan 'n groter gebied as die voormalige distrik Gordonia. Nog vyf ander plaaslike munispale gebiede is deel van hierdie distrik. Mier grens aan die Oorgrenspark. Aan die oostekant van die streek vorm Boitshoko, Ditloung, Olifantshoek en Postmasburg 'n munisipale gebied. Langs die Oranjerivier is die dorpe Kakamas, Keimoes, Kenhardt, Louisvale, Marchand, Raaswater en Riemvasmaak 'n munisipaliteit. In die suidooste is Groblershoop, Grootdrink en Wegdraai saam 'n munispale gebied. Oos van die Langberge en eintlik al in Griekwaland-Wes is Daniëlskuil, Lime Acres en Tlhakalatlou saam 'n munisipale gebied.

Tussen 1868 en 1878 was daar oorloë tussen die Khoikhoi-afstammelinge die Korannas en die Kaapse owerheid. Die Korannas is verslaan en Korannaland is vernoem na die Kaapse premier sir Gordon Sprigg. In Januarie 1880 is Basterboere van suid van die Oranje op die noordoewer van die rivier geplaas om die grens te beskerm en te keer dat die Korannas hulle weer daar vestig. Later het die Basters verder noordwaarts meer grond in ewigdurende erfpag gekry. Toe was die grense die 28º suiderbreedtelyn, die 21º oosterlengtelyn, die Oranjerivier en die Langberge. Blanke boere is gevestig en die grense van Gordonia het langsamerhand wyer geword. In 1885 het dit deel geword van die nuwe kroonkolonie Brits-Betsjoeanaland wat in 1895 opgegaan het in die Kaapkolonie. Van toe af het Gordonia sterk as 'n aparte streek ontwikkel. Gordonia met 'n area van 53 546 km² was lank die grootste landdrosdistrik en afdelingsraadgebied in die land.

Prominente politici het die kiesafdeling Gordonia (gevorm in 1923) verteenwoordig. J.H. Conradie was van 1924 tot 1929 die Volksraadslid, waarna hy administrateur van die Kaapprovinsie geword het. Sy opvolger was A.P.J. (Adriaan) Fourie van die Verenigde Party wat in Jan Smuts en J.B.M. Hertzog se kabinette van 1933 en 1938 agtereenvolgens minister van arbeid, handel en nywerheid en spoorweë en hawens was. Later jare het dr. S.W. van der Merwe die kiesafdeling verteenwoordig en was adjunkminister en later minister van gesondheid.

In Mei 1954 het 15 000 springbokke vanuit die Kalahari die Gordonia-streek ingestroom. Dit was waarskynlik die laaste van die springboktrekke wat eie was aan die 19de eeu.




</doc>
<doc id="80716" url="https://af.wikipedia.org/wiki?curid=80716" title="Daughter">
Daughter

Daughter is 'n "indie folk" musiekgroep vanuit Londen, Engeland, wat uit drie lede bestaan.


</doc>
<doc id="80719" url="https://af.wikipedia.org/wiki?curid=80719" title="Mieliedriehoek">
Mieliedriehoek

Die mieliedriehoek is 'n landbougebied in die sentrale deel van Suid-Afrika wat weens sy grond, temperatuur en reënval 'n besonder hoë mielieopbrengs lewer.

Mahikeng (Noordwes), Pretoria (Gauteng) en Barberton (Mpumalanga) (al drie naastenby op die 25º suiderbreedtelyn) vorm die vae noordgrens van die mielieproduserende streek. Die suidpunt van die driehoek lê in die omgewing van Smithfield in die Vrystaat. Ander groot dorpe op die grense van die streek is Lichtenburg en Vryburg in Noordwes, Ermelo en Carolina in Mpumalanga en Ladybrand en Wepener in die Vrystaat.

Die grond in die streek is betreklik vrugbaar, maar het 'n tekort aan fosforoksied en kalk. Rondom Bethal in Mpumalanga en in die noordwestelike Vrystaat bestaan die grond uit verweerde dolerietsome en lewer daarom goeie oeste.



</doc>
<doc id="80720" url="https://af.wikipedia.org/wiki?curid=80720" title="Vaalstreepkoppie">
Vaalstreepkoppie

Die Vaalstreepkoppie ("Emberiza impetuani") is 'n voëlspesie wat endemies is aan Suider-Afrika. Hulle is algemene tot volop nomades op halfwoestynvlaktes, in Karoobossieveld en dorre savanne. Af en toe vind invalle in die kuslaaggebied van die westelike Wes-Kaap en die grasveld- en savannestreke plaas. Hulle vergader in groot getalle om na goeie reëns te broei. Hulle word soms ook in los assosiasie met sperwers aangetref. Die voël is 14 cm groot en weeg 13 - 20 gram. In Engels staan die voël as die "Lark-like bunting" bekend.




</doc>
<doc id="80728" url="https://af.wikipedia.org/wiki?curid=80728" title="Inlandsee">
Inlandsee

Inlandsee is 'n pan wat gevorm het in 'n depressie in die Vrystaat, suid van Parys tussen die N1-nasionalepad en Vredefort.

Inlandsee lê in die middel van die Vredefort-koepel, die gebied waar 2020 miljoen jaar gelede een van die grootste impakkraters op aarde gevorm is. Die depressie self is egter baie jonger en stam dalk uit die Dwyka-ystyd van 300 miljoen jaar gelede.

Wanneer daar baie reën val, vul die pan met water en kom daar talle voëls, soos flaminke, daar woon. 


</doc>
<doc id="80729" url="https://af.wikipedia.org/wiki?curid=80729" title="Novelle">
Novelle

ŉ Novelle is ‘n geskrewe, fiktiewe, prosaverhaal gewoonlik langer as ŉ kortverhaal maar korter as ŉ roman. Die woord is afgelei van die Italiaanse woord ""novella–"", vroulike vorm van ""novello–"", wat "nuut" beteken. Dit is ŉ algemene literêre genre in verskeie Europese tale.

ŉ Novelle bevat normaalweg minder intrige as ŉ roman, maar meer ingewikkelde intriges as ŉ kortverhaal. Die intriges kry ook meer tyd om te ontwikkel as in die geval van kortverhale. Anders as met romans is dit gewoonlik nie in hoofstukke opgedeel nie, en is baie maal bedoel om in een sessie gelees te word, net soos die kortverhaal, hoewel oop ruimte soms gebruik word om gedeeltes te skei. Dit behou dus die geheeleffek. Warren Cariou skryf:

The novella is generally not as formally experimental as the long story and the novel can be, and it usually lacks the subplots, the multiple points of view, and the generic adaptability that are common in the novel. It is most often concerned with personal and emotional development rather than with the larger social sphere. The novella generally retains something of the unity of impression that is a hallmark of the short story, but it also contains more highly developed characterization and more luxuriant description.

Die novelle as literêre genre se ontwikkeling begin met die vroeg-Renaissance literêre werke van die Italianers en Franse. Vernaam Giovanni Boccaccio (1313–1375), skrywer van die "Decameron" (1353)—honderd novelles vertel deur tien mense, sewe vroue en drie mans wat vlug van die Swart Dood deur te ontsnap van Florence na die Fiesole-heuwels, in 1348; en deur die Franse koningin, Marguerite de Navarre (1492–1549), [ook bekend as Marguerite van Valois, et. alii.], skrywer van "Heptaméron" (1559)—Twee-en-sewentig oorspronklike Franse vertellings (gemodelleer volgens die struktuur van die "Decameron").

Dit was nie tot die laat agtiende en vroeë negentiende eeu wat skrywers die novelle tot ŉ literêre genre, gestruktureer volgens voorskrifte en reëls, gevorm het nie. In die tyd was die Duisters die mees aktiewe skrywers van die "Novelle" (Duits: "Novelle"; meervoud: "Novellen"). Vir die Duitste skrywer is ŉ novelle ŉ fiktiewe narratief van onbepaalde lengte—van ŉ paar tot honderde bladsye—beperk tot ŉ enkele, aksiebelaaide gebeurtenis, situasie of konflik wat lei tot ŉ onverwagse keerpunt ("Wendepunkt"), en aanleiding gee tot ŉ logiese maar verrassende einde; "Novellen" neig om ŉ konkrete simbool te bevat, wat die verhaal se vaste punt is. Hulle is nog steeds bekend. 


</doc>
<doc id="80734" url="https://af.wikipedia.org/wiki?curid=80734" title="Genre">
Genre

Genre (// of //; vanuit Frans, genre //, "tipe" of "soort", vanuit Latyn: genus (stam gener-), Grieks: genos, γένος) is die term vir enige kategorie van letterkunde of ander kunsvorms en vermaak, bv. musiek, hetsy geskrewe of gesproke, mondelik of visueel, gegrond op ŉ stel stilistiese kriteria. Genres word saamgestel deur konvensies wat met tyd verander soos nuwe genres uitgevind word en die oueres in onbruik verval. Werke val gereeld in veelvuldige genres deur die leen en herkombinering van die konvensies. Genre-teorie is ŉ sytak van die kritiese teorie. 
Genre het afgeskop as ŉ absolute klassifikasiestelsel vir Oud-Griekse literatuur. Poësie, prosa en opvoering het ŉ spesifieke en berekende styl gehad wat verwant was aan die tema van die storie. Spraakpatrone vir komedie sou nie gepas wees vir tragedie nie, en selfs akteurs was beperk tot hulle genre met die veronderstelling dat ŉ sekere tipe persoon beter sou wees daarin om ŉ sekere tipe storie te vertel.

In daaropvolgende periodes sou genres groei en ontwikkel in reaksie tot veranderings in die gehore en skeppers. Genre word ook ŉ belangrike hulpmiddel vir die publiek om sin te maak uit onvoorspelbare kuns. Aangesien kuns baie maal ŉ reaksie is op ŉ sosiale toestand, deurdat mense skryf/skilder/sing/dans oor dit wat hulle weet, is die gebruik van genre as hulpmiddel noodsaaklik om aan te pas by die veranderde betekenisse. Om die waarheid te sê het nuwe kunsvorms so ver terug as antieke Griekeland tot stand gekom wat gevra het vir die evolusie van genre, byvoorbeeld die "tragikomedie".

Genre lei aan die selfde gebreke as enige klassifikasiestelsel. Dit is bruikbaar solank onthou word dat dit ŉ hulpmiddel is, wat hersien en nagesien moet word, en dat werke op hulle eie meriete geweeg moet word asook hulle plek binne die genre. Dit is al voorgestel dat genres met mense resoneer vanweë die familiariteit, die snelskrifkommunikasie asook die geneigdheid van genres om saam met openbare mores te skuif en die tydsgees te reflekteer. Hoewel die storievertellingsgenre na ŉ mindere kunsvorm verplaas is omrede die wesenlike groot lenery uit die konvensies, het aanhang gegroei. Voorstaanders argumenteer dat die karakter van ŉ effektiewe genrestuk in die variasie, herkombinering en evolusie van die kodes lê.




</doc>
<doc id="80736" url="https://af.wikipedia.org/wiki?curid=80736" title="Epiek">
Epiek

‘n Epiek (vanaf die Oudgriekse byvoeglike naamwoord ("epikos"), van ("epos") "woord, storie,gedig") is ŉ omslagtige verhalende gedig, gewoonlik oor ŉ ernstige onderwerp wat detail bevat oor heroïese dade en gebeure van groot belang vir ŉ beskawing of nasie. Mondelinge digkuns kan ook as ŉ epiek kwalifiseer, en Albert Lord en Milman Parry voer aan dat klassieke eposse in wese ŉ mondelinge vorm van digkuns was. 

Nog ŉ tipe heldedig of epiek is ŉ epyllion (meervoud: epyllia) ook genoem "klein-epos", wat ŉ verkorte verhalende gedig is met ŉ romantiese of mitologiese tema. Die term is in die negentiende eeu in gebruik geneem. Dit verwys merendeels na die geleerde, korter heksametriese gedigte van die Hellenistiese periode en die ooreenstemmende werke in Rome bestaande uit die neoteriese era; tot ŉ mindere mate sluit die term ook sommige gedigte in uit die Engelse Renaissance, veral die beïnvloed deur Ovidius. Die bekendste voorbeeld van ŉ klassieke epyllion is moontlik Catullus 64.

Van die bekendste voorbeelde van epiese digkuns sluit in die "Ramayana", "Mahabharata", die Oudgriekse "Ilias" en die "Odussee", die Oudengelse "Beowulf", of die Portugese digter Luís de Camões se "Lusiade" ("Os Lusíadas", 'n historiese benaming vir die Portugese, die bewoners van Lusitanië), 'n geïdealiseede geskiedenis van Portugal".


</doc>
<doc id="80738" url="https://af.wikipedia.org/wiki?curid=80738" title="Hygliteratuur">
Hygliteratuur

Hygliteratuur of Erotiese literatuur bestaan uit fiktiewe en feitlike stories en berigte van mense se seksuele doen en late, met die eienskap of intensie om die leser seksueel te prikkel. Die soort erotika kom te voorskyn as romans, kort verhale, poësie, lewensgetroue memoirs en sekshandleidings. ŉ Algemene eienskap van die genre is seksuele fantasieë oor temas soos prostitusie, orgies, homoseksualiteit, sadomasochisme en vele ander taboe onderwerpe en fetisje, wat potensieel in eksplisiete taal uitgedruk word. Ander gemeenskaplike kenmerke is satire en sosiale kritiek. Ten spyte van kulturele taboes rondom sulke materiaal, is die sirkulering van erotiese literatuur nie as ŉ groot probleem beskou voor die uitvinding van die drukpers nie, aangesien die kostes vir die produsering van individuele manuskripte beperk was tot ŉ baie klein groepie lesers. Die koms van die drukpers in die 15de eeu het ook ŉ groter mark en groter beperkings tot gevolg gehad, wat die vorm van sensuur aangeneem het asook wetlike kontroles op publikasie op grond van obseniteit. As gevolg hiervan is ŉ groot deel naderhand klandestien geproduseer.

Baie erotiese literatuur word vergesel van erotiese kuns wat die teks illustreer.


</doc>
<doc id="80740" url="https://af.wikipedia.org/wiki?curid=80740" title="Liriek">
Liriek

Liriek (Grieks λύρα (lura), wat "lier" beteken) is volgens die letterkunde die versamelnaam vir tekste, meestal poësie, waarin daar spontaan uiting gegee word aan ŉ subjektiewe persoonlike gevoelservaring deur dikwels gebruik te maak van ŉ musikale of ritmiese ondertoon. Dit word onderskei van drama en epiek in dat daar in suiwer liriek slegs ŉ ongeïdentifiseerde spreker of verteller aan die woord is en geen karakters of gebeure nie. Tipiese vorme hiervan is die sonnet, ode, ditirambe, himne, elegie en epigram.

Aristoteles, in sy "Poëtika" 1447a, vermeld liriese digkuns ("kitharistike" uitgevoer saam met die cithara, ŉ tipe "lier") saam met drama, epiek, dans, skilderkuns en ander vorme van mimesis. Die liriese gedig wat terugdateer na die Romantiese era, besit sommige tematiese voorgangers in die Oud-Griekse en Romaanse vers, maar die antieke definisie is gegrond op metriese kriteria, en is in argaïese en klassieke Griekse kultuur voorveronderstel as lewendige optredes vergesel van snaarinstrument.

Een van die eerste liriese digters was Sappho en van die belangrikste genres onder die liriek is die sonnet. ŉ Groot deel van die negentiende en twintigste-eeuse poësie behoort ook tot die liriek.


</doc>
<doc id="80742" url="https://af.wikipedia.org/wiki?curid=80742" title="Mito-poësis">
Mito-poësis

Mito-poësis (volgens Hellenistiese Grieks "mite-skepping") is ŉ verhalende genre in moderne letterkunde en kinematografie waar ŉ fiktiewe mitologie geskep word deur skrywers van prosa of ander fiksie. Die woord "mito-poësis" volg op die gebruik van "mythopoeia" deur J. R. R. Tolkien in die 1930's. Die skrywers in hierdie genre integreer tradisionele mitologiese temas en argetipes in fiksie.

Mito-poësis is ook die handeling vir die skep van mitologieë. Vername skrywers van mito-poësis sluit in, Tolkien, William Blake, H. P. Lovecraft, Lord Dunsany, Mervyn Peake en George MacDonald. Hoewel baie literêre werke mitiese temas bevat is daar min wat die werklike digte selfverwysendheid en doelmatigheid van mito-poësis benader. Dit is verbeelde mitologie wat, eerder as ontstaan uit eeu-oue mondelinge tradisie, neergepen word deur ŉ enkele skrywer of klein groepie oor ŉ kort tydperk.

Anders as fantasiewêrelde of ŉ fiktiewe heelal wat gemik is op die oproep van gedetailleerde wêrelde met goed ŉ geordende geskiedenis, geografie en natuurwette, poog mito-poësis om die nabootsing en insluiting van werklike mitologie, spesifiek geskep om mitologie na moderne lesers te bring, en/of om geloofwaardigheid en literêre diepte aan fiktiewe wêrelde te bring in fantasie- of wetenskapfiksieboeke en rolprente.

Dit word amper sonder uitsondering geheel en al geskep deur ŉ individu, soos die wêreld van Tolkien se Middelaarde.


</doc>
<doc id="80743" url="https://af.wikipedia.org/wiki?curid=80743" title="Nonsens-literatuur">
Nonsens-literatuur

Literêrere nonsens (of nonsens-literatuur) is ŉ breë kategorisering van letterkunde wat betekenisvolle en onsinnige elemente gebruik om taalkonvensies of logiese bewysvoering te omseil. Hoewel die bekendste vorm van literêre nonsens die nonsensvers is, kom die genre in baie vorme van letterkunde voor.

Die effek van nonsens word baie maal veroorsaak deur ŉ oorvloed betekenis eerder as ŉ tekort daaraan. Nonsens is dikwels humoristies van aard, hoewel die humor afgelei word van sy onsinnige aard, teenoor meeste ander humor wat snaaks is omdat dit wel sin maak.

Die oorsprong van literêre nonsens word verdeel in twee vertakkings. Die eerste en oudste vertakking kan teruggetrek word na volkstradisies, volksverhale, dramas, rympies, liedere en speletjies, soos die Engelse kinderrympie "Hey Diddle Diddle". Engelse speelterreinrympies en die literêre gestalte Mother Goose is ŉ ietwat kontemporêre inkarnasie van hierdie skryfstyl. Die rol in volkstradisie wissel van geheuerympie-ontwerp tot parodie en satire.

Die tweede nuwer vertakking van literêre nonsens se oorsprong lê in die intellektuele absurditeite van hofdigters, geleerdes en intellektuele vanuit verskeie agtergronde. Hierdie skrywers het dikwels gesofistikeerde vorme geskep van Latynse parodieë, religieuse travestieë en politieke satire.

Hedendaagse literêre nonsens spruit voort vanuit ŉ kombinasie van die twee vertakkings. Hoewel nie die eerste om die gekruisde vorm van nonsens te skryf nie, het Edward Lear dit ontwikkel en populêr gemaak in sy vele limerieke (beginnende met "A Book of Nonsense", 1846) en ander bekende tekste soos "The Owl and the Pussycat", "The Dong with a Luminous Nose," "The Jumblies" en "The Story of the Four Little Children Who Went Around the World." Lewis Carroll het hierop voortgebou en maak van literêre nonsens ŉ wêreldwye verskynsel met "Alice's Adventures in Wonderland" (1865) en "Through the Looking-Glass" (1871). Carroll se gedig "Jabberwocky", wat in die laasgenoemde boek verskyn, word dikwels beskou as wesenlike nonsens-literatuur.


</doc>
<doc id="80744" url="https://af.wikipedia.org/wiki?curid=80744" title="Klipstreepkoppie">
Klipstreepkoppie

Die Klipstreepkoppie ("Emberiza tahapisi") is 'n algemene standvoël en gedeeltelike trekvoël op klipperige hange in grasveld en oop boomveld. Die voël is 14 cm groot en weeg 12 - 20 gram. In Engels staan die voël as die "Cinnamon-breasted bunting" bekend.




</doc>
<doc id="80746" url="https://af.wikipedia.org/wiki?curid=80746" title="Rooivlerkstreepkoppie">
Rooivlerkstreepkoppie

Die Rooivlerkstreepkoppie ("Emberiza capensis") is 'n amper-endemiese algemene standvoël in die suide van Suid-Afrika en raak gelokaliseerd en skaars in die noorde. Die voël is 16 cm groot en weeg 17 - 27 gram. In Engels staan die voël as die "Cape Bunting" bekend.




</doc>
<doc id="80748" url="https://af.wikipedia.org/wiki?curid=80748" title="Rooirugstreepkoppie">
Rooirugstreepkoppie

Die Rooirugstreepkoppie ("Emberiza flaviventris") is 'n algemene standvoël in boomveld en vogtige savanne. Die voël is 15 cm groot en weeg 15 tot 22 gram. In Engels staan die voël as die "Golden-breasted Bunting" bekend.

Daar is drie subspesies:




</doc>
<doc id="80750" url="https://af.wikipedia.org/wiki?curid=80750" title="Geelstreepkoppie">
Geelstreepkoppie

Die Geelstreepkoppie ("Emberiza cabanisi") is 'n skaars tot gelokaliseerde algemene standvoël in miombo-boomveld. Die voël is 16 cm groot en weeg 15 - 25 gram. In Engels staan die voël as die "Cabanis's Bunting" bekend.





</doc>
<doc id="80753" url="https://af.wikipedia.org/wiki?curid=80753" title="Amir Abbas Hoveyda">
Amir Abbas Hoveyda

Amir Abbas Hoveyda (Persies: امیرعباس هویدا; "Amīr `Abbās Hoveyda", * 18 Februarie 1919, † 7 April 1979 in Teheran) was 'n Iranse ekonoom en politikus wat tussen 27 Januarie 1965 en 7 Augustus 1977 as eerste minister gedien het. Sy ampstermyn van byna dertien jaar was die langste van alle premiers in die geskiedenis van Iran. Hoveyda het daarnaas ook die ampte van vise-premier en minister van finansies in die kabinet van Hassan-Ali Mansur beklee. 

Ná die Iranse Rewolusie in 1979 is hy deur die nuut geskepte Islamitiese Rewolusionêre Geregshof skuldig bevind van "oorlogsvoering teen God" en die "verspreiding van korrupsie op Aarde", ter dood veroordeel en tereggestel.


</doc>
<doc id="80754" url="https://af.wikipedia.org/wiki?curid=80754" title="Witvlerkkanarie">
Witvlerkkanarie

Die Witvlerkkanarie ("Crithagra leucoptera") is 'n endemiese, skaars tot gelokaliseerde algemene standvoël en nomade in digte struikgewas en digte fynbos maar nie noodwendig naby proteas nie. Dit is die volopste in droër gebiede. Die voël is 15 cm groot en weeg 18 - 25 gram. In Engels staan die voël as die "Protea canary" bekend.





</doc>
<doc id="80755" url="https://af.wikipedia.org/wiki?curid=80755" title="Witkeelkanarie">
Witkeelkanarie

Die witkeelkanarie ("Crithagra albogularis") is 'n amper-endemiese, algemene standvoël en plaaslike nomade in kusruigtes, Karoobossieveld en halfwoestyn. Die voël is 16 cm groot en weeg 18 – 38 gram. In Engels staan die voël as die "White-throated Canary" bekend.





</doc>
<doc id="80758" url="https://af.wikipedia.org/wiki?curid=80758" title="Ridderroman">
Ridderroman

’n Ridderroman (ook ridderepiek of ridderverhaal) is ’n Middeleeuse berymde verhaal waarin ridders as helde optree, en het aan die einde van die elfde eeu in Frankryk ontstaan. Dit was veral populêr onder die aristokrasie van die hoë Middeleeue en vroeë Moderne Europa. Dit is fantastiese stories oor wonderbaarlike avonture van soekende rondreisende ridders, uitgebeeld met heroïese eienskappe. Die klem gelê op heteroseksuele liefde en galante maniere onderskei dit van die "chanson de geste" en ander tipe epiek, waar manlike militêre heroïsme vooropgestel word. Populêre letterkunde leen ook uit hierdie tema, maar met ’n ironiese, satiriese of burlesk oogmerk. Ridderverhale het legendes, sprokies en geskiedenis herverwerk om aan te pas by lesers en aanhoorders se smaak, maar teen circa 1600 was dit uit die mode en is dit skitterend satiries saamgevat deur Miguel de Cervantes in sy roman "Don Quichot". Tog word die moderne uitbeelding van "Middeleeus" meer deur die ridderroman beïnvloed as enige ander Middeleeuse genre, en die woord "Middeleeus" roep altyd beelde op van ridders, prinsesse in die knyp, drake en ander romantiese stylfigure.

Oorspronklik is ridderliteratuur in Oudfrans, Anglo-Normandies en Oksitaans, en later in Engels en Duits geskryf. Gedurende die vroeg dertiende eeu is ridderromans toenemend as prosa geskryf. Latere romans, veral die van Franse oorsprong, het ’n merkbare geneigdheid gehad tot die uitlig van temas oor hoofse liefde soos getrouheid in teëspoed.

Gedurende die Gotiese herlewing, vanaf circa 1800 het die konnotasie met ridderverhale verskuif van die magiese en fantastiese na die effens onheilspellende "Gotiese" avontuurverhale.


</doc>
<doc id="80759" url="https://af.wikipedia.org/wiki?curid=80759" title="Satire">
Satire

ŉ Satire is ŉ hekelende letterkundige geskrif en genre wat spottenderwys menslike en individuele swakhede, dwaashede, wantoestande en tekortkominge uitbeeld, met soms die bedoeling om verbetering te motiveer. Die term "satura", afgelei van die Latyns: "satira" (bont mengelmoes, deurmekaarspul), verwys oorspronklik na ŉ Latynse digvorm (lang heksametriese gedig met dialoog wat spot met die gemeenskap se swakhede en wanpraktyke) met Lucillius as pionier. Met die ontwikkeling van die begrip het daar op ŉ stadium verwarring ontstaan tussen die Latynse "satura" en Griekse "satyros" met die gevolg dat die woord as "satyra" geskryf is en "satyre" geword het in Engels. Die etimologiese verwarring is deur Isaac Casaubon opgeklaar in 1605.

Die algemene bedoeling van satire is om humoristies te wees, met die groter doel dikwels konstruktiewe sosiale kommentaar deur die gebruik van vernuf as wapen en as hulpmiddel om aandag te vestig op spesifieke en wyer geskille in die samelewing. ŉ Gemene deler van satire is sterk ironie of sarkasme—"in satire, irony is militant" —maar parodie, burlesk, oordrywing, jukstaposisie, vergelyking, analogie en dubbelsinnigheid kom gereeld in satiriese spraak en skrywes voor. Die "militante" ironie of sarkasme wil baie maal voorgee om dit wat die satirikus poog om aan te val, goed te keur (of ten minste as normaal weer te gee). Satire word deesdae gevind in heelwat ekspressiewe kunvorme, insluitend letterkunde, opvoerings, kommentaar, televisieprogramme en media soos lirieke.

Beroemde satirici sluit in die Engelse Dryden, Swift, Addison, Steel, Pope, Fielding, Byron en Thackeray; die Spaanse Cervantes; en die Franse Rabelais en Voltaire. Die bekendste Afrikaanse satirici sluit in Dr. O’Kulis (vgl. Sy Eselskakebeen), C.J. Langenhoven, A.G. Visser en N.P. van Wyk Louw. Afrikaanse letterkunde na die 1960's toon ook ŉ sterk satiriese inslag, met onder andere P.G. du Plessis se 'n Seder val in Waterkloof, Die Keiser van Bartho Smit, Drakenstein my Drakenstein van M.M. Walters, en Etienne Leroux se Sewe dae by die Silbersteins en Magersfontein, o Magersfontein!


</doc>
<doc id="80761" url="https://af.wikipedia.org/wiki?curid=80761" title="Tragikomedie">
Tragikomedie

'n Tragikomedie soos afgelei kan word uit die naam, is 'n tipe drama waarin tragiek en komedie ineengeweef is. Die term word vir dramas van uiteenlopende aard gebruik aangesien daar geen ooreenstemming bestaan oor die elemente ter sake nie. Griekse en Romeinse dramas is normaalweg streng geskei tussen drama en komedie, hoewel sommige van Euripides se dramas in hierdie genre kan val. Aristoteles het die tragedie verkies maar maak wel melding (Poetica: XIII) van populêre dramas waarin die goeie beloon word en die slegte gestraf word. Plautus is die eerste, sover bekend, wat die term "tragicocomoedia" gebruik het vir sy drama "Amphitryon" vanweë die feit dat beide karakters van hoë en lae stand daarin opgetree het.

Tydens die Renaissance, in Italië met Cinthio as belangrike rolspeler, het die tipe drama meer algemeen geword, veral vanweë die vryer Middeleeuse dramas wat nie deur kritici geïgnoreer kon word nie. Die dramas het in 'n afwisselende mate die komedie en tragedie gemeng maar het altyd op 'n gelukkige einde uitgeloop. Hoewel kritici dit afgekeur het en die tragikomedie in Italië nie goedgekeur is nie is Guarini se invloedryke herderspel "Il pastor fid" so genoem. In Spanje en Frankryk was die klassieke reëls nie so streng toegepas nie en het die tragikomedie gebloei in die 16de en vroeg 17de eeu onder dramaturge soos die Spaanse Lope de Vega en Franse Gamier, Rotrou en Hardy.

Teen die agtiende eeu het die genre ongewild geraak maar herlewing in die twintigste eeu het gevolg na leiding van skrywers soos Pirandello, Beckett, Ionesco en Durrenmat. Uys Krige se "Die Goue Kring" kan ook as 'n Afrikaanse tragikomedie beskryf word.


</doc>
<doc id="80766" url="https://af.wikipedia.org/wiki?curid=80766" title="Emberiza">
Emberiza

Emberiza is 'n genus van voëls wat aan die orde van sangvoëls ("Passeriformes") en die familie Emberizidae behoort.




</doc>
<doc id="80768" url="https://af.wikipedia.org/wiki?curid=80768" title="Streepkopkanarie">
Streepkopkanarie

Die Streepkopkanarie ("Crithagra gularis") is 'n algemene standvoël in boomveld, ruigtes en struikgewas; dikwels in heuwelagtige gebiede. Hulle word dikwels op aalwyne aangetref. Die voël is 15 cm groot en weeg 12 - 25 gram. In Engels staan die voël as die "Streaky-headed seedeater" bekend.





</doc>
<doc id="80769" url="https://af.wikipedia.org/wiki?curid=80769" title="Swartoorkanarie">
Swartoorkanarie

Die Swartoorkanarie ("Crithagra mennelli") is 'n skaars tot gelokaliseerde algemene standvoël in miombo- en mopanieboomveld. Hulle sluit dikwels by voëlgroepe aan. Die voël is 14 cm groot en weeg 13 - 18 gram. In Engels staan die voël as die "Black-eared seedeater" bekend.





</doc>
<doc id="80772" url="https://af.wikipedia.org/wiki?curid=80772" title="Dikbekkanarie">
Dikbekkanarie

Die Dikbekkanarie ("Crithagra sulphurata") is 'n algemene standvoël in boomveld, halfvogtige ruigtes en tuine. Hulle soek gewoonlik kos in die blaredak van bome. Die voël is 14 cm groot en weeg 15 - 23 gram. In Engels staan die voël as die "Brimstone canary" bekend.





</doc>
<doc id="80774" url="https://af.wikipedia.org/wiki?curid=80774" title="Wegraping">
Wegraping

Die wegraping 'n ideologie of geloof dat Jesus sy uitverkorenes in die geheim van die Aarde gaan wegneem terwyl die nie-gelowiges sal agterbly. Die woord "wegraping" kom glad nie in die Bybel voor nie, maar word soms gebruik om die wederkoms te beskryf.

Na die sogenaamde wegraping volg 'n periode van 7 jaar van verdrukking waarna Jesus vir 'n tweede keer kom. Diegene wat deur die 7 jaar verdrukking gaan kry dus 'n tweede kans om gered te word.


</doc>
<doc id="80775" url="https://af.wikipedia.org/wiki?curid=80775" title="Geeloogkanarie">
Geeloogkanarie

Die Geeloogkanarie ("Crithagra mozambica") is 'n algemene tot volop standvoël in oop boomveld, savanne en tuine. Hulle is dikwels in swerms saam met ander saadeters. Die voël is 11 cm groot en weeg 9 - 16 gram. In Engels staan die voël as die "Yellow-fronted canary" bekend.





</doc>
<doc id="80776" url="https://af.wikipedia.org/wiki?curid=80776" title="Bergkanarie">
Bergkanarie

Die Bergkanarie ("Crithagra atrogularis") is 'n algemene standvoël en plaaslike nomade in doringboomsavanne, droë boomveld en landerye. Hulle is gewoonlik in swerms saam. Die voël is 11 cm groot en weeg 9 - 16 gram. In Engels staan die voël as die "Black-throated Canary" bekend.





</doc>
<doc id="80777" url="https://af.wikipedia.org/wiki?curid=80777" title="Tierluislang">
Tierluislang

Die tierluislang ("Python molurus") is die kollektiewe benaming vir die Indiese en Birmaanse luislang. Dit is 'n slangsoort van die Luislange ("Pythonidae") en word by die geslag Egte Luislange ("Python") ingedeel. Twee subspesies word erken, wat heel onlangs ook as afsonderlike spesies beskou word: die Indiese luislang ("Python molurus molurus") en die Birmaanse luislang ("P. m. bivittatus"). Die donker subspesie, die Birmaanse luislang, is met 'n bevestigde lengte van meer as vyf meter een van die grootste slange ter wêreld. Die verspreidingsgebied sluit groot dele van die tropiese en subtropiese Suid- en Suidoos-Asië in. Die spesie bly in 'n wye verskeidenheid van beboste habitats, nie te ver van water nie en ten minste soms ook in die randgebiede van menslike nedersettings. Vir enkele dekades lank het onwettige vrylatings in die natuur veroorsaak dat 'n indringerbevolking in Florida, 'n VSA-deelstaat, ontstaan het.

Na die grootte van die luislang wissel die dieet van klein tot medium, bitter selde tot groot gewerwelde diere soos jong swynherte en volgroeide luiperds. Die tierluislange is soos al die slangsoorte van die genus "Python" eierlêend (ovipaar) en behoort tot die soort waar die wyfie die broeitemperatuur deur spierbewings reguleer. Weens verdelging voor die voet en habitatvernietiging verklaar die IUBN die spesie as gevoelig ("near threatened").

Die jong, onvolgroeide slange is baie slank gebou, terwyl die uitgegroeide tierluislange egter 'n baie kragtige lyf het. Ten opsigte van die liggaamslengte en -massa is daar 'n duidelike geslagsdimorfisme teenwoordig: die wyfies is gemiddeld heelwat groter en swaarder as die mannetjies. Die kop is groot en swaar, byna twee maal so lank as wat dit breed is en matig van die nek onderskeibaar. Die sydelingse posisie van die oog skep 'n gesigsveld van 135º. Die kragtige grypstert maak by die wyfies sowat 12 % en by die mannetjies tot so 14 % van hul totale lengte uit. Die spore is by die mannetjies groter as by die wyfies. Die erflike eienskappe bestaan uit 36 diploïede chromosome (2n = 36), met 16 makrochromosome en 20 mikrochromosome.

By slange word na skubbe dikwels as skilde verwys. 'n Skild is 'n skub met 'n spesiale beskermende funksie.

Die neusgate lê dorsaal en elkeen is met 'n groot neusskild omring. Die "nasalia" (neusskilde) is deur 'n paar kleiner, maar duidelik herkenbare "internasalia" (tussenneusskilde) van mekaar geskei. Hieraan grens weer reghoekige "prefrontalia" (voor-voorhoofskilde). 'n Tweede, baie kleiner paar "prefrontalia", wat dikwels in verskeie klein skilde verdeel is, lê tussen die voorste "prefrontalia" en die baie gelykvormige paar "frontalia" (voorhoofskilde). Bokant die oog is daar 'n groot "supraokulêre skild" (bo-oogse skild). Die "rostrale" (snoetskild) het, soos by die meeste ander luislange, twee diep labiaalgroewe (lipholtes). Aan die kante van die kop volg daar vanaf die neusskilde, in die rigting van die oë, verskeie "lorealia" (leiselsskilde), wat in grootte en voorkoms wissel. Gewoonlik is twee "preokulêre skilde" (vooroogskilde) en drie tot vier "postokulêre skilde" (agteroogskilde) teenwoordig. Die "subokulêre skilde" (onderoogskilde) wissel van subspesie na subspesie. Daar is 11 tot 13 "supralabialia" (bolipskilde), waarvan die eerste en tweede diep lipholtes het. Van die 16 tot 18 "infralabialia" (onderlipskilde) is verskeie van die voorstes en agterstes met onduidelike lipgroewe of lipkuiltjies bedek.

Die aantal ventrale skilde (pensskilde) wissel na gelang van die individu tussen 245 en 270, die aantal rye rugskilde in die middellyf is gewoonlik tussen 58 en 73. Daar is 57 tot 83 pare subkoudale skilde (onderstertskubbe). Die anale skild is heel.

Die helder grondkleur van die tierluislang is ligter langs die flanke af. Op die rug is daar 30 tot 38 groot, dikwels reghoekige, donker rugvlekke. Op die flanke wissel die groot donker vlekke op die rugpatroon van subspesie na subspesie. Die ligte pens is tot by die stert donker gespikkel. Op die kante van die kop loop daar 'n spitstoelopende, donker band wat vanaf die oog in die rigting van die neus loop. 'n Breë, swartrandige streep loop vanaf die oog tot onder die mondhoek. Dit begrens 'n keëlvormige donker vlek by die onderhelfte van die oog asook 'n wit area. Van die neus oor die oë tot by die nek loop 'n pylvormige bruin patroon met 'n ligte punt in die middel. Die kleurintensiteit van die pylpatroon wissel van subspesie.

Die gebit bestaan uit dun, langwerpige tande wat deurgaans skerp en na die keel teruggebuig is en van die snoet na die keel toenemend kleiner word. Teen die middel van die boonste mondholte loop voor op die bokaak die verhemeltebeen en verder agtertoe die vlerkbeen parallel met mekaar. Simmetriesgesproke is daar aan elke kant 4 klein tussenkaaksbeen-, 18 tot 19 bokaak-, 6 verhemeltebeen-, 8 tot 10 vlerkbeen- en 16 tot 19 onderkaaktande. Die slang het dus altesaam tussen 104 en 116 tande.

By die egte luislange is die tierluislang volgens 'n molekulêrgenetiese ondersoek die nouste verwant aan die Afrika-rotsluislang.

Oor die interne klassifikasie van die tierluislang heers daar vir oor die 200 jaar lank omstredenheid. Tans word twee "subspesies" erken: die Indiese luislang ("Python molurus molurus") en die Birmaanse luislang ("P. m. bivittatus") (Kuhl, 1820).
Op grond van meer onlangse navorsing word beide vorme se "spesie"status bespreek. Die verspreidingsgebiede van beide subspesies oorvleuel met sekerheid in Noordoos-Indië, Nepal, Wes-Bhoetan, Suidwes-Bangladesj en moontlik ook in Noordwes-Birma. 'n Voldoende ondersoek oor die tierluislange in hierdie streke is nog uitstaande. Huidige waarnemings in Indië en Nepal toon egter dat die twee subspesies, in teenstelling met vroeë aannames, simpatries voorkom, soms selfs dieselfde habitats deel en nie met mekaar paar nie. Ook Jacobs et al. (2009) stel derhalwe voor dat beide vorme, ondersteun deur die twee kenmerkende morfologiese verskille van die "skubbe by die sykante van die kop" en die "patrone op die bokant van die kop", elkeen afsonderlike spesiestatus as die Indiese luislang ("Python molurus") en Birmaanse luislang ("Python bivittatus") toegeken word.

Op die Indonesiese eilande Bali, Sulawesi, Sumbawa en Java dui sekere soögeografiese en morfologiese aspekte op 'n differensiasie van "Python m. bivittatus". Hierdie bevolkings is meer as 700 kilometer van die slange op die vasteland geskei, toon patroonverskille en het op Sulawesi, Bali en Java tot dwergvorme ontwikkel. In 2009 word die slange uit Sulawesi deur Jacobs et al. vir die eerste keer van nader ondersoek. Op grond van die grootte- en kleurverskille stel die outeurs voor dat die dwergvorm as 'n subspesie beskou moet word. As wetenskaplike naam stel hul "P. bivittatus progschai" voor, waar hul navorsing die Birmaanse luislang as 'n eie, selfstandige spesie erken. Molekulêrgenetiese navorsing oor die status van hierdie dwergvorm is nog uitstaande. Dit is ook nog onduidelik tot watter mate die ander Indonesiese eilandbevolkings van die vastelandvorm verskil.

'n Ander subspesie genaamd "P.m. pimbura", wat slegs op die eiland Sri Lanka voorkom, word in 1945 deur Deraniyagala beskryf. Aan die hand van die kleur, patroon en aantal subkoudale skilde (onderstertskubbe) wys hy daarop dat min diere van die vastelandvorm, "P.m. molurus", verskil het. In 1949 vind Constable hierdie verskille egter as onvoldoende. Vir hom weerspieël die luislange 'n verwagte variasiebreedte van individue binne 'n bevolking. Sedertdien word die tierluislange van Sri Lanka nie meer uitvoerig bestudeer wat hul morfologie of genetika betref nie. Vandag word hul subspesiestatus egter oor die algemeen nie meer ondersteun nie. Hulle word weer as eilandbevolking van "P. m. molurus" beskou.

Die sesde of sewende bolipskild ("supralabiale skild") grens direk aan die oogonderrand. By die Birmaanse luislang is die oog deur 'n hele ry onderoogskilde ("subokulêre skilde") van die bolipskilde geskei.

Die grondkleur is witterig, liggrys, gelerig of beige en onvolgroeide slange het dikwels 'n pienk glans. Luislange uit die bergwoude in Wes-Ghats, Assam en Sri Lanka is gewoonlik donkerder geteken as dié van die Dekkan-plato en die ooskus van Indië. Die groot beige tot kastaiingbruin rugvlekke is deur 'n fyn donker lyn omrand. Op die vasteland is die rugvlekke meestal omtrent reghoekig gevorm, terwyl hul in die besonder by slange van Sri Lanka dikwels 'n onreëlmatige vorm het.

Die smal flankvlekke is ronderig, driehoekig tot rombusvormig en toon dikwels 'n helder kern. Die pens is witterig, gelerig of ligoranje. Die pylvormige bruin patroon op die bokant van die kop is nog duidelik by onvolgroeide slange te sien, terwyl by die volgroeide slange dit kenmerkend van die snoetpunt na die oë heen verdof. By party individue verdwyn die pyl byna heeltemal en is dit nog slegs in die omgewing van die agterkop herkenbaar. Ongeag hul oorsprong kan die bokant van die kop vaalpienk van kleur wees. Die tong van hierdie subspesie is pienk.

In Pakistan bereik Indiese luislange meestal 'n totale lengte van 2,4 tot 3 meter. In Indië word Indiese luislange gemiddeld 3 meter lank. Dit bevestig navorsing in 1990 in die Indiese Keoladeo Nasionale Park, waar Indiese luislange met 'n totale lengte van meer as 1,5 meter gemeet is. Uit hierdie 135 individue was die grootste 25% tussen 2,7 en 3,3 meter lank. Slegs twee eksemplare het byna 3,6 meter bereik. Weens die talryke verwarrings met die Birmaanse luislang in die verlede is die bevestigde gegewens oor die maksimumlengte van hierdie subspesie maar skaars. 'n Baie groot eksemplaar is uit Pakistan bekend van 4,6 meter en 52 kilogram. 

Die oog word van die bolipskilde ("supralabiale skilde") deur 'n aaneenlopende ry onderoogskilde ("subokulêre skilde") geskei.

Die Birmaanse luislang het oor die algemeen 'n donkerder patroon as die Indiese luislang. Die grondkleur wissel van ligbruin, geel tot grys skakerings. By die luislange van die vasteland is die donkerbruin tot rooibruin rugvlekke meestal reghoekig gevorm en swart omrand. Die breë, reghoekige flankvlekke het 'n bruin of groenbruin kleur en het 'n swart omranding. Die flankvlekke en die kantrande van die rugvlekke word ook omring deur 'n helder afsperring. Die pens is witgeel. Die groot, pylvormige bruin patroon op die bokant van die kop is kenmerkend duidelik gemerk. Hierdie punt strek gewoonlik tot by die snoetpunt. Die tong van hierdie subspesie is blouswart.

Die Sulawesiese bevolking se patroon is ietwat afwykend. Hierdie slange toon dikwels baie onreëlmatig gevormde, gedeeltelik verbrokkelde en verplaaste rugvlekke wat oogvlekke kan hê. Die rugvlekke is kenmerkend daarby heeltemal deur 'n duidelike, helder afsperring omring. Die flankvlekke van hierdie bevolking het ook plek-plek oogvlekke, wat andersins teen die Birmaanse luislang se aard is.

Wildlewende Birmaanse luislange van die vasteland bereik gewoonlik 'n totale lengte van omtrent 3,7 meter. Slange van oor die 4 meter is seldsaam en dié van 5 meter word as buitengewoon beskou. Die langste Birmaanse luislang wat tot dusver wetenskaplik korrek opgeteken is, was 'n wyfie genaamd "Baby" wat 27 jaar in 'n private dieretuin in Gurnee, Illinois, gebly het. Ná die dood is 'n totale lengte van 5,74 meter (18 vt. 10 dm.) vasgestel. Aanmeldings van veel groter eksemplare het tot dusver in geen geval enige wetenskaplike toetse deurstaan nie. Birmaanse luislange van die Indonesiese eilande Java, Bali en Sulawesi is wesenlik kleiner (eilandverdwerging). Op Bali is die totale lengte van uitgegroeide slange gemiddeld 2 meter en die luislange in Sulawesi bereik 'n maksimumlengte van 2,4 meter.

Die verspreidingsgebied van die Indiese luislange strek van Suidoos-Pakistan oor Indië en Sri Lanka tot by Nepal, Bhoetan en Bangladesj.

Die verspreiding van die Birmaanse luislange sluit by dié van Indiese luislange ooswaarts aan. Dit strek van Noordoos-Indië, Nepal, Wes-Bhoetan, Suidoos-Bangladesj oor Birma, Thailand, Kambodja, Laos, die noordelike deel van die Maleisiese Skiereiland, Viëtnam tot Suid-Sjina met 'n noordelike, geïsoleerde bevolking in die Sichuan-Bekken asook by Hainan. Verder suidwaarts is hulle afwesig op die eilande Borneo en Soematra. Eers ná hierdie opvallende verspreidingsleemte loop hul verspreiding voort op die eiland Java, Suid-Sulawesi en die Klein Soenda-eilande Bali en Sumbawa.

In Noordoos-Indië, Nepal, Wes-Bhoetan, Suidwes-Bangladesj en moontlik ook in Noordwes-Birma oorvleuel die verspreiding van beide subspesies. Hulle woon hier in aangrensende habitats, op sommige plekke selfs dieselfde. In Bangladesj blyk die Birmaanse luislang veral langs die Brahmaputra voor te kom. In die Indiese luislang se oorheersende gebied in Indië en Nepal is onlangs bevolkings Birmaanse luislange ontdek: In Nepal naamlik in die Bardia Nasionale Park en in die Chitwan Nasionale Park, asook in die Sagarmatha-sone. Laasgenoemde loop suidwaarts na die Indiese Oos-Bihar oor. In Indië kry mens die Birmaanse luislang ook in die Corbett Nasionale Park, in Bhitarkanika Nasionale Park en in Suid-Kalkutta. Hoe groot die plaaslike verspreidingsgebiede van die Birmaanse luislang is en of hulle dalk gedeeltelik met mekaar kan verband hou is nog nie bekend nie.

Deur die onwettige vrylating van terrariumslange het daar sedert 1979 'n bevolking Birmaanse luislange in die Everglades in Florida ontstaan.

Tierluislange bewoon 'n wye verskeidenheid habitats, waaronder die reënwoud, moesonwoud, bergwoud, newelwoud, galerywoud, wortelboomwoud, moerasland, kusvlakte, grasvlakte, seisoenale droë struikgewas tot by die klipperige, sanderige heuwelland. Die nabyheid van water is 'n voorvereiste. Die meeste tierluislange is onder 200 meter bo seespieël te vinde. In die Tam Dao-gebergte in Viëtnam kry mens hulle egter ook op 1 200 meter en in die enkele gematigde rododendron- en bamboesbosse van Nepal tot by 2 000 meter bo seevlak.

In dele van Indië waar al twee subspesies baie naby mekaar voorkom, word die Indiese luislang in die droëwoude en dorre, sanderige gebiede gevind, terwyl die Birmaanse luislang vogtige gebiede met waterlope en grasland bewoon. In vergelyking met die netluislang, wat deels dieselfde gebied in Suidoos-Asië bewoon, is die eise wat die Birmaanse luislang aan die direkte omgewingsvogtigheid stel, wesenlik laer. Voorts word tierluislange in teenstelling met netluislange algemeen as 'n kultuurvlugter beskryf. Naby en op landbougrond maak hy egter gereeld jag op knaagdiere. Ook in Hongkong en Thailand word die spesie sporadies in bewoonde gebiede gevind. Net so word ook in Indië herhaaldelik individue in woongebiede en dorpstuine aangetref. Op Bali bly die tierluislang selfs rondom die stad Gilimanuk. Hier bewoon hy tuine en agterplase en vang by geleentheid hoenders.

Ten spyte van sy reusegroot verspreidingsgebied en sy menigvuldigheid in party plekke binne hierdie area is daar maar min oor die gedrag van hierdie luislange bekend. Die tierluislang is oorwegend 'n grondslang, wat hom op die grond gemaklik tot vinnig en reguit kan voortbeweeg. As stadige, bobaas-klimdier hou die slang hom dikwels in die takke van bosse en bome, om goed gekamoefleer prooidiere te beloer. Die slange klim soms aansienlik hoog; in Suid-Indië is byvoorbeeld 'n Indiese luislang van 1,5 meter in 'n boomtop van 15 meter hoog waargeneem wat besig was om 'n vrugtevlermuis te vreet.

In gebiede met mere, riviere en ander waterliggame voer die verteenwoordigers van beide subspesies 'n semi-akwatiese bestaan. Hulle beweeg in die water baie vinniger en ratser as op land. Wanneer hy swem is die lyf heeltemal in die water gedompel, met net die snoetpunt wat uitsteek. Dikwels lê hulle ook ure lank gedeeltelik of heeltemal onderdompel by die vlak oewer. Daarby kan hulle tot 'n halfuur lank heeltemal onder water bly sonder om asem te haal, of net die neusgate bo die wateroppervlakte laat uitsteek. In teenstelling met die ewe waterliewende netluislang blyk die tierluislang die see te vermy.

As wegkruip- en lêplek verkies die subspesies onder andere: gate in die grond, rotsskeure, verlate soogdierwonings, termiethope, hol boomstamme, wortelboomruigte en lang gras.

Tierluislange is oorwegend skemer- en nagdiere. Die daaglikse aktiwiteit hang ten nouste saam met die omgewingstemperatuur. In gebiede met duidelike seisoenale temperatuurverskille soek hulle in die koel en warm maande 'n wegkruipplek op met 'n aangenamer en konstanter mikroklimaat.

'n Ondersoek oor Indiese luislange in die Noordwes-Indiese Keoladeo Nasionale Park toon dat hulle verkies om by temperature tussen 20 en 30ºC rond te beweeg. In die winter, vanaf middel Desember tot einde Januarie, verlaat hulle hul wegkruipplek slegs tydens die warm middagtyd om in die nabyheid vir tot 6 ure in die son te bak. Die soek na voedsel bly meestal agterweë. In die lente tussen Februarie en Maart, wanneer die mikroklimaat in die gate eintlik gunstiger is, is die tierluislange sowel bedags as snags aktief. Die rede hiervoor is paartyd. Vanaf April tot binne die somer is hulle op hul bedrywigste tydens sonsopkoms en aandskemering. Hulle vermy die middaghitte en die koel nag. Weens die toenemende hitte in die somer vermeerder hul aktiwiteit snags. Die gunstiger gemiddelde temperatuur in hierdie seisoen verminder die gebondenheid aan die vaste wegkruipplek en bevorder beweeglikheid. Tydens sterk hitte, veral gepaardgaande met lae humiditeit, verminder die aktiwiteit weer. Verkoelende skuilplekke raak dan belangriker.

In Noord-Pakistan, Noord-Indië en Noord-Birma hiberneer tierluislange oor die kouer maande meestal vanaf Desember tot Februarie. In die suidwestelike deel van die Jammu-provinsie kan dit selfs langer duur. Daarby verminder hulle hul metabolisme aansienlik. By oorwinteringsplekke onder klippe, blaarhope, in boomholtes of gate in die grond kan 'n mens baiekeer 'n hele paar individue saam aantref.

Tydens hul soektogte na prooi is veral die jonger tierluislange aktief. Tussen die wegkruipplek en die jaggebied lê daar soms 'n afstand van etlike kilometer. 'n Birmaanse luislangwyfie met 'n totale lengte van 2,7 meter is vir 24 dae deur middel van 'n opspoortoestel dopgehou. In hierdie tydperk word 'n fase van 'n uitgebreide soektog na kos, 'n periode van beperkte beweging tydens die vertering en 'n terugkeer na die jaggedrag opgeteken. Die slang het 'n gebied van 12,3 hektaar gedek en daarbinne aansienlik meer as 2,5 kilometer afgelê.

Baie groot tierluislange blyk om buite die paartyd eerder minder rond te beweeg. Hulle gaan bly gewoonlik in 'n ideale en prooiryke grondgebied met 'n goeie wegkruipplek. Deur middel van opsporingstoestelle kon daar in die Everglades bewys word dat 'n maatsoekende volgroeide mannetjie tydens die paartyd lang afstande aflê. Geslagsrype wyfies bly gemiddeld baie meer stasionêr. Volwasse tierluislange van albei geslagte wat op soek is na 'n geskikte habitat kan met 'n topsnelheid van meer as 2,4 kilometer per dag binne 2,5 maande op hul eie water- of landweë 60 kilometer aflê.

Daar is nog aansienlike leemtes in kennis oor die sosiale gedrag van die spesie. Op verskeie plekke in Indië deel etlike Indiese luislange deels regdeur die hele jaar hul wegkruipplekke met spesiegenote. In die Keoladeo Nasionale Park is 12 individue gelyktydig saam in 'n gat gevind.

In die Keoladeo Nasionale Park, wat gebrek het aan hol bome, rotsskeure of ander wegkruipplekke, is die Indiese luislang op die beskutte gate van die Indiese ystervark aangewese. Die luislange deel die meeste gate heel merkwaardig met die ystervarke; dit terwyl hierdie soogdiere gewoonlik die tierluislang se prooi is. In 'n gat is benewens 3 luislange ook 5 Indiese ystervarke en 350 bladneusvlermuise getel. 'n Moontlike verklaring vir hierdie verdraagsame saambly kan in die beperkte ruimte lê wat dit vir die luislang onmoontlik maak om die prooi te vang, versmoor en in te sluk.

Die spektrum van natuurlike prooi strek vanaf soogdiere en voëls tot koudbloedige akkedisse en amfibieë: paddas, likkewane, vlermuise, vlieënde honde, dwergbokkies, Indiese sivetkatte en talryke knaagdiere word gevreet. Hy vang ook ooievaars, water- en hoendervoëls. Die grootte van die prooidier korreleer met die grootte van die tierluislang. By groot eksemplare is buitengewone prooi gevind van klein ape soos die jong Indiese langur-ape, wildevarkies, goudjakkalse, muntjakke, Indiese gaselle, halfwas swynherte, asook die lammers van die sambar (of perdehert) en aksishert (axishert). 'n Individu van 4,5 meter het byvoorbeeld 'n swynhert met 18 sentimeter lange horings (of eerder, "gewei") ingesluk. Horings wat te groot is bemoeilik die inslukproses en kan inwendige wonde veroorsaak. Tot die grootste en weerbaarste prooidiere hoort ook die luiperd. In die maag van 'n 5,4 meter lange tierluislang is 'n volgroeide eksemplaar met 'n kop-romp-lengte van 1,25 meter gevind.

Stelselmatige navorsing oor die samestelling van die prooispektrum is tot dusver klaarblyklik nie gepubliseer nie. Terwyl voëls volgens 'n studie van Bhatt & Choudhury (1993) blykbaar die hoofvoedsel in die Keoladeo Nasionale Park is, dien soogdiere volgens Ernst & Zug (1996) as die hoofprooi op ander plekke. Die voedingswyse is waarskynlik aangepas tot die beskikbare prooi van die onderskeie habitats asook tot die jaarlikse fluktuasies weens knaagdier- en voëlmigrasies.

As 'n lokvaljagter verkies die luislang om hom van sy prooi in die takke of in die water te versteek. Sodra die tierluislang 'n prooidier gewaar, beweeg hy stadig daarnatoe en wikkel dan dikwels tipies sy stert. Blitssnel word die slagoffer oorweldig, omwikkel en in 'n luislang se kenmerkende greep verstik. Indien nodig kan die wurggreep vir meer as 'n uur volgehou word. Na gelang van die grootte van die prooidier kan die insluk etlike ure duur. Terwyl klein prooidiertjies dikwels binne 'n week verteer word, het dit vir 'n Birmaanse luislang met 'n totale lengte van meer as 5 meter in Tierpark Berlin 23 dae geneem om 'n 25 kilogram vark te verteer. 

Laboratoriumondersoeke na jong Birmaanse luislange het getoon dat hul hartspiere tydens die vertering van 'n groot prooidier tot 40% kan vergroot. Die maksimumvergroting van die hartselle (hipertrofie) word deur stygende aangehegte kontraktiele (saamtrekbare) proteïene in die spierveseltjies (miofibril) reeds ná 48 uur bereik. Hierdie effek dra tot 'n energiedoeltreffender, stygende hartuitset by, sodat vertering vinniger kan plaasvind.

Die spysverteringskanaal pas ook by die vertering aan. So word die dundermslymvlies twee dae ná voeding tot drie keer so groot. Ná omtrent 'n week krimp dit weer terug tot sy normale grootte. Die verteringsproses benodig tot 35% van die prooidier se opgebergde energie.

Daar is weinig oor die slang se voortplanting in die natuur bekend. In Noord-Indië kom die slangpare in die kouer maande tussen Desember en Februarie in 'n gemeenskaplike winterslaapplek bymekaar. Ten spyte van die laer temperature en vertraagde metabolisme, slaag paring in hierdie tyd wel. Langs die Ganges-bekken word die hofmakery en kopulasie ook tydens die oorwintering tussen einde Desember tot middel Februarie waargeneem. In die Noordwes-Indiese Keoladeo Nasionale Park geskied die paartyd van die Indiese luislang in die tweede helfte van die kouer seisoen, tussen middel Februarie tot Maart. In hierdie tydperk bly voedselinname byna heeltemal agterweë. Wanneer die wyfie gereed is om te paar, word die mannetjie deur 'n bruin, vloeibare feromoon wat by die kloaak uitgeskei word nadergelok. Na die agtervolging- en toenaderingstadium kruip die mannetjie oor die wyfie, druk met sy kop teen haar en begin dan met sy spore haar te krap. Die geprikkelde wyfie lig dan haar stert op. Nou kan die tierluislangmannetjie een van sy tweelobbige, afgeplatte hemipenes by die kloaak van die wyfie laat ingaan. Die kopulasie duur in gevangenskap tussen tien minute en sewe ure en word in die komende dae, soms selfs maande, meermaal herhaal.
In die natuur is daar nog niks bekend omtrent die wisselwerking tussen die luislangmannetjies gedurende die paartyd nie. In die gevangenskap word die tierluislangmannetjies in hierdie tyd gedeeltelik territoriaal en raak by skyngevegte betrokke. Wanneer twee mededingers op mekaar afkom, beruik hulle mekaar met die tong eerste, dan begin hulle bo-oor mekaar te kruip. Omtrent die voorste derde van hul lywe word opgelig, sodat hulle om mekaar kan kronkel en grond toe probeer druk. As daar nie een tot onderwerping gedwing word nie, ontaard die bakleiery in hewige krappe met die spore en uiteindelik kwaai byte wat toegedien word.

In Middel-Indië duur die dragtigheid 2 tot 4 maande. In die middel van die warm seisoen omtrent in Meimaand soek die wyfie 'n broeiplek. Hierdie nes bestaan uit 'n ongestoorde wegkruipplek onder 'n hoop takke en blare, 'n hol boom, 'n termiethoop of 'n onbewoonde gat. Afhangende van die grootte en toestand van die wyfie word gemiddeld 8 tot 30 eiers gelê. In Noord-Indië is al 'n rekord van 107 eiers gelê. Die eiers, met sagte wit doppe, is 74-125 x 50-66 millimeter en weeg 140-270 gram. Die saamgekleefde eiers word deur die wyfie omwikkel en beskerm. Deur die omwikkeling word die vogtigheid en hitte gereguleer. Daarby kan die tierluislangwyfie deur middel van spierbewing die temperatuur met tot 7,3 ºC verhoog. Dit maak die onderhoud van die broeisel in kouer streke teen die optimale broeitemperatuur van 30,5 ºC moontlik. In die reël eet die wyfie nie tydens die broeityd nie en verlaat ook nie die nes nie.

Vars eierdoppe en pasuitgebroeide luislangetjies word in die Indiese Keoladeo Nasionale Park teen einde Julie tot vroeg Augustus gevind. Daarna duur die broeityd omtrent 2 maande. In Suidwes-Birma broei die luislangetjies reeds in Junie uit, omdat die voortplantingseisoen hier heelwat vroeër begin. Die pasuitgebroeide luislangetjies is van nou af op hul eie aangewese. In die grootste deel van die verspreidingsgebied is elkeen nou tussen 40 en 60 sentimeter lank en weeg 80 tot 150 gram. Die kleintjies van die Sulawesiese dwergvorm is elkeen egter net 30 tot 35 sentimeter lank. Die tierluislange bereik geslagsrypheid vanaf ongeveer drie jaar.

In die Artis-dieretuin in Amsterdam het 'n Birmaanse luislangwyfie, onder die permanente afwesigheid van mannetjies, vir vyf agtereenvolgende jare vrugbare eiers gelê. 'n DNS-ontleding van die nuwe vroulike nakomelinge het aan die lig gebring dat hul erflike eienskappe met dié van die moeder identies is. Die luislangetjies kon dus nie deur bevrugting ontstaan het nie, maar deur partenogenese (maagdelike voortplanting). Dit kom selde by reptiele voor en by ander luislangsoorte is dit tot dusver onbekend.

Inligting oor die gemiddelde en maksimumouderdom van vrylewende individue is onbekend. Daar word egter aangeneem dat tierluislange in die natuur onder gunstige omstandighede meer as 30 jaar oud word. In gevangenskap word 'n gemiddelde ouderdom van 25 jaar bereik. Die rekord lê by 34 jaar.

Afgesien van die mens het die tierluislang veral in sy onvolgroeide stadium baie vyande. Hiertoe behoort byvoorbeeld koningkobras, Indiese igneumons (muishonde), roofkatte soos die tier en luiperd, bere, verskeie uile, asook enkele valksoorte soos die swartwou. Van die nesrowers sluit onder andere die Bengaalse likkewaan ("Varanus bengalensis") in.

Die kommersiële uitbuiting van die tierluislang vir die leernywerheid het in baie lande binne sy verspreidingsgebied tot 'n aansienlike bevolkingsafname gelei. In Indië en Bangladesj was die tierluislang omstreeks 1900 nog volop en wydverspreid. Toe volg 'n oormatige jagbedrywigheid vir meer as 'n halfeeu lank, waar uit Indië jaarliks tot 15 000 velle na Japan, Europa en die VSA uitgevoer is. In die meeste gebiede het dit tot 'n massiewe afname in bevolking en in baie plekke selfs tot totale uitroeiing gelei. In 1977 word die uitvoer van hierdie slang uit Indië onwettig verklaar. Die onwettige handel duur egter vandag nog voort. Tans word die tierluislang in Indië nog selde buitekant sy bewarea gevind. In Bangladesj is hy tot 'n paar gebiede in die suidooste beperk.

In Thailand, Laos, Kambodja en Viëtnam was die tierluislang in die 1970er jare nog wydverspreid en relatief volop. Die benutting van die slang vir die leerindustrie ontplof egter in die volgende paar jaar en bereik in 1985 sy spitswaarde met 189 068 velle wat amptelik uit hierdie lande uitgevoer is. Die internasionale handel in lewendige tierluislange bereik in hierdie jaar ook sy hoogtepunt met 25 000 diere. In 1985 word in Thailand ter beskerming van die tierluislang 'n handelsbeperking afgedwing, waar slegs 20 000 velle per jaar uitgevoer mag word. Dit het eenvoudig onwettige handel tot gevolg gehad. In 1990 was die tierluislangvelle uit Thailand gemiddeld slegs 2 meter lank, wat 'n duidelike teken was dat die getal vrugbare slange grootliks uitgedun moes wees. Teen 2003 sou die tierluislang se getalle in sekere dele van Thailand weer vermeerder het. In Laos, Kambodja en Viëtnam is die leerindustrie vandag steeds beduidend en in wese deels verantwoordelik vir die voortdurende afname in die slangbevolking.<ref name="Vietnam/Kambotscha2004">B. L. Stuart: "The Harvest and Trade of Reptiles at U Minh Thuong National Park, southern Viet Nam". Traffic Bulletin Band 20, Heft 1, 2004, bl. 25-34; online, pdf.</ref>

Die handel in tierluislangvelle en hul galblase het ook dekades lank in Indonesië gebloei. Dit het gelei tot 'n bedreigende vermindering van hierdie reeds seldsame slangsoort. In 1978 gryp die regering in en plaas die tierluislang onder beskerming. Sedertdien word prakties geen uitvoerpermitte meer uitgereik nie.

Sekere volkstamme in Indië, Sri Lanka, Noord-Thailand, Laos en Kambodja asook Birmane, Karen, Sjinese en klein etniese groepe in Indonesië jag die tierluislang vir sy vleis. In Sjina word die eiers beskou as 'n lekkerny, die lewer en hart as stimulant, die galblaas word vir medisinale doeleindes gebruik en die vel as grondstof vir musiekinstrumente en kunshandwerk. In Indië en op Sri Lanka word die vet uitwendig ter verligting van kneusings, verstuitings, breuke en rumatiek aangewend en ingeneem teen melaatsheid.
Die voortdurende verbruik hou 'n ernstige bedreiging in veral vir die tierluislangbevolking van Sjina, wat vir meer as 'n eeu lank reeds erg gekrimp het. Ook in Birma, waar die tierluislang in 1912 nog "in massas voorkom", het die intensiewe verbruik as voedselbron 'n sigbare uitdunning veroorsaak.

Die uitgebreide afkap van woude, veldbrande en gronderosie is in tierluislanghabitats 'n toenemende probleem. Ook die toenemende stedelike en landbou-uitbreiding van 'n konstant groeiende menslike bevolking beperk sy lewensruimte al hoe meer. Dit lei alles tot die krimping, isolasie en uiteindelik die uitwissing van die enkele, afgesonderde luislangbevolkings. Habitatsverlies is in Pakistan, Nepal en Sri Lanka die hoofoorsaak vir die vermindering van die tierluislange, omdat 'n beduidende luislanghandel nog nooit in hierdie lande bestaan het nie. Daarom is die slang in Pakistan eers in 1990 as bedreig verklaar. In Nepal word die tierluislang as kwesbaar gereken en nog slegs in die Chitwan Nasionale Park opgemerk. Op Sri Lanka word sy habitat toenemend beperk tot die ongerepte oerwoud.

Die Konvensie oor Internasionale Handel in Bedreigde Spesies (CITES) beskou die Indiese luislang as regstreeks bedreig; hy is gelys in Bylae I en is onderhewig aan handelsbeperkings. Vrylewende Birmaanse luislangbevolkings het beskerming nodig, is gelys in Bylae II en word uitvoerbeperkings opgelê. Die IUBN verklaar die spesie gevoelig ("near threatened").

In die Everglades, in die VSA-deelstaat Florida, is Birmaanse tierluislange onwettig losgelaat en sedert 1979 kon hul daar ook gevestig raak. Veral vanaf 2001 was daar 'n aansienlike toename aangeteken; in 2007 is die aantal slange reeds op 30 500 geskat. Die slange word as 'n bedreiging vir die inheemse diere beskou, byvoorbeeld vir die voskatte ("bobcat"), buidelrotte, Amerikaanse duikertjies ("Podilymbus podiceps"), witibisse ("Eudocimus albus") en die koerlan ("Aramus guarauna"). Klein tot middelgrootte Mississippi-alligators word ook gevang. So is binne 'n dooie 3,86 meter tierluislang 'n 2,10 meter alligator gevind. Andersyds word kleiner tierluislangetjies ook deur alligators opgevreet.

Die wildlewende tierluislang is selde aggressief. As hy skrik of versteur word, sal hy waarskuwend sis en so gou moontlik probeer vlug en wegkruip. Eers by groot verontrusting sal hy hom met kragtige, pynlike afwerende byte verdedig. Slegs enkele luislange word vinnig kwaad en gaan direk op die aanval uit selfverdediging oor. Dit geld in die besonder vir enkele individue van Sri Lanka en Sulawesi. Die tierluislange wat in die wildernis lewe word dikwels daarvan beskuldig dat hulle mense aangeval of gedood het. Gewoonlik babas of kindertjies sonder toesig sou in die verspreidingsgebied die slagoffer geword het. Daar is egter geen betroubare bewyse hiervoor nie.
Bevestigde sterftes is bekend in die VSA, waar dan en wan volwasse persone deur hul troetelslang versmoor word. Die oorsaak was altyd nalatige hantering, wat die jaginstink by die luislang kon opgewek het.

Reeds by die vroeë Indiese kulture benut priesteresse die rustige temperament van die Indiese luislang vir hul slangdanse. Hierdie slange is jonk gevang en in die tempels in vasstaande mandjies versorg. Deur voortdurende kontak met die mens word hul neiging om te byt afgeleer. Ook later het baie van die voormalige Indiese vorstestate in hul koninklike howe tierluislange aangehou as beskermers van die heerserfamilie. In die laat 19de en vroeë 20ste eeu behang slangbesweerders en Indiese fakirs hulself ook graag met tierluislange. Vandag in Indië is die beswering, besit of doodmaak van hierdie slange, wat deur uitsterwing bedreig word, verbode. Die vonnis beloop 'n boete en tot ses jaar gevangenisstraf.

Oor die eeue heen word in baie lande van Suidoos-Asië tierluislangvleis geëet. Daarby is die tierluislangingewande ook baie belangrik in veral die tradisionele Sjinese medisyne. Ook in die leerindustrie in baie Suidoos-Asiatiese lande, wat as bedryf nie geringgeskat moet word nie, skep die tierluislang werk vir die professionele jagter, leerlooier en handelaar. Boere wat op hul grond toevallig op 'n tierluislang afkom, benut hom ook as bykomende inkomste. Daarbenewens is daar oor die laaste 20 jaar in baie Asiatiese lande, veral in Suidoos-Asië, tier- en netluislangplase begin. Naas die benutting in die leernywerheid word die vleis ook as lekkerny verkoop. Veral tierluislangvleis uit Viëtnam word tans in die Europese Unie ingevoer.

Die tierluislang word meestal nie deur die mense van Suidoos-Asië gevrees nie en as medeskepsel behandel. In party plekke word hierdie slange selfs verwelkom. Die boere word toenemend bewus dat die tierluislange 'n belangrike funksie vervul deur die uitroei van knaagdiere op landbougrond.
In Europa is tierluislange al vir baie lank gewilde diere. Sedert die Toring van Londen met sy koninklike versameling "wilde en gevaarlike diere" sy deure in 1245 geopen het, word hier al hoe meer tierluislange uit Indië en Sri Lanka ten toon gestel. In 1829 is die eerste nageslag byna reeds geteel. In die Jardin des Plantes in Parys kon daar in 1842 aan die hand van 'n broeiende Birmaanse luislangwyfie vir die eerste keer die spierbewing en die gevolglike temperatuurverhoging bestudeer word. In die laat 19de eeu was hierdie indrukwekkende eksotiese slange in byna elke paleis en park se menagerie te vinde. 'n Tyd lank dien hierdie luislange ook in slangvertonings in die sirkus en variété as besienswaardigheid.

Tans bly die tierluislang by privaateienaars in Europa en die VSA 'n groot gewildheid. Ten spyte van sy grootte word veral die Birmaanse luislang weens sy aantreklike patrone en sy heel rustige temperament graag aangehou en geteel.
Daar word baie kleurmutasies van die Birmaanse luislang geteel. Daar bestaan ook kruisings tussen die Indiese en Birmaanse luislang, tierluislang en netluislang, tierluislang en koningsluislang asook die tierluislang en Afrika-rotsluislang of Suider-Afrikaanse luislang wat in gevangenskap geteel word.





</doc>
<doc id="80785" url="https://af.wikipedia.org/wiki?curid=80785" title="Christelike gemeente in Brasilië">
Christelike gemeente in Brasilië

Die Christelike gemeente in Brasilië ("Congregação Cristã no Brasil" in Portugees) is 'n evangeliese denominasie wat deur die Italiaanse-Amerikaanse sendeling Luigi Francescon in die land gestig is.

Toe Francescon vir die eerste keer in 1910 na Brasilië gegaan het, het hy vanaf Chicago na São Paulo en van daar na Santo Antonio da Plantina, Paraná gereis. Sy tien sendeling reis was baie suksesvol onder mede-Italiaanse immigrante.

Dit was deel van die eerste golf van Pinkster, en blykbaar die eerste georganiseerde Pinkster-denominasie in Brasilië. Saam met die Brasiliaanse "Assemblies of God" gestig 1911 in Pará, deur die Sweedse-Amerikaners, Daniel Berg en Gunnar Vingren, die Christelike gemeente van Brasilië is die begin van die stigting van die Brasiliaanse Pinkster Beweging, een van die mees dinamiese en vinnig groeiende evangeliese bewegings wêreldwyd.

Die oortuigings van die Christelike gemeente word uiteengesit in hul 12-artikels van geloof. Hulle glo in die Drie-eenheid, en in die Bybel, verlossing deur die geloof in Jesus Christus. Hulle aanvaar die doop van die Heilige Gees en Goddelike genesing en wonderwerke. Die kerk het twee sakramente - water doop deur onderdompeling en die Nagmaal.



</doc>
<doc id="80787" url="https://af.wikipedia.org/wiki?curid=80787" title="Loperamied">
Loperamied

Loperamied, 'n piperidien-derivaat, is 'n opiaatmedisyne wat gebruik word teen diarree as gevolg van gastro-enteritis of inflammatoriese ingewandsiekte. Dit is in die meeste lande generies beskikbaar, bekende handelsname is Imodium, Lopex, Adco-loperamide, Cipla-loperamide, Gastron en Lopedium. Dit is oorspronklik deur Janssen Pharmaceutica in België ontwikkel.

Loperamied is effektief teen verskeie vorms van akute en kroniese diarree. Daar is gewoonlik geen geneesmiddelbehandeling vir diarreë nodig nie, dus moet die middel slegs gebruik word as dit werklik noodsaaklik is.

Loperamied is 'n opiaatreseptor-agonis. Die opiaatderivaat bind aan die opiaatreseptore in die dermkanaal waardeur onder meer die peristaltiese beweging van die derm verminder word. Loperamied verhoog ook die spiertonus van die dunderm en die kolon waardeur waterige ontlasting makliker gestop kan word. Omdat die peristalse verminder word, stop dit nie alleen die diarree nie, maar ook die verdere spysvertering. Loperamied genees nie die oorsaak van die diarree nie. 

Diarree as gevolg van enige bepaalde vergiftiging of indringer-organisme is belangrike teenaanduidings. Die rede hiervoor is dat die gifstowwe dan binne die dermkanaal "vasgevang" word, waar dit tot groter skade en ongemak vir die pasiënt kan lei as wanneer dit eerder uitgeskei is saam met die diarree-stoelgange. 

Kinders jonger as 2 jaar mag nie met die middel behandel te word nie, weens gevaarlike newe-effekte. Vir kinders tussen 2 en 8 jaar moet loperamied saam met 'n orale rehidrasiemiddel (ORS) toegedien word. Die voubiljet gee aanwysings vir beperkte gebruik tydens swangerskap en borsvoeding.




</doc>
<doc id="80809" url="https://af.wikipedia.org/wiki?curid=80809" title="Diarree">
Diarree

Diarree is 'n oorvloedige, wateragtige ontlasting wat meebring dat die lyer kort-kort na die badkamer moet hardloop. Die woord is 'n samevoeging van die Griekse woorde ""dia"" (deur) en ""rheo"" (stroom). Algemene sinonieme hiervoor in die volksmond is "loopmaag", "buikloop", "maagwerking, skittery" (veral by diere) en "gietergat".

Diarree kom voor wanneer die slymvlies van die dermwande geïrriteer en geïnflammeer word. Die stoelgang sal dan te vinnig deurgaan en 'n groot hoeveelheid voedingstowwe en vloeistof saamneem. Dit gaan gewoonlik gepaard met maagpyn, naarheid, dehidrasie (ontwatering), 'n algehele gevoel van ongesteldheid en selfs koors en braking.

Diarree is nie een spesifieke siekte nie, maar is die gevolg van verskillende oorsake. Daar word onderskei tussen akute en chroniese diarree.

Akute diarree duur gewoonlik minder as 48 uur en kan deur voedselvergiftiging, antibiotika of angstigheid veroorsaak word. Dit word opgedoen deur kos of vloeistof wat gifstowwe of skadelike organismes bevat in te neem. Diarree tree gewoonlik binne 'n halfuur tot drie uur na die inname van die besmette voedsel in, maar met "basillêre disenterie" (wat deur organismes van die Shigella-groepe veroorsaak word) kan dit eers 12 tot 72 uur na die besmetting voorkom.

Diarree kan ook chronies wees as dit langdurig aanhou. Dit kan 'n teken van 'n ingewandsprobleem, soos "prikkelbare dermkanaal-sindroom", "ulseratiewe kolitis" of "Chrohn se siekte" wees. Besoek jou dokter sodat die oorsaak van die probleem vasgestel kan word.

Spanningsdiarree kan deur gespanne omstandighede of angstigheid aangebring word. Dit kom byvoorbeeld voor wanneer 'n persoon 'n belangrike toets moet skryf, musiekeksamen ondergaan of vir 'n rybewys-ondersoek moet gaan. Hierdie tipe diarree se oorsaak het niks met voedsel of 'n infeksie te make nie, maar omdat die spiertonus van die dunderm verswak weens die spanningsituasie, beweeg die inhoud in die derm vinniger deur, water word nie voldoende geabsorbeer nie, en diarree ontstaan.

Daar is gewoonlik nie geneesmiddels vir diarree nodig nie. Dit moet egter met groot omsigtigheid hanteer word, omdat dit selfs lewensgevaarlik kan wees. Konvensionele medisyne fokus gewoonlik op re-hidrasie van die liggaam en om voedingsvlakke na normaal terug te bring. Om verspreiding te voorkom moet die hande deeglik gewas word. Moenie kos voorberei as jy diarree onder lede het nie.

Vir minder ernstige gevalle kan dit help om sagte, komplekse koolhidrate soos piesangs, rys, aartappels en roosterbrood te eet. Drink swart tee, wat 'n natuurlike teenmiddel vir diarree is.

Vir erge of chroniese diarree is dit raadsaam om so spoedig moontlik 'n geneesheer te besoek. Neem ook kennis dat babas, jong kinders, verswakte persone en bejaardes baie gou kan ontwater en dat hulle eerder vroeër as later professionele behandeling moet ontvang.



</doc>
<doc id="80814" url="https://af.wikipedia.org/wiki?curid=80814" title="Roosterbrood">
Roosterbrood

Roosterbrood is brood wat gesny en daarna met behulp van hitte bruingebrand is. Die proses om brood te rooster maak die brood warm en bros, en stel 'n geurige reuk vry (soortgelyk aan varsgebak).

'n Elektriese broodrooster word gewoonlik gebruik om roosterbrood te maak. Hierdie broodroosters het gewoonlik gleuwe waarin twee, vier of meer snye brood geplaas kan word. As die brood gereed is, sal dit outomaties uitskiet, waarna dit bedien kan word. Brood kan ook in 'n oond of oor 'n oop vuur gerooster word, terwyl dit met 'n braaitang omgedraai word sodat albei kante eweredig bruin rooster. 'n Maklike manier om braaibroodjies (met enige vulsel in) te maak is om dit in 'n toeklaprooster op koel vuurkole te plaas en dan gereeld om te draai.

Roosterbrood word algemeen tydens ontbyt genuttig. Verskeie smeermiddels kan ingespan word om dit verskillende smake te gee. Botter word gewoonlik hiervoor gebruik, waarna konfyt, heuning, kaas, Marmite/Bovril of ander geurmiddels daaroor gesmeer kan word. Roosterbrood is ook fermer as gewone brood, en kan as basis vir swaarder geregte, soos maalvleis of fyngemaakte vis gebruik word.

Ouer brood word dikwels vir roosterbrood gebruik. Brood kan selfs vir die doeleinde gevries word om later gerooster te word.

Die chemiese proses wat tydens die rooster plaasvind word die Maillard-reaksie genoem. Hiertydens reageer die aminosure en reduserende suikers met mekaar wat vir die bruin kleur verantwoordelik is.



</doc>
<doc id="80817" url="https://af.wikipedia.org/wiki?curid=80817" title="Geelborskanarie">
Geelborskanarie

Die Geelborskanarie ("Crithagra citrinipectus") is 'n amper-endemiese, gelokaliseerde, algemene standvoël in palmsavanne en aangrensende doringboomveld en grasveld. Die voël is 11 cm groot en weeg 10 - 13 gram. In Engels staan die voël as die "Lemon-breasted Canary" bekend.




</doc>
<doc id="80819" url="https://af.wikipedia.org/wiki?curid=80819" title="Geelkanarie">
Geelkanarie

Die Geelkanarie ("Crithagra flaviventris") is 'n amper-endemiese, algemene standvoël en plaaslike nomade in die Karoo, kusstruike en halfwoestyn. Hulle kom dikwels saam met mossies en ander saadeters voor in groot swerms. Die voël is 13 cm groot en weeg 13 - 20 gram. In Engels staan die voël as die "Yellow canary" bekend.




</doc>
<doc id="80820" url="https://af.wikipedia.org/wiki?curid=80820" title="Kaapse kanarie">
Kaapse kanarie

Die Kaapse kanarie ("Serinus canicollis") is 'n endemiese, algemene standvoël in fynbos, grasveld, kusduine en tuine. Hulle kom dikwels in klein swerms voor. Die voël is 12 cm groot en weeg 12 - 22 gram. In Engels staan die voël as die "Cape Canary" bekend.

Subspesies, alfabeties gerangskik:




</doc>
<doc id="80824" url="https://af.wikipedia.org/wiki?curid=80824" title="Gestreepte kanarie">
Gestreepte kanarie

Die Gestreepte kanarie ("Crithagra scotops") is 'n endemiese, gelokaliseerde, algemene standvoël in woud, woudrande en ooptes. Die voël is 13 cm groot en weeg 12 - 20 gram. In Engels staan die voël as die "Forest canary" bekend.




</doc>
<doc id="80826" url="https://af.wikipedia.org/wiki?curid=80826" title="Farini">
Farini

Farini die Grote was 'n Amerikaanse avonturier, akrobaat, kunstenaar en skrywer wat beweer het dat hy in 1885 die Verlore Stad van die Kalahari gevind het.

Gilarmi Antonio Farini is as William Leonard Hunt in 1839 in New York gebore en sterf op 89-jarige ouderdom in Ontario, Kanada. Aanvanklik was hy 'n beesboer, maar het as koorddanser oor die Niagarawaterval bekend geword. In New York en Londen reël hy uitstallings by verskeie vermaaklikheisentrums. By die jagter Gert Louw, die leier van 'n groepie Boesmans, hoor hy verhale van goud en diamante in die Kalahari en wonder hy oor die moontlikheid van beesboerdery daar. Hy bring 'n ekspedisie op die been om die Kalahari en sy mense van naderby te leer ken. Sy seun Lulu, 'n kunstenaar en fotograaf, vergesel hom.

Vanaf Griekwastad gaan Farini, Lulu en Gert Louw as gids oor die Oranjerivier, via Kuis, Lehututu en Gantsi na die Ngamimeer. Daarna weer suid oor die Nossobrivier na Mier. Vandaar na die Augrabieswaterval en Upington. Alhoewel die verkenningstog maar 'n ses weke geduur het, het die geselskap gely aan honger en dors. Gelukkig was dit 'n goeie seisoen vir die tsamma.

By Mier het Farini, Lulu, Gert Louw en die Duitser Fritz Landwehr by 'n jaggeselskap onder ene Jan, een van Dirk Vilander se Basters, aangesluit. Die groep gaan noord langs die Nossob (tans die Kgalagadi Vredespark) en toe ooswaarts in die huidige Botswana. Êrens in hierdie omstreke so suidwes van Lehututu beweer Farini dat hy omvangryke bouvalle van 'n stad uit die antieke tyd gevind het en wat hom laat dink het aan die Groot Muur van China. Dit het aanleiding gegee tot die legende oor die verlore stad van die Kalahari. Sedertdien het tientalle soektogte daarna nog geen ruïnes opgelewer nie. Waarskynlik was dit bloot buitengewone rotsformasies waarop hulle afgekom het. Sou dit wel gevind word, sou dit bewys dat die Egiptenare reeds in antieke tye in Suider-Afrika was in hul soektog na goud en diamante. Dit is 'n belangrike skakel in die geskiedenis van Afrika en sou meer lig werp op die oorsprong van die Zimbabwe-ruïnes.

Farini het 'n groot versameling plante, sade, bolle, blomme, insekte, reptiele, velle, geraamtes en gifstowwe bymekaar gemaak wat hy later skenk aan die botaniese tuin in Berlyn, Kew Gardens in Londen en Britse en Amerikaanse museums.

Farini se reisverslag Through the Kalahari Desert verskyn in 1886 terselfdertyd ook in Duits en Frans. Hy lewer lesings en vertoon Lulu se foto's in Berlyn en Londen. Weens sy vertonerige geaardheid word sommige van sy verhale nie altyd ernstig opgeneem nie. Nogtans word sy bydrae tot die plantkunde deur wetenskaplikes hoog aangeslaan. Sy kommentaar oor die topografie van die Kalahari, waterbronne, bevolking, klimaatstoestande en die eetbare en giftige plante en wortels was aan die einde van die 19de eeu van groot wetenskaplike nut.



</doc>
<doc id="80830" url="https://af.wikipedia.org/wiki?curid=80830" title="Swartkopkanarie">
Swartkopkanarie

Die Swartkopkanarie ("Serinus alario") is 'n endemiese, gelokaliseerde, algemene standvoël en plaaslike nomade in Karoobossieveld, gewoonlik in digter begroeide gebiede en in landerye. Die voël is 12 cm groot en weeg 11 - 13 gram. In Engels staan die voël as die "Black-headed Canary" bekend. Sommige kenners behandel hierdie spesie as gelyksoortig aan die Bontkopkanarie maar sover bekend verbaster hulle nie, ondanks oorvleuelende gebiede en voorkoms in gemengde swerms.





</doc>
<doc id="80831" url="https://af.wikipedia.org/wiki?curid=80831" title="Vinkagtiges">
Vinkagtiges

Vinkagtiges of sysie-agtiges ("Fringillidae") is 'n familie van sangvoëls waaraan die kanaries, sysies, vinke en streepkoppies behoort. Hierdie familienaam is afgelei van die woord "fringilla", Latyn vir vink (F. coelebs), die mees algemene verteenwoordiger van hierdie familie. Ongeveer 19 spesies kom in Suider-Afrika voor.
Al die vinkagtiges is saadvretende voëls met 'n kort, sterk snawel. Hulle het 'n harde skedel en groot kaakspiere wat hulle gebruik om sade te kraak. Die mannetjies verskil meestal van die wyfies in voorkoms.

Hierdie voëls kom in Noord-Amerika, Afrika, Asië en Europa voor. Meeste spesies kom egter in die suidelike halfrond voor. Één familie, die "Euphonia", is inheems aan Suid- en Middel-Amerika (die Neotropiese gebied).

Sommige spesies word as eksotiese troeteldiere verkoop, en selfs onwettig mee handel gedryf.

Hulle is gewilde troeteldiere omdat hulle maklik in koue aangehou kan word. Die sysie-agtiges, wat die kanaries, streepkoppies en die sysies insluit en as sangvoëls bekend staan, behoort tot die orde "Passeriformes", wat tans die dominante voëlorde is. Die sangvoëls behoort tot die suborde "Passeres", wat 'n verskeidenheid families insluit, soos die swaels, kraaie, heuningeters, ensovoorts. Sommige taksonome deel die sysie-agtiges en verwante voëls (familie "Fringillidae") in twee subfamilies in, naamlik die "Carduelinae" en die "Fringillinae".

Die sysie-agtiges behoort tot die subfamilie "Carduelinae", terwyl 'n aantal vinkagtiges (waaronder Darwin se vinke) tot die "Fringillinae" behoort. Daar bestaan egter 'n aantal ander klassifikasiestelsels. Die Suid-Afrikaanse sysie-agtiges kan byvoorbeeld as verteenwoordigers van die familie "Fringillidae" beskou word en dan in die subfamilies "Fringillinae" en "Emberizinae" ingedeel word. Die stelsel word egter nie in hierdie artikel gebruik nie.

Kanaries, streepkoppies en sysies behoort tot die subfamilie "Carduelinae" en daar word 18 inheemse spesies aangetref. Die voëltjies is klein tot mediumgroot (lengtes wissel tussen 10 cm en 16 cm). hoofsaaklik saadetend met kort, stewige snawels. Die meeste spesies hou in oop terreine met klein bossies of struikgewasse, waar hulle gewoonlik in relatief klein swerms voorkom.

Die voëltjies is vir hul sang bekend en hulle kan ook sing terwyl hulle vlieg. In die somermaande bou hulle netjiese neste in bome, struike en gras. Die meeste Suid-Afrikaanse spesies se broeityd is tussen September en Maart. Die Kaapse kanarie ("Serinus" "canicollis"), die geeloogsysie ("Serinus mozambicus"), die bergkanarie ("Serinus atrogularis"), die geelsysie ("Crithagra flaviventris"), die vaalstreepkoppie ("Fringillaria" "impetuani") en die streepkoppie ("Fringillaria capensis") is van die bekendste Suid-Afrikaanse verteenwoordigers van die subfamilie "Carduelinae".

Die subfamilie "Fringillinae" sluit 'n aantal kleurryke, hoofsaaklik saadetende sangvoëls in wat vinke genoem word. Die onderskeid tussen die twee subfamilies word hoofsaaklik op grond van gedrag gemaak. Hulle voed nie hul kuikens met sade wat hulle opbring nie, maar met ruspes en ander invertebrate. Slegs een spesie van die subfamilie kom in Suid-Afrika voor, naamlik De Vink ("Fringilla coelebs"), wat aan die einde van die 19de eeu deur Cecil John Rhodes uit Europa ingevoer is.

Hulle het nie baie versprei nie en kom slegs in die Kaapse Skiereiland en omgewing voor. Die wat in Suid-Afrika voorkom, is saadetend, hoewel die Europese vinke insekte verkies. Lede van die familie het bekendheid verwerf as Darwin se vinke omdat die aanpassings van die voëls by verskillende diëte aanleiding gegee het tot sy teorieë van natuurlike seleksie.

Die familie word in die volgende genera onderverdeel:





</doc>
<doc id="80833" url="https://af.wikipedia.org/wiki?curid=80833" title="Bontkopkanarie">
Bontkopkanarie

Die Bontkopkanarie ("Serinus leucolaemus") is 'n endemiese, redelike, algemene standvoël en plaaslike nomade op dorre vlaktes en in bergbossieveld en landerye. Hulle kom af en toe suid van hulle normale gebied voor. Die voël is 12 cm groot en weeg 11 - 13 gram. In Engels staan die voël as die "Damara Canary" bekend. Sommige kenners behandel hierdie spesie as gelyksoortig aan die Swartkopkanarie maar sover bekend verbaster hulle nie, ondanks oorvleuelende gebiede en voorkoms in gemengde swerms.





</doc>
<doc id="80835" url="https://af.wikipedia.org/wiki?curid=80835" title="Bačka Bačka Palanka">
Bačka Bačka Palanka

Backa is 'n Serwiese sokkerspan in Backa Palanka, Serwië.



</doc>
<doc id="80836" url="https://af.wikipedia.org/wiki?curid=80836" title="Kaapse pietjiekanarie">
Kaapse pietjiekanarie

Die Kaapse pietjiekanarie ("Crithagra totta") is 'n endemiese, gelokaliseerde, algemene standvoël in bergfynbos, woudrande en soms langs die kus; ook denneplantasies en dig begroeide afvoerslote in die westelike Karoo. Die voël is 12 cm groot en weeg 10 - 16 gram. In Engels staan die voël as die "Cape Siskin" bekend.




</doc>
<doc id="80838" url="https://af.wikipedia.org/wiki?curid=80838" title="Bergpietjiekanarie">
Bergpietjiekanarie

Die Bergpietjiekanarie ("Crithagra symonsi") is 'n endemiese, gelokaliseerde, algemene standvoël en hoogtetrekvoël in bergstruike en grasveld, meestal bo 2000m. Die voël is 13 cm groot en weeg 12 - 18 gram. In Engels staan die voël as die "Drakensberg Siskin" bekend.




</doc>
<doc id="80840" url="https://af.wikipedia.org/wiki?curid=80840" title="Angolaswie">
Angolaswie

Die Angolaswie ("Coccopygia bocagei") is 'n voël wat lyk soos die Suidelike swie en word soms gesien in die Noordwes-Namibië. Die mannetjie het 'n swart gesig soos die Suidelike swie maar albei geslagte het 'n fyn dwarsgestreepte rug. Die voël staan in Engels bekend as die "Angolan Waxbill".





</doc>
<doc id="80841" url="https://af.wikipedia.org/wiki?curid=80841" title="Suid-Afrikaanse referendum van 1992">
Suid-Afrikaanse referendum van 1992

Tydens die Suid-Afrikaanse referendum van 1992 is Suid-Afrikaanse kiesers gevra om 'n ja- of nee-stem uit te bring vir onderhandelings om 'n einde aan apartheid te bring. Die stemming het op 17 Maart 1992 plaasgevind en was tot wit stemgeregtiges beperk. Die uitkoms was 'n oorweldigende oorwinning vir die ja-stem.

Na afloop van die referendum is die beleid van afsonderlike ontwikkeling geskrap, wat universele stemreg aan alle kiesers binne die grense van Suid-Afrika verleen het. Dit het ook gelei tot die eerste volledig demokratiese verkiesing in Suid-Afrika in April 1994.

Die Nasionale Party het die "ja"-stem bemark terwyl die Konserwatiewe Party dit teengestaan het. Die NP het die volgende slagspreuke op referendum-plakkate aangebring:

Die volgende vraag is aan stemgeregtiges gesel:
In Kaapstad en Durban het 85% van die stemgeregtigdes "ja" gestem, teenoor die 57% in Pretoria. Slegs Pietersburg in die Noord-Transvaal het 'n oorwegende "nee"-stem uitgebring (57%).

Na afloop van die referendum en die daaropvolgende demokratisering is Afrikaners van bykans alle politieke mag gestroop. Vele het ook hul werk weens regstellende aksie verloor of het na die buiteland geëmigreer. Hoewel die nuwe onderhandelde grondwet sekere beskerming aan minderhede bied, voel baie Afrikaners dat hulle tenagekom is en deur hulle eie mense uitverkoop is. Afrikaans as ampstaal is bykans volledig afgeskaf ten gunste van Engels wat tans as die de facto landstaal gebruik word.


</doc>
<doc id="80843" url="https://af.wikipedia.org/wiki?curid=80843" title="Mopanie">
Mopanie

Die Mopanie ("Colophospermum mopane") is 'n boom met skoenlappervormige blare wat wydverspreid in dorre, tropiese laagliggende dele voorkom. Die boom kan groot word.

Die mopanie is die enigste spesie wat aan die genus Colophospermum behoort. Dit val onder die sub-familie Caesalpinioideae wat op sy beurt aan die familie Fabaceae behoort.

Die mopanieboom word in die tropiese dele van Suider-Afrika tot in Gauteng en Laeveld aangetref. Dit is 'n bladwisselende boom wat 4 tot 18 m hoog word. Verstruikte vorme kom ook voor. Blare en jong takkies word deur wild en vee geëet, en mopaniewurms, wat gedroog en geëet kan word, leef in die boom. 

Die mopanieboom ("Colophospermum mopane") word volop in die noordelike dele van die Gautengse Laeveld, Mosambiek, Angola, Namibië, Zambië, Botswana en Zimbabwe aangetref en vorm dikwels byna homogene opstande. Die boom groei in laagliggende en warm gebiede en dikwels in alluviale of alkaliese grond. Die mopanieboom is bladwisselend en kan tot 18 m hoog word; gewoonlik is dit egter kleiner (10 m) en groei dikwels in swak gedreineerde grond tot 'n meerstammige struik van sowat 4 m. 

Die bas is grys tot swart en diep oorlangs gegroef. Die blare word spiraalvormig afwisselend om die takkies gedra en is 4,5 tot 10 cm lank en 1,5 tot 5 cm breed. Die 2 dele van 'n blaar word aan die punt van die blaarsteel (2 tot 4 cm lank) aan weerskante van 'n verdikte deel gedra en lyk soos en kan soos skoenlappervlerke toevou wanneer dit baie warm is. Jong blare is rooibruin maar word later liggroen. In die herfs verkleur die blare tot geel en later bruin voordat dit teen die einde van die winter afval. 

Die blomme is klein, onopvallend en groenerig en word in trosse aan die eindpunte van die takkies gedra. Die vrug is 'n plat, eensadige peul (ongeveer 5 cm lank en 2,5 cm breed). Die peule word ook in trossies gedra en bevat 'n niervormige saad met rooierige kliere wat 'n taai stof afskei. 

Vee en wild soos olifante, elande, rooibokke, koedoes en steenbokke eet die blare en jong takkies van die boom. Die blare het 'n skerp terpentynreuk, maar beïnvloed nie die smaak van die diere se vleis of merk nie. Die hout van die mopanieboom is baie hard en duursaam maar moeilik bewerkbaar en word meestal net vir mynstutte en dwarsleërs gebruik. Mopaniewurms leef in die boom en word gedroog of gebraai. Daar is ook begin om die wurms te droog of in te lê en kommersieel te bemark.






</doc>
<doc id="80845" url="https://af.wikipedia.org/wiki?curid=80845" title="Grootvalsmopanie">
Grootvalsmopanie

Die Grootvalsmopanie ("Guibourtia coleosperma") is 'n boom wat langs die noordgrens van Botswana tot in Namibië voorkom. Dit is inheems aan Namibië, Botswana, Zimbabwe, Zambië, Angola en die DRK.

Dit is 'n half-immergroen middelgroot boom wat 30 m hoog kan groet. Die stam kan tot op 15 m onvertak en 65 – 125 cm in deursnee wees.

Die hout word vir boumateriaal, vloere, meubels en tradisioneel vir bote gebruik. Die sade en hul skille bevat olie wat kookgebruik het. Die sade kan geëet word indien daar min ander kos is en van die skille word 'n drankie gemaak. Die rooi kleurstof van die skil word vir kleuring van meubels gebruik.




</doc>
<doc id="80846" url="https://af.wikipedia.org/wiki?curid=80846" title="Kleinvalsmopanie">
Kleinvalsmopanie

Die kleinvalsmopanie ("Guibourtia conjugata") is 'n immergroen boom wat in die suide van Mosambiek, Pafuri/Punda Maria in die Krugerwildtuin en ook in die Hwange-gebied van Zimbabwe voorkom.
Dit is inheems aan Suid-Afrika, Zimbabwe, Mosambiek en Zambië.

Dit is 'n bladwisselende struik of boom wat 18 m hoog kan word. Die hout word veral vir heiningpaaltjies gebruik, maar dit is ook geskik vir vloere of meubels. Die kernhout is donkerbruin en steek af teen die spinthout wat liggeel is. Die hout is swaar en hard: die digtheid is 950–1100 kg/m³. Die semifosiele hars word as inhambane-kopal verkoop en in vernis gebruik.



</doc>
<doc id="80848" url="https://af.wikipedia.org/wiki?curid=80848" title="Tambotie">
Tambotie

Die Tambotie ("Spirostachys africana") is 'n middelgroot, bladwisselende bosveldboom wat dikwels in laagliggende streke of op heuwels te sien is. Die boom kom voor in die noorde en sentrale deel van Namibië, ooste van Botswana, suide van Zimbabwe en Mosambiek. In Suid-Afrika groei dit in die noordelike gedeeltes van die Oos-Kaap, in KwaZulu-Natal, Limpopo, Gauteng, Noordwes en die middelveld en laeveld van Mpumalanga.

Die melkerige sap van die tambotie is uiters giftig. Dit kan die vel erg irriteer en is baie gevaarlik vir die oë. Tambotiehout moet ook liefs nie vir braaivure gebruik word nie, omdat dit diarree kan veroorsaak en selfs dodelik kan wees.

Een van die medisinale gebruike van die tambotie is om tandpyn mee te behandel. Die boom het ook baie mooi hout wat vir meubels gebruik kan word.




</doc>
<doc id="80854" url="https://af.wikipedia.org/wiki?curid=80854" title="Erna Solberg">
Erna Solberg

Erna Solberg (* 24 Februarie 1961 in Bergen, Hordaland) is 'n Noorse politikus. Sy dien sedert 2004 as voorsitter van die konserwatiewe Høyre-party en sedert 16 Oktober 2013 as Eerste Minister van Noorweë.



</doc>
<doc id="80858" url="https://af.wikipedia.org/wiki?curid=80858" title="Johannes Jacobus Kotzé">
Johannes Jacobus Kotzé

Dr. Johannes Jacobus Kotzé (plaas Blauwberg, Kaapstad, 8 September 1835 – Seepunt, Kaapstad, 4 Desember 1899 was 'n leraar in twee gemeentes van die Nederduitse Gereformeerde Kerk, naamlik Richmond van 1862 tot 1880 en daarna Kaapstad tot sy dood.

Kotzé het sy eerste skoolopleiding aan Tot Nut van 't Algemeen in Kaapstad geniet en van daar na die Zuid-Afrikaansch Athenaeum gegaan. In 1854 het hy na Europa vertrek om aan die Universiteit in Utrecht sy letterkundige en teologiese studie voort te sit. Nadat hy tot kandidaat in die teologie bevorder is, het hy sy doktorale eksamen suksesvol afgelê sodat hy op 25 Januarie 1861 as doktor in die teologie promoveer en wel ná openbare verdediging van 'n dissertasie oor Lactantius. Intussen het hy ook die universiteit van Heidelberg in Duitsland besoek om sy Duits te verbeter en teologiese lesse van Umbreit, Hundeshagen en Rothe by te woon. Ook Genève in Switserland het hy besoek waar hy geleentheid gekry het om sy Frans te oefen. In hierdie tyd het hy ook 'n reis na Noord-Amerika onderneem.

Intussen het hy 'n aanbod ontvang om as professor werksaam te wees aan die Seminarie van die Vrye Skotse Kerk in Amsterdam, waarvan dr. Schwartz die hoof was. Deur die dood van Da Costa, wat die in die teologie onderrig het, het 'n vakature ontstaan, wat die skool gehoop het dr. Kotzé sou vul. Hy het egter die aanbod bedank omdat hy daarvan oortuig was dat hy in sy vaderland moes kom arbei.

In 1858 het dr. Kotzé in die geselskap van ds. J.H. Hofmeyr (agtereenvolgens predikant van die NG gemeente Murraysburg en Somerset-Oos) in sy vaderland teruggekeer, waar hulle in September aangekom het. Die twee is op dieselfde dag, 15 September 1858, by die Aktuaris gelegitimeer en twee dae later het albei vir die eerste maal in die Groote Kerk opgetree, prop. Hofmeyr in die oggend en prop. Kotzé in die aand. Eersgenoemde se teks was 2 Kron. 20:12b ("Want in ons is geen kracht tegen deze grote menigte, die tegen ons komt, en wij weten niet, wat wij doen zullen; maar onze ogen zijn op U", Statebybel) en laasgenoemde s'n Matt. 16:26: "Want wat baat het een mens, zo hij de gehele wereld gewint, en lijdt schade zijner ziel? Of wat zal een mens geven, tot lossing van zijn ziel?" Statebybel.

Die algemene gevoel was dat dr. Kotzé as hulpprediker vir dr. Abraham Faure moes werk. Ook is hy beroep deur die Evangelies Lutherse Kerk, maar met die hoog op sy swak gesondheidstoestand het hy besluit om die beroep na die NG gemeente Richmond in die Bo-Karoo aan te neem. Hier sou hy werk tot 1879, toe hy die beroep na die Groote Kerk aanvaar. Sy verblyf op Richmond het bygedra tot die volkome herstel van sy gesondheid. Intussen het hy in 1877 weer na Europa gereis saam met "een edelmoedig lid van zijn gemeente" en ook Egipte en Palestina besoek.

As voorsitter van die senaat van die Zuid-Afrikaanse Kollege, voorloper van die Universiteit van Kaapstad, het dr. Kotzé groot invloed uitgeoefen op die opvoeding van die seuns van die Kaapkolonie, en as eerste predikant (bedoelende leier) van die gemeente in Kaapstad het hy oorvloedige geleentheid gehad om die belange van die Kerk te behartig. Ook as eksaminator by kerklike eksamens en as lid van verskillende kerklike kommissies het hy aan die Kerk menige belangrike diens bewys.



</doc>
<doc id="80865" url="https://af.wikipedia.org/wiki?curid=80865" title="Akkadies">
Akkadies

Akkadies (lišānum akkadītum, ak.kADû, soms ook Babilonies) is ‘n uitgestorwe Semitiese (deel van die groter Afro-Asiatiese taalfamilie) wat in antieke Mesopotamië gepraat is. Dit is die oudste geïdentifiseerde Semitiese taal, en het die wigskrif skryfstelsel gebruik wat oorspronklik in die Soemeriese taal gebruik is. In die tweede millennium is twee dialekte gepraat, wat as Assiries en Babilonies bekend staan.

Akkadies het al eeue lank as lingua franca in Mesopotamië gedien. Nogtans het die taal in die 8ste eeu v.C. begin daal en is geleidelik deur Aramees vervang. Die laaste Akkadiese geskrifte dateer van die eerste eeu n.C. Veel Akkadiese woorde oorleef in moderne Aramese dialekte wat deur Assiriërs in Irak gepraat word en Akkadies is ook die taal waarin die Gilgamesh-epos geskryf is.



</doc>
<doc id="80871" url="https://af.wikipedia.org/wiki?curid=80871" title="Karel Wynand le Roux">
Karel Wynand le Roux

Ds. Karel Wynand le Roux (Agtervinkrivier, distrik Robertson, 16 Maart 1882 - Worcester, 13 Augustus 1978) was 'n baanbrekerpredikant van die Nederduitse Gereformeerde Kerk in die destydse Suidwes-Afrika.

Le Roux het sy opleiding aan die Kweekskool op Stellenbosch ontvang waar hy in 1915 gelegitimeer is. Op 27 September 1915 bring die NG gemeente Britstown sy tweede beroep uit op prop. Le Roux. Hy het die beroep aangeneem en is op 18 Desember 1915 georden in ’n geskiedkundige geleentheid omdat dit die eerste keer was dat ’n proponent in dié gemeente bevestig is.

Ondanks die heersende droogte en die moeilike en gespanne oorlogstoestande van die Eerste Wêreldoorlog en met die Maritz-rebellie nog vars in die geheue, het die gemeente in groot getalle na die kerk opgekom. Onder die vyf predikante wat aan die geleentheid deelgeneem het, was dr. H.P. van der Merwe, toe van Robertson, die geliefde oudleraar van Britstown, asook ds. P.J. du Toit van Vosburg, wat nog altyd Britstown se konsulent was en die bevestiging waargeneem het. Die volgende dag het die jong dominee sy intreepreek gelewer met Johannes 19:4 as teksvers: “Ziet ik bring Hem tot u uit.” Ds. le Roux het, ten spyte van die swak gesondheid van sy vrou in die 10 jaar dat hy hier gearbei het, deeglike werk verrig. In sy tyd is onder meer die kerksaal opgerig (1918) en ’n tweede koshuis gebou (1921). 

Van 1921 tot 1922 moes die kerkraad ds. Le Roux toestemming gee om die NG gemeente in Suidwes-Afrika, waarvan hy konsulent was, te gaan besoek. Tydens sy afwesigheid, by een geleentheid ses maande lank, het die ringspredikante met die eredienste en so meer gehelp. Dis dus geen wonder nie dat hy in Augustus 1923 ’n beroep na Gobabis ontvang het, as medeleraar van die NG gemeente Mariental (destyds nog genoem Gibeon) omdat die NG gemeente Gobabis eers in 1939 sou afstig. Toe hy in Desember 1924 weer na Gobabis beroep word, het hy dit aangeneem. Weens die ernstige krankheid van sy vrou kon hy eers op Sondag 25 Januarie 1925 van Britstown afskeid neem. 

Tydens sy afskeidspreek na aanleiding van Handelinge 21:14 "het menige traan gevloei", aldus ds. A.P. Smit, want die band tussen leraar en gemeente was "stewig en heg". Omdat daar dieselfde naweek ook afskeid geneem is van die plaaslike sendingleraar, eerw. J.J. Blomerus, was Britstown toe heeltemal herderloos.

Ds. Le Roux is op 21 Februarie 1925 in die gemeente Gibeon (Mariental) bevestig. Ná vier jaar in dié uitgestrekte gemeente, wat toe nog Windhoek, Okahandja, Gobabis en Rehoboth ingesluit het, het hy 'n beroep aanvaar na die pas gestigte NG gemeente Windhoek. Hier het hy gearbei tot hy sy emeritaat aanvaar het op 7 Desember 1946.

Ná sy aftrede het nog in vele gemeentes, waarvan die laaste Swakopmund was, gewaardeerde afloswerk verrig. Hy was bekend om sy besonderse toegewydheid, ernstige prediking en getroue besoekwerk. Hy het groot geestelike werk in Suidwes verrig waar die gemeentelike bearbeiding oor geweldige afstande buitengewoon hoë eise aan die leraar gestel het. So het hy 'n besonderse plek in die hart van die lidmate verower en 'n wye vriendekring opgehou, aan wie hy nog tot sy dood in die ouderdom in die ouderdom van 97 jaar gereeld geskryf het. Hy het die laaste jare van sy lang lewe in 'n tehuis vir bejaardes op Worcester deurgebring. Volgens dr. Nieuwoudt in die NG gemeente Windhoek se gedenkboek by die gemeente se 50-jarige bestaan, was ds. Le Roux se "grootste boodskap ... sy stille, nederige, toegewyde lewe, sy innige geloof, vrome lewenswandel, hulpvaardigheid en intieme, spontane gebedslewe".

Ds. Le Roux was getroud met 'n suster van die bekend dr. William Nicol, moderator van die Transvaalse kerk en administrateur van Transvaal, Maria Isabella, wat voor hul huwelik ’n onderwyseres was en reeds in 1951 oorlede is. Hul huwelik was kinderloos. Ná sy aftrede was hy weer getroud.



</doc>
<doc id="80875" url="https://af.wikipedia.org/wiki?curid=80875" title="AP Morgenthal">
AP Morgenthal

Ds. Andreas Petrus (AP) Morgenthal (Middelburg, Kaap, 27 Desember 1911 - Port Elizabeth, 6 Desember 1997) was van 1937 tot 1977 'n leraar in die Nederduitse Gereformeerde Kerk en het tydens sy 40 jaar lange bediening in ses gemeentes gearbei.

Andreas Morgenthal is in 1911 op Middelburg, Kaap, gebore as een van drie kinders en het ook in 1931 daar gematrikuleer. Sy vader was 'n algemene handelaar op die dorp. Hy behaal hierna in 1933 sy B.A.-graad en in 1936 'n meestersgraad in sosiologie aan die Universiteit van Stellenbosch, en word op 3 Desember 1937 tot die bediening toegelaat. As student het hy aktief deelgeneem aan verskeie kultuurorganisasies en veral uitgestaan as 'n sterk redenaar in debatsverenigings. Op Stellenbosch het by hom 'n sterk gevoel ontstaan vir die Afrikaner se geskiedenis en die rol van die godsdiens as steunpilaar in die land en die Afrikanervolk se ontwikkeling, aldus sy seun Theuns Morgenthal in sy lewenskets in die "1999 Jaarboek van die Nederduitse Gereformeerde Kerke".

Ds. Morgenthal se vier dekade lange diens in die NG Kerk het begin toe hy as proponent in die NG gemeente Grahamstad gewerk het.
op 5 November 1938 is hy as hulpprediker in die NG gemeente Port Elizabeth-Sentraal bevestig met opdrag die bediening in Newton Park. Op 9 September 1939 is hy in die NG gemeente Pearston bevestig waar hy bykans vier jaar lank die Woord bedien het. Hy het dié gemeente as sy eerste liefde beskou vanweë sy afkoms uit die Karoo.

Op 14 April 1943 is hy in Tiervlei bevestig, die gemeente wat in latere jare sou bekendstaan as Parowvallei. Dit was 'n moeilike tyd tydens die Tweede Wêreldoorlog weens die politieke struwelinge. Boonop het stedelike verval en armoede die predikant van dié werkersklasgemeente se werk geensins makliker gemaak nie.

In 1945 het ds. Morgenthal 'n beroep ontvang na die NG gemeente Windhoek as opvolger van ds. K.W. le Roux. Hy het die eerste beroep bedank, maar die tweed aanvaar. Volgens sy seuns was sy werk in Windhoek geseënd en het hy dit "die hoogtepunt in sy lewe" genoem. Van dié tyd het hy later geskryf: "Ek het die Suidwesters leer ken as gehard, vasberade, gasvry en kerkliewend. Hulle is mense wat hul land wat hul mak gemaak het, liefhet. Met harde werk en uithouvermoë, ondanks baie terugslae, het hulle volhard. Ek glo dat sulke mense geroepe sal voel om daardie land te behou vir die christendom en beskawing." 

Op 9 Desember 1948 is hy in die NG gemeente Pietermaritzburg bevestig. Tydens sy elf jaar lange bediening is die tweede Voortrekkerkerk van 1861 gesloop om plek te maak vir die gemeente se derde kerk, wat sedert 2008 deel is van die Voortrekker-museumkompleks. Die hoogtepunt van dié bediening was die stryd om die verkryging van die grond wat oorspronklik aan die Voortrekkers geskenk is vir die bou van die Geloftekerk. Dit het eindelik uitgeloop op 'n hofgeding teen die stadsraad van Pietermaritzburg waarna die helfte van erf 33, waarop die latere Geloftekerk gebou is, aan die gemeente verkoop is vir £8 000.

In 1959 aanvaar hy 'n beroep na die moedergemeente op Mosselbaai en bly daar tot 1969 toe hy die eerste keer sy emeritaat aanvaar en hom op 'n kleinhoewe in Port Elizabeth gaan vestig het. Hy het in dié tyd aktief in die Kerk gebly en talle vakante gemeentes in en om Port Elizabeth bedien. Sy seun skryf: "Hy het veral besondere seèn in sy hopsitaalbedieningswerk, asook in die Engelstalige gemeente en die Indiërgemeente in Malabar, sowel as in die Kleurlinggemeenskap, ervaar.

In dié tyd het hy ook tydelik op Jansenville uitgehelp. Toe hy hom in 1971 weer beroepbaar stel, het die NG gemeente Jansenville die toe sowat 60-jarige ds. Morgenthal beroep. Hy arbei sowat ses jaar hier tot sy uiteindelike aftrede op 25 November 1977. Ná sy aftrede het hy en sy vrou weer in Port Elizabeth gaan woon. Al was hy reeds oud, het ds. Morgenthal voortgegaan met sy prediking. Sy laaste boodskap het hy gelewer op 20 Julie 1991, toe hy 80 was, oor Gen. 33:9 en 11: "Ek besit baie" en "ek het alles". Sy seun skryf oor sy vader se aftrede: "Hy het hom tot op sy laaste dag met 'n helder verstand in sy studie verlustig. Hy kon onderhoudend oor haas enige onderwerp gesels. Dit was veral die politiek waarvan hy verbasend baie geweet het en ure oor kon gesels. Hy het dit ook geniet om in sy tuin te werskaf en het genot daaruit geput om enige stukkie hout in 'n bruikbare meubelstuk te verander."

In Port Elizabeth is hy in Desember 1997 onverwags ná die terugkeer van die besigtiging van 'n aftree-woonstel in sy gemakstoel aan 'n hartaanval gesterf het. Hy is op 10 Desember 1997 uit die NG gemeente Parkheuwel begrawe en is oorleef deur sy vrou, vier kinders en 10 kleinkinders.

Ds. Morgenthal is op 9 Januarie 1939 getroud met Anna Kotzé, 'n onderwyseres. Uit dié huwelik is twee seuns en twee dogters gebore.

Hy was 'n dinamiese werker wat op die volle spektrum van die evangeliebediening sy merk gemaak het, aldus dr. M.M. Nieuwoudt in sy gedenkboek ter viering van die NG gemeente Windhoek se vyftigjarige bestaan. "Dis duidelik dat sy paar jaar in Windhoek juis die gemeentelike en kerkraadsorganisasie in vaste voue gelê het." Ds. Morgenthal was van 1951 tot 1957 skriba van die Sinode in Natal. Sy seun skryf: "Ds. Morgenthal se gemeentewerk staan in die teken van ernstige en kragdadige prediking met 'n onversadigbare ywer. Sy Skrifuitleg was suiwer en het van grondige studie en voorbereiding getuig. Selfs nadat hy finaal geëmeriteer het, het hy nog alles gemeet aan die maatstawwe in Gods Woord."



</doc>
<doc id="80877" url="https://af.wikipedia.org/wiki?curid=80877" title="Rooibloekom">
Rooibloekom

Die Rooibloekom ("Eucalyptus camaldulensis") is 'n boom en indringerplant wat in Suid-Afrika genaturaliseer geraak het vanaf Australië. Die Rooibloekom het gladde gevlekte bas en kan geweldig groot word en is immergroen. Die bome groei vinnig.




</doc>
<doc id="80879" url="https://af.wikipedia.org/wiki?curid=80879" title="Suikerbloekom">
Suikerbloekom

Die Suikerbloekom ("Eucalyptus cladocalyx") is 'n boom en indringerplant wat in Suid-Afrika genaturaliseer geraak het vanaf Australië.




</doc>
<doc id="80881" url="https://af.wikipedia.org/wiki?curid=80881" title="Karie">
Karie

Die Karie ("Eucalyptus diversicolor") is 'n bloekomboom en indringerplant wat in Suid-Afrika genaturaliseer geraak het vanaf Australië.




</doc>
<doc id="80883" url="https://af.wikipedia.org/wiki?curid=80883" title="Spinnekopbloekom">
Spinnekopbloekom

Die Spinnekopbloekom ("Eucalyptus lehmannii") is 'n boom en indringerplant wat in Suid-Afrika genaturaliseer geraak het vanaf Australië; it is inheems in die ooste van dié land. Die boom kom voor in die kusfynbos en duine van die Oos-Kaap en die suide van die Wes-Kaap. Dit kan tot 10 m hoog word.

Die plant is dig, immergroen en 'n meerstammige boom of bos. Die takke hang dikwels naby die grond. Die liggroen blare is enkelvoudig, ovaalvormig, dik en leeragtig. Die groengeel blomme lok bye vanaf Junie tot Januarie. Die rooi knoppe aan die blomme lyk soos plastiekspinnekoppe. Die vrug is 'n stekelrige, houtagtige kapsule.

Die boom word gekweek vir hout, sandbinding en as 'n bron van heuning.




</doc>
<doc id="80884" url="https://af.wikipedia.org/wiki?curid=80884" title="Stephanus Petrus Malherbe">
Stephanus Petrus Malherbe

Ds. Stephanus Petrus Malherbe (Daljosafat, Paarl, Desember 1863 - Darling, 20 September 1927) was 'n leraar in die Nederduitse Gereformeerde Kerk van 1888 tot 1925.

Ds. Malherbe is in Daljosafat by die Paarl gebore as die enigste kind van sy ouers. Sy teologiese opleiding het hy aan die Kweekskool op Stellenbosch geniet van 1885 tot 1888. Sy eerste gemeente was Kruisvallei op Tulbagh, waar hy in 1888 georden en bevestig is. In dieselfde jaar is hy getroud met Jacomina H. Loubser, destyds woonagtig op Stellenbosch, maar gebore op die plaas Oortmanspos in die Koeberg. Uit dié huwelik is twee dogters gebore (mevv. V. van Breda en Vowles) en 'n seun (S.P. Malherde).

Einde 1894 is hy beroep na die NG gemeente Philadelphiain die Swartland. Hy het die beroep aanvaar en op 13 Desember 1894 is hy in die plaaslike kerkgebou bevestig. Ds. J.H. Neethling van Stellenbosch het die bevestigingsrede uitgespree. Op dieselfde dag nog is hy op die kerkraadsvergadering verwelkom.

As voorsitter van die plaaslike skoolkommissie op Tulbagh en lid van die Kaapse Skoolraad het ds. Malherbe, toe maar pas oor die 30 jaar, hom met jeugdige geesdrif aan die saak van die onderwys en opvoeding in die gemeente gewy. Dit was byvoorbeeld in sy tyd, in 1900, en hoofsaaklik deur sy bemoeiing dat 'n nuwe skoolgebou op die dorpie Philadelphia opgerig is. Hy was in 1899 ook die stigter van die sustentasiefonds wat met die gemeente se 75-jarige bestaan in 1938 reeds £1 000 beloop het. In sy tyd is die sogenaamde doktershuis gebou op voorstel van broeder J.W. Loubser van die plaas uitkyk. Verskeie lidmate het 'n behoefte aan 'n plaaslike geneesheer gevoel. Op 'n gemeentevergadering in April 1899 is aanbeveel dat daar deur die kerkraad 'n huis geskik vir 'n dokter op die plaaslike kerkgrond gebou word. Binne enkele maande is beloftes van meer as £400 vir die onderneming uit die gemeente ontvang. Die kerkraad het die tender van £620 van die heer Beydervellen aangeneem en in Julie die volgende jaar is die doktershuis voltooi. Tussen 1900 en 1911 het vyf dokters agtereenvolgens in die huis gewoon, maar toe dit na die dood van dr. Duthie vrugteloos geblyk het vir die kerkraad om 'n dokter na die dorpie te trek, is die doktershuis in 1913 verkoop. 

Ook in ds. Malherbe se tyd (1904) het die kerkraad 'n poskantoor op die dorp gebou en dit tot 1914 af aan die regering verhuur, toe dit aan die regering verkoop is. 

Die Anglo-Boereoorlog (1899-1902) het tot 'n mate 'n nadelige uitwerking op die gemeente gehad. Ds. Malherbe en sy kerkraad is byvoorbeeld "weens landsomstandighede" genoodsaak om in Februarie 1902 af te sien van die jaarlikse kerkbasaar. In hierdie tyd het ds. Winter, wat weens die Driejarige Oorlog sy gemeente, Hartbeesfontein, in die Transvaal moes verlaat, vir 'n tyd lank as banneling met gesin op Koeberg moes kom vertoef. Ná die beëindiging van die oorlog het die kerkraad 'n brief van dié van Hartbeesfontein ontvang waarin die gemeente bedank is vir wat hulle vir die leraar gedoen het tydens sy bannelingskap. 

Philadelphia se leraar en gemeente het ook hul deel bygedra om hul volksgenote in die Vrystaat en Transvaal wat deur die oorlog geruïneer is, weer op die been te bring. In Oktober 1903 is byvoorbeeld 'n basaar gehou vir die noodlydendes in die Noorde, en die kerkraad het later selfs £50 afgestaan vir die Emily Hobhousefonds.

Ná 'n geseënde dienstyd van byna 12 jaar het ds. Malherbe 'n beroep na die NG gemeente Steynsburg in die Noordoos-Kaap aangeneem. Hy ontvang sy demissie op Philadelphia op 26 November 1906. Sy afskeidspreek aan die gemeente was na aanleiding van Matt. 13:20. Mev. Van Breda van Darling, ds. Malherbe se dogter, het die volgende bydrae gelewer oor die gesin se verblyf op Philadelphia vir die gemeente 75-jarige gedenkboek: "Daar was nie meer as twaalf huisgesinne op die dorp nie ... Die pastorie was soos 'n klein plasie. herinner my baie goed hoedat vader Sondagaande vir die kleurlinge diens in die kerksaal gehou het en hoe dikwels in die somer ons met ons teruggaan en meer dan een nagslang teëgekom het op die pad en moeder en die kinders dan gehardloop het. "Moscow" en "Harry" was die twee wit perde wat voor vader se kar getrek en waarmee hy die gemeente met huisbesoek deurgegaan het."

In sy laaste werkkring, die NG gemeente Steynsburg, het ds. Malherbe 18 jaar lank met toewyding gearbei. Hier het hy hom onder meer beywer vir nouer samewerking tussen die mededingende skole, waarvan die gevolg die stigting van die Hoërskool Paul Kruger was (sien Normaalskool, Steynsburg).

Ná die dood van sy eggenote in 1921, het suikersiekte ds. Malherbe se gesondheid sodanig belemmer dat hy in 1925 verplig is om sy emeritaat te aanvaar. Gedurende die laaste twee jaar van sy lewe het hy meestal ingewoon by sy dogter mev. Van Breda op Darling. Al was hy teen die einde van sy lewe feitlik blind weens bogenoemde kwaal, het hy nog een en ander maal preekbeurte op Darling waargeneem. Sy allerlaaste preek was oor 2 Korintiërs 6:1: "Ons vermaan julle dat jul die genade van God nie tevergeefs mag ontvang nie." 

In die nag van 20 September 1927 is hy plotseling aan hartverlamming oorlede in die ouderdom van amper 64 jaar. Sy stoflike oorskot rus in die begraafplaas op Steynsburg langs dié van sy eggenote.



</doc>
<doc id="80885" url="https://af.wikipedia.org/wiki?curid=80885" title="Eucalyptus">
Eucalyptus

Eucalyptus is 'n genus van bome wat hoort tot die familie "Myrtaceae". Die genus staan bekend as die Bloekoms. Hierdie genus is oorheersend in Australië waar almal behalwe een van die ongeveer 750 spesies endemies is.

Meer as 10 van die spesies word as aggressiewe indringerplante beskou in natuurlike gebiede van Suid-Afrika.

Die bome word volgens hulle baskenmerke in drie groepe verdeel:

Die grootte en vorm van die bloekomneute en die struktuur van die bloeiwyse word gebruik vir spesie-identifikasie. Die blare word nie gebruik vir identifikasie nie; hulle lyk almal dieselfde.

Bloekoms het gewoonlik hoë, regop stamme. Weens die regop stamme en feit dat die bome vinnig groei, word die bome wêreldwyd aangeplant vir die produksie van latte, pale en hout. Hulle word ook as windskerms en sierbome gebruik. Byeboere plaas hulle korwe in bloekomplantasies omrede die bome volop nektar produseer, wat deur die bye versamel word vir die maak van heuning.





</doc>
<doc id="80888" url="https://af.wikipedia.org/wiki?curid=80888" title="Goes">
Goes

Goes is 'n stad en munisipaliteit in die Nederlandse provinsie Zeeland. Die stad het 26 920 inwoners (2010), en die munisipaliteit 37 211 inwoners (1 April 2016, bron: CBS). Goes is daarnaas ook die hoofstad van die gelyknamige Goes-munisipaliteit.



</doc>
<doc id="80890" url="https://af.wikipedia.org/wiki?curid=80890" title="Syzygium">
Syzygium

Syzygium is 'n genus van bome wat hoort tot die familie "Myrtaceae". Die genus staan bekend as die Waterbessiebome. Hulle is middelgroot tot groot bome.





</doc>
<doc id="80891" url="https://af.wikipedia.org/wiki?curid=80891" title="Boswaterbessie">
Boswaterbessie

Die Boswaterbessie ("Syzygium gerrardii") is 'n boom en kan groot word in woude en het dikwels stutwortels. Die takkies is byna viervlerkig en jong blare is rooierig terwyl ouer blare ellipties is.




</doc>
<doc id="80893" url="https://af.wikipedia.org/wiki?curid=80893" title="Pondowaterbessie">
Pondowaterbessie

Die Pondowaterbessie ("Syzygium pondoense") is 'n klein boom wat tot 3 m hoog groei. Dit kom dikwels in woude en in klipperige beddings van strome voor. Dit is endemies aan die Noordoos-Kaap, maar word tot in die suide van KwaZulu-Natal aangetref.

Die plant se enkele stam word tot 15 cm in deursnee. Die jong plant het 'n rooibruin bas wat na grys verkleur soos dit ouer word. Nuwe lote en blare is rooi van kleur. Die blare is blink donkergroen, maar ligter aan die onderkant. Blare word in reghoekige pare teenoorgesteld tot mekaar gedra. Hulle is leeragtig en 3–10 mm in breedte, met 'n opvallende hoofaar aan beide kante. Syare is fyn, rooierige en meer prominent ondertoe.

Die wit blomme het 'n massa van meeldrade wat in duidelik vertakte knoppies eindig. Die blomtyd is vroeg in die somer en in die vroeë herfs word rooi tot pers ronde vrugte geproduseer. Hulle is sowat 15 mm in deursnee en eindig in 'n blywende kelk.

"Myrtaceae" (wasbessiefamilie) is 'n familie van houtagtige plante met sowat vyf spesies wat boomgrootte bereik in Suider-Afrika. Lede word gekenmerk deur eenvoudige, alternatiewe en leeragtige blare. Die blomme is onopvallend, naak en word in digte okselstandige are gedra. In vroeëre jare is die vrugte van sommige spesies gekook om was te produseer, vandaar die familie se gewone naam.




</doc>
<doc id="80895" url="https://af.wikipedia.org/wiki?curid=80895" title="Metrosideros">
Metrosideros

Metrosideros is 'n genus van bome wat hoort tot die familie "Myrtaceae".





</doc>
<doc id="80896" url="https://af.wikipedia.org/wiki?curid=80896" title="Smalblad">
Smalblad

Die Smalblad ("Metrosideros angustifolia") is 'n klein boompie wat tot fynbos beperk word en lyk nes die Waterbessie. Hulle leef op stroomoewers waar hulle voorkom as 'n klein boompie, groot eksemplare is skaars. Die boom word maklik aan sy smal, elliptiese, haarlose blare geïdentifiseer. Daar is gewoonlik 'n paar rooi blare hier en daar aan die boom.




</doc>
<doc id="80897" url="https://af.wikipedia.org/wiki?curid=80897" title="Eugenia">
Eugenia

Eugenia is 'n genus van bome wat hoort tot die familie "Myrtaceae". Die genus staan bekend as die Mirtebessies. Daar kom ongeveer 12 spesies in Suider-Afrika voor. Hulle is meestal struike en klein bome. 'n Paar is egter middelgroot bome en party is moeilik om uit te ken.





</doc>
<doc id="80898" url="https://af.wikipedia.org/wiki?curid=80898" title="Musiek vir die agtergrond">
Musiek vir die agtergrond

Musiek vir die Agtergrond is 'n Afrikaanse rolprent wat op 11 Oktober 2013 in Suid-Afrika vrygestel is. John-Henry Opperman van die Klopjag-musiekgroep speel die hoofrol.

Die rolprent is ’n drama. Dit het 'n 7 tot 9 OL-ouderdomsperk vir swak taalgebruik.


'n Talentvolle en ambisieuse musikant besluit om homself oor te teken aan ’n vervaardiger van popmusiek wanneer sy meisie onverwags swanger raak. Sy talent as gerespekteerde liedjieskrywer en musikant word misbruik om oppervlakkige, kommersiële musiek te vervaardig. Sal die paartjie se liefde die kompromie wat hy ter wille van haar en die baba moet maak, oorleef?



</doc>
<doc id="80899" url="https://af.wikipedia.org/wiki?curid=80899" title="Bosmirtebessie">
Bosmirtebessie

Die Bosmirtebessie ("Eugenia natalitia") is 'n klein tot middelgroot boom. Die boom kom verspreid voor deur kuswoud en afrikabergwoud vanaf Oos-Londen tot by die Lebomboberge en daar is ook 'n afgesonderde populasie op die oostelike hooglande van Zimbabwe. Die bas is gladderig ligbruin en kenmerkend is effens, hoekige gryserige takkies.




</doc>
<doc id="80900" url="https://af.wikipedia.org/wiki?curid=80900" title="Harige mirtebessie">
Harige mirtebessie

Die Harige mirtebessie ("Eugenia woodii") is 'n boom met 'n kenmerkende, papieragtige bas. Dit is nie 'n boom van die hoë woud nie en kom in soortgelyke habitat as die bosmirtebessie voor maar die verspreiding strek verder noord; tot by die Soutpansberg en al langs die kus tot by Beira. Die bas is effens meer kurkagtig en die stingels rooierig, taamik afgeplat en harig maar word grys en haarloos namate hulle ouer word.




</doc>
<doc id="80902" url="https://af.wikipedia.org/wiki?curid=80902" title="Agaricus bisporus">
Agaricus bisporus

Die gewone wit sampioen ("Agaricus bisporus") kan verwar word met jong eksemplare van die dodelik-giftige vernietiger-engel ( Destroying angel) ("Amanita" sp.), maar laasgenoemde kan onderskei word deur die saaltjie aan die basis van die sampioen en suiwer wit kieue, in teenstelling met die pienk tot bruin kieue van "Agaricus bisporus" s'n. Dit is uiters belangrik om altyd enige vuilheid te verwyder en die basis van 'n sampioen te ondersoek, asook om jong eksemplare oop te sny en die kieue te ondersoek.




</doc>
<doc id="80904" url="https://af.wikipedia.org/wiki?curid=80904" title="Lantana">
Lantana

Die Lantana ("Lantana camara") is 'n stekelrige struik en indringerplant wat in subtropiese bosveld en droë woude voorkom. Dit behoort tot die "Verbenaceae" familie. Dit is wêreldwyd as 'n indringerspesie verklaar, en is veral 'n probleem op eilande en ook in Australië. Die plant is giftig vir vee. Die lantana het digte, helderkleurige en aanskoulike blomhofies. Die plant is 'n genaturaliseerde spesie in Suid-Afrika.




</doc>
<doc id="80905" url="https://af.wikipedia.org/wiki?curid=80905" title="A.J. van Wijk">
A.J. van Wijk

Ds. Adriaan Jacobus van Wijk (Boshof, Oranje-Vrystaat, 23 Julie 1872 - Franschhoek, 21 Augustus 1966) was 'n leraar in die Nederduitse Gereformeerde Kerk van 1900 tot 1943, maar hy word veral onthou as die eerste skrywer van die Bybelse dagboek "Uit die Beek", wat hy meer as 40 jaar lank behartig het en wat sedert omstreeks 1906 onafgebroke elke jaar verskyn. Die Kaapse Sinode het hom as skriba gekies in 1928 en 1932 en as moderator in 1936 en 1940. 

Adriaan van Wijk is op Boshof gebore waar sy vader, ds. Johannes Hendrik van Wijk, die leraar was van 11 November 1871 tot hy op 7 November 1884 in die NG gemeente Murraysburg bevestig is. Hier het hy gearbei tot hy sy emeritaat aanvaar het op 8 April 1898. Ds. J.H. van Wijk is op 22 September 1846 gebore op die plaas Langfontein geleë in die Koue Bokkeveld, destyds in die distrik Tulbagh, maar vandag in die distrik Ceres. Voor sy vertrek na Boshof is die jong ds. Van Wijk getroud met Maria Louisa Jacoba de Beer. Ná sy aftrede het ds. Van Wijk hom gaan vestig op Ceres en later na Nuweland verhuis, waar hy oorlede is op 16 September 1920. Soos sy seun, was ds. Van Wijk vaardig met die pen en het hy jare lank "Die Kerkbode" gereeld van 'n preek of 'n oordenking vir die maandelikse bidstond voorsien. Van hom het ook 'n bundel preke verskyn. Ds. Van Wijk het drie seuns gehad, ds. A.J. van Wijk, ds. Z.J. van Wijk en ds. T.I. van Wijk, wat almal hul jeugjare op Murraysburg deurgebring het. 

Ds. A.J. van Wijk het, as die oudste seun, die naam ontvang van sy grootvader wat in die vroeë Ceres 'n groot rol gespeel het en wat die vader van twee leraars geword het. Die klein Adriaan het sy eerste skoolonderrig op Boshof ontvang totdat hy twaalf jaar oud was en sy vader na Murraysburg vertrek het. Destyds het dié Karoodorp 'n besonder goeie skool gehad waar die pastorieseun dan ook sy matriek behaal het en hom deur privaat studie op die Intermediêre B.A. voorberei het. Toe is hy na die Victoria-kollege op Stellenbosch en daarvandaan na die Kweekskool.

Ds. A.J. van Wyk is in Desember 1899 gelegitimeer (hy was ten tyde van sy dood die laaste leraar in die NG Kerk wat in die 19de eeu gelegitimeer is) en op 10 Maart 1900 is hy op Heidelberg, Kaap, georden en bevestig met 'n rede deur 'n jonger broer van sy vader, ds. Joachim Hermanus van Wyk van die NG gemeente Adelaide en vroeër van Swellendam. Die jong predikant, wat nog voor sy koms in die huwelik getree het met Margaret Murray, 'n dogter van ds. Charles Murray van die NG gemeente Graaff-Reinet (1866-1904), het sy intreepreek die volgende oggend gelewer oor 2 Korintiërs 1:24: "Wij zijn medewerkers uwer blijdschap." Reeds die Saterdagoggend is ds. Van Wijk 'n halfuur buitekant die dorp ingewag deur 120 karre wat belaai was met belangstellendes. Ses Ringspredikante het aan die ordening en bevestiging deelgeneem. Ds. Van Wijk het in 1905 skriba van die Ring van Swellendam geword en die volgende jaar is hy na die NG gemeente Britstown beroep.

Met Heidelberg se eeufeesviering in 1955 het ds. Van Wijk in sy boodskap aan die gemeente onder meer geskryf: "In die meer as 43 jare van my bediening as leraar het ek met my eggenote aan my sy, aan die hoof van vier gemeentes gestaan: Heidelberg, Britstown, Kuilsrivier en Franschhoek. Heidelberg was ons eerste liefde. Wyle Ds. en mev. A.B. Daneel het lank te Heidelberg gearbei. Ons het hulle opgevolg en hul spore daar gevind. Die gemeente was arm en die kerkraad het voor ons koms by 'n lidmaat geld geleen wat nog terugbetaal moes word. Maar ons het met betrekking tot die dankoffers van die gemeente begin met byeenkomste op die dorp en in die buitewyke. Daar was 'n mooi samewerking en dit het die finansiële posisie van die gemeente verbeter.

"Toe ons in 1900 in Heidelberg kom, was die Anglo-Boere-Oorlog aan die gang en dit het geduur tot 1902. In die korte tydperk van ses jaar waarin ons daar gearbei het, het ons vier buitengewone dinge met die gemeente saam deurgemaak: Die stremming van die krygswet, die geveg in die dorp, die treinongeluk te Krombeksrivier en die verwoestende oorstroming van die dorp.

"By ons aankoms te Heidelberg het ons die geseënde vrugte van die Herlewing van 1884 aangetref. Meermale het mense my vertel dat hulle in daardie tyd tot bekering gekom het. Ook is daar op die dorp 'n konferensie gehou onder leiding van óf ou Vader Andries van Wyk, óf Vader Marthinus Lütz. Dit was ook 'n vrug van die Opwekking. Die Here was ons na die geestelike goed. Ons het daar treffende gebedsverhoringe gehad. In 1905 het ons 'n klein opwekking onder die jongmense gehad. Ons werk is in daardie tyd lieflik ondersteun deur voorbidders in die gemeente."

Ná dr. H.P. van der Merwe, die NG gemeente Britstown se vierde leraar, se vertrek was die gemeente ruim 14 maande vakant tot ds. S.P. Helm in 1904 terug in sy ou gemeente verwelkom is en twee jaar hier vertoef het. Ná sy vertrek einde Maart 1906 was die gemeente gelukkig om binne drie maande weer ’n leraar te verwelkom in die persoon van ds. Wijk. Hy is op Saterdag 6 Junie 1906 bevestig. 

Ds. Van Wijk se sesjarige bediening was besonder geseënd. Hy was deeglik en hardwerkend en het op sy stil en bedaarde manier groot en blywende werk op Britstown verrig. In 1906 is die skoolgebou aan die skoolraad verkoop en dankofferkaartjies ingevoer, in 1909 is heelwat verbeterings aan die kerkgebou aangebring, onder meer is gasligte ingesit en die staalplafon aangebring, ’n tak van die Mannesendingbond is gestig en die gemeente het besluit om in te staan vir ’n buitelandse sendeling.

In 1928, lank nadat hy van hier vertrek het, het ds. Van Wijk die geestelik peil van die gemeente so onthou: “Britstown van dié dae het vroom mense gehad. Daar was ’n groot aantal manne en vroue van diepe, innige godsvrug. Daar was manne met wie die leraar kon gesels oor die Formuliere van Eenheid van die Kerk. Daar was eerbied vir die heilige dinge, vir die Sondag, die Kerk en die Bybel. In dié dae het mense nog gesprekke gevoer oor die groot heilswaarhede en mekaar vertel van persoonlike geestelike ondervindings. Daar was deeglike voorbereiding in die Gewyde Geskiedenis en in die Kerkleer vir aanneming. Ja, ons het daar nie alleen die vrugte van die werk van godvrugtige leraars en leraarsvroue aangetref nie, maar ook die invloed van die voorbeeld van vrome voorouers en die bewyse van genade in die harte."

Ds. Van Wijk het 'n beroep na Kuilsrivier in Januarie 1912 aangeneem en op 5 Februarie 1912 het ds. P.J. du Toit van Vosburg demissie aan hom verleen. Op Kuilsrivier was hy 'n ruk lank waarnemende redakteur van die "Kerkbode", waarvan sy broer ds. Z.J. van Wyk later assistentredakteur geword het. In die Sinode van 1915 is ds. Van Wijk tot assistentskriba aangestel en terselfdertyd het hy skriba geword van die pasgestigte Ring van Stellenbosch. In 1930 het hy waarnemende skriba geword tot hy in 1932 aangestel is as skriba. Van 1936 tot 1943 was hy moderator van die Kaapse Sinode. Van die Raad van die Kerke, die voorganger van die Algemene Sinode, was hy lank lid en in 1935 voorsitter. Hy het in talle Sinodale kommissies gedien. Hy het in Kuilsrivier gebly tot hy in 1919 ’n beroep na Franschhoek aanvaar het.

Ds. Van Wijk is op 17 Julie 1919 op Franschhoek bevestig. Die bevestigingsrede na aanleiding van Kol. 1:28, 29 is uitgespreek deur ds. A.C. Murray. Die nuwe leraar se intreepreek op Sondag 20 Julie het gehandel oor Hand. 8:35. Gedurende ds. Van Wijk se tyd op Franschhoek het daar baie veranderinge plaasgevind. In 1923 is 'n nuwe orrel teen £1 200 aangekoop en in 1926 het die pastorie 'n hele vernuwg ondergaan wat ook 'n koste van £1 200 meegebring het. Die aloue gebruik van die bekers by die Nagmaal het in 1927 plek gemaak vir die gebruik van aparte kelkies. Dié verandering het egter eers gekom ná 'n paar jaar se deeglike ondersoek en oorweging. 

In ds. Van Wijk se tyd het Afrikaans algaande tot sy reg gekom. Eers is net sekere dienste af en toe in Afrikaans gehou totdat dit later heeltemal ingevoer is. Die eerste notule van die kerkraad wat in Afrikaans geskryf is, was dié van Januarie 1929. Nadat die eerste besending van 10 000 Bybels in Afrikaans in Mei 1933 in Kaapstad aangekom het, is dié Bybel ook op Franschhoek feestelik in gebruik geneem. Gedurende die eerste jaar is 150 000 Afrikaanse Bybels landwyd versprei in 'n tyd van politieke onbestendigheid, ekonomiese agteruitgang en knellende droogte. Ook aan die feestelike ontvangs van die eerste Afrikaanse Psalm-boek in 1937 het die gemeente onder ds. Van Wijk se leiding deelgeneem toe dit met groot geesdrif ontvang is.

Gedurende 1939 is daar op verskeie plekke feeste ter ere van die Hugenote gehou, ook op Franschhoek. Toe daar besluit is om 'n waardige Hugenotemonument in die Drakensteinvallei op te rig, het die verantwoordelike kommissie op Franschhoek besluit. Die argitek was J.C. Jongens van Kaapstad en die beeldhouer Coert Steynberg. Dit is in 1948, vyf jaar ná ds. Van Wijk se aftrede, ingewy. 

Ds. J.A.S. Oberholster, skrywer van Franschhoek se Eeufees-gedenkboek van 1945, skryf ds. en mev. van Wijk het die gemeente met groot getrouheid en toewyding gedien. "Op elke gebied van die gemeentelike werksaamhede het hulle hul plek ingeneem. As warme ondersteuners van die opvoeding en die sending het dié werksaamhede hul daadwerklike belangstelling geniet." Mev. Van Wijk het jare lank in die hoofbestuur van die Vrouesendingbond gedien.

Ds. Van Wijk het op 27 Junie 1900 in die huwelik getree met Margaret Jemima Murray. Haar vader en vier van sy broers was leraars in die NG Kerk. Haar oupa, ds. Andrew Murray sr. was die stamvader van die familie in Suid-Afrika. Haar skoonvader se laaste gemeente, Murraysburg, is na ds. Murray genoem. Die eerste drie van Adriaan en Margaret van Wijk se nege kinders is op Heidelberg gebore. Die oudste dogter was in later jare hoof van die Laer Meisieskool op George, die tweede dogter was getroud met 'n boer van Franschhoek en die derde is op haar eerste verjaardag oorlede op Britstown. Mev. van Wijk is in 1948 oorlede, ruim 18 jaar voor haar man, wat al die jare op Franschhoek bly woon het.

Die oorsprong van die Bybelse dagboek Uit die Beek kan teruggevoer word tot 1880 toe ds. Andrew Murray die Bybel-en-Bidvereniging (oorspronklik Bijbel- en Bid-Vereniging, BBV) gestig het om NG lidmate aan te moedig om gereël die Bybel te lees. Jaarliks het dié vereniging het 'n almanakie uitgegee met stukkies vir elke oggend en aand waardeur lede aangespoor is om die Bybel mettertyd van voor tot agter deur te lees. Lede van die BBV moes terselfdertyd vir mekaar bid. Elkeen kon ’n bydrae van een sjieling per jaar lewe en binne net ’n jaar was daar 900 lede; tien jaar later was daar reeds sowat 8 000 lede en verteenwoordigers in meer as honderd van die NG Kerk se indertydse amper 170 gemeentes. Nog tien jaar later, in 1900, was daar 18 000 lede, met verteenwoordigers in meer as 170 gemeentes.

Danksy die toename in die ledetal, kon die BBV, buiten die almanak en traktaatjies, ook jaarliks ’n leersame, stigtelike boek en selfs ’n aantreklike muurteks aan sy lede besorg. Dié geraamde muurtrekste met hulle mooi versierings het in later jare gesogte versamelstukke geword. 
Boeke wat die BBV in die beginjare versprei het, was grotendeels vertalings of verwerkings van Engelse of Nederlandse boeke, maar dit het ook werke oor binnelandse en buitelandse sending ingesluit en leeslus by lidmate op veral die Kaaplandse platteland aangewakker. Ds. Murray het die sekretarisskap in 1885 aan ds. J.T.T. Marquard oorgedra, onder wie se sorg die ledetal aangegroei het tot 20 000. 

Ná sy dood op 18 Desember 1904, het sy weduwee die werk tot met haar heengaan in 1932 behartig, waarna ds. Van Wijk dit op versoek van die Marquard-kinders oorgeneem het. Nog voor ds. Marquard se dood, het ds. Van Wijk, destyds predikant op Heidelberg, Kaap, in 1902 'n tyd lank in die Konsentrasiekamp by Winburg (destyds ds. Marquard se gemeente) gewerk. Op Winburg het ds. Marquard gevra ds. Van Wijk moet die BBV se Almanak vir 1903 opstel. Met dié werk het hy daarna voortgegaan, met die uitsondering van een jaar. In 1924 het hy voorgstel dat 'n kort Skrifverklaring van die voorgeskrewe dagstukkies uitgegee word. Mev. Marquard het die voorstel goedgekeur en gevra ds. Van Wijk moet dit skryf. So het Overdenkingen in 1925 en 1926 verskyn. Dit het groot byval gevind en in 1927 is die naam verander in Uit de Beek, wat kom uit Die naam kom uit 1 Kon. 17:4-6 ("Statebybel"): "En het zal geschieden, dat gij (Elia) uit de beek drinken zult; en Ik heb de raven geboden, dat zij u daar onderhouden zullen. Hij ging dan heen, en deed naar het woord des HEEREN; want hij ging en woonde bij de beek Krith, die voor aan de Jordaan is. En de raven brachten hem des morgens brood en vlees, desgelijks brood en vlees des avonds; en hij dronk uit de beek." Of Ps. 110:7: "Hij zal op den weg uit de beek drinken; daarom zal Hij het hoofd omhoog heffen."

’n Stigtelike boek het nog in 1928 verskyn, maar vanweë die aanmoediging van alles kante, het ds. Van Wijk sedert 1929 jaarliks Uit die Beek opgestel, van toe af in Afrikaans. Ná sy aftrede in 1943 het ds. Van Wijk voortgegaan om Uit die Beek te skryf. In 1951, toe hy reeds byna 80 jaar oud was, het sy oudste seun, ds. J.H. Van Wijk, hom begin help. Toe ds. A.J. van Wijk gedurende sy laaste jare weens swak gesondheid en sy bewerige hande nie meer kon skryf nie, het hy met albei sy hande ’n houtpen vasgeklem en met eindelose geduld die letters een-een moeisaam op die tikmasjien gedruk. Hiermee het hy tot kort voor sy dood volgehou. In 1953 het ds. J.H. van Wijk weens swak gesondheid uit die bediening getree en toe volle verantwoordelikheid vir die opstel van Uit die Beek op hom geneem. Hy het die werk eweneens in moeilike omstandighede gedoen en tewens met dieselfde gees teenoor die Bybel wat sy vader se werk gekenmerk het.

Gideon Joubert skryf in 1981: “Vir altwee was die Bybel die geïnspireerde en onfeilbare Woord waaruit die rykdomme opgediep en blootgelê moes word. Met dieselfde liefde vir die Bybel, dieselfde oorwinning oor liggaamlike swakheid, en dieselfde ywer, het die seun die vader se taak voortgesit tot met sy heengaan in Oktober 1970, nadat by Uit die Beek vir die volgende jaar reeds voltooi het.” Hierna het ds. Attie van Wijk (ook A.J.) die werk voortgesit wat sy vader en sy broer 46 jaar verrig het, en daarmee volgehou tot sy skielike dood in 1978. (’n Derde seun, prof. Theo van Wijk, was rektor van die Universiteit van Suid-Afrika.) In 1978 is 'n bloemlesing uit die dagstukke van ds. A.J. van Wijk saamgestel. In 1979 het prof. Jac J. Muller aan Uit die Beek begin werk, maar hy is oorlede voor die manuskrip voltooi is. Dis toe aangevul deur prof. Hennie Joubert en andere. In 1980 is die dagstukke herhaal wat jare tevore deur ds. J.H. van Wijk opgestel is. Daarna het prof. Bertus van Zyl en dr. Stephan Joubert ook ’n paar jaar lank Uit die Beek geskryf. Van Zyl was verbonde aan die teologiese fakulteit van die Universiteit van Pretoria, waar hy hoogleraar in Ou-Testamentiese vakke was. Hy was ook een van die span Bybelvertalers wat aan die nuwe vertaling gewerk wat in 1983 verskyn het.

Van 2008 gaan ds. A.J. van Wyk se kleinseun en ds. J.H. van Wijk se seun, ook Attie (wat Adriaan Jacobus genoem is na sy oupa) met die familietradisie voort. 

Ds. A.P. Smit skryf in "Soos jare kom en gaan" (die eeufees-gedenkboek van die NG gemeente Britstown) dat ds. Van Wijk sy grootste geestelike invloed uitgeoefen het as opsteller van die Bybelse dagboek "Uit die Beek".



</doc>
<doc id="80915" url="https://af.wikipedia.org/wiki?curid=80915" title="Jakaranda">
Jakaranda

Die Jakaranda ("Jacaranda mimosifolia") is 'n sierboom wat vanaf die Andes in Suid-Amerika ingevoer en genaturaliseer geraak het. Die boom word aangeplant as skaduweeboom en ook vir die pers blomme wat dit in die lente dra wanneer die boom sonder blare is. Dit is amptelik as 'n indringerplant verklaar.

Die bome word oor die algemeen tussen vyf en vyftien meter hoog. Die blare is dubbelveervormig en saamgesteld.

Naas sierboom, het die boom ook medisinale waarde, wat onder andere teen Bacillus, Staphylococcus en Escherichia coli help.

Pretoria, die administratiewe hoofstad van Suid-Afrika, staan algemeen as die Jakarandastad bekend. 'n Groot aantal jakarandas is in die stad aangeplant. Dié bome kleur die stad se strate pers as dit in Oktober begin blom.

Die eerste twee jakarandabome in Pretoria is in die 1880's uit Brasilië ingevoer en by 'n skool in Arcadia geplant. 'n Ruk daarna het die destydse staatskweker, James Clarke, opdrag gekry om bome in die Staatskwekery in Groenkloof te kweek. Hy het 'n besending saad van Australië bestel, waarby 'n pakkie jakarandasaad per abuis ingesluit is. Teen die jaar 2000 was daar ongeveer 70 000 jakarandabome in Pretoria.

Skoliere en studente aan die Universiteit van Pretoria glo dat jy goed in die eksamen sal vaar as 'n jakaranda-bloeisel op jou kop val. Verskeie Afrikaanse gedigte en liedjies verwys ook na die Jakarandastad, onder andere Valiant Swart se "Jakarandastrate", Heinz Winckler se "Jakarandakoningin", Anneli van Rooyen se "Jakaranda jy" en Laurika Rauch se liedjie, "Jakarandas Bloei".




</doc>
<doc id="80918" url="https://af.wikipedia.org/wiki?curid=80918" title="Selonsroos">
Selonsroos

Die selonsroos of Nerium oleander is ’n immergroen struik of klein boom in die familie Apocynaceae. Dit is tans die enigste spesie in die genus Nerium. Dit word so algemeen gekweek dat die presiese oorsprong nog nie vasgestel is nie, hoewel Suidwes-Asië al voorgestel is.

Die plant is van die Atlasgebergte in Noord-Afrika af na Suid-Afrika ingevoer en het hier genaturaliseer geraak. Hulle groei wild langs party van die Wes-Kaap se riviere. Die oleander is een van die heel giftigste tuinplante.

Die oleander word 2 tot 6 meter hoog, met regop stingels wat platter lê namate die plant ouer word. Die blare kom voor in groepe van drie; hulle is dik, smal, leeragtig, donkergroen en sowat 5 tot 21 cm lank. Die blomme groei in trosse aan die einde van elke stingel; hulle is wit, pienk of rooi, met ’n vyflobbige kroon om die sentrale kroonbuis. Hulle ruik soms soet, maar nie altyd nie. Die vrug is ’n lang, smal peul van 5 tot 23 cm lank wat oopbars as dit ryp word en verskeie donsagtige sade vrystel.

Die plant kom ook natuurlik voor in ’n groot streek, van Mauritanië, Marokko en Portugal ooswaarts deur die Middellandse See-gebied en die Sahara tot by die Arabiese Skiereiland, Suid-Asië en dele van China.

Die blomme is helder om insekte te lok wat help met voortplanting, maar hulle lok nie baie insekte nie omdat hulle geen nektar bevat nie.

Die oleander word algemeen in tuine en parke geplant, maar is weens sy giftigheid nie ’n gewilde huisplant nie. Dit is bestand teen droogte, swak grond en soms ligte ryp. Daar is meer as 400 kultivars met blomme wat nie in die natuur aangetref word nie, soos pers en oranje of dubbele blomme.

As die plant geëet word, kan dit die spysverteringstelsel, hart en sentrale senuweestelsel aantas. Dit kan naarheid en vomering veroorsaak, asook maagpyn en diarree wat soms bloed bevat. Dit kan die hartklop versnel en dan weer tot laer as normaal laat afneem. Dit kan lomerigheid, bewing, toevalle en selfs ’n koma en die dood veroorsaak. Die sap kan die vel en oë irriteer.

By huisplante kan die blomknoppe nie oopgaan nie as die plant te koud is of te min son kry. Wolluise en dopluise kan voorkom.





</doc>
<doc id="80920" url="https://af.wikipedia.org/wiki?curid=80920" title="Duinemirtebessie">
Duinemirtebessie

Die Duinemirtebessie ("Eugenia capensis") is 'n struik of 'n klein boom wat in duinebos voorkom vanaf Port Elizabeth tot anderkant Beira. Die plant is 'n geoksiel
Hierdie spesie is die maklikste uitkenbaar van die genus. Die blare is kenmerkend kruisgewys, teenoorstaande, sittend, byna rond met rande wat na onder gerol is.




</doc>
<doc id="80922" url="https://af.wikipedia.org/wiki?curid=80922" title="Melanorosaurus">
Melanorosaurus

Melanorosaurus ("Swartbergreptiel", van die Grieks μέλας "melas", "swart", ὄρος "oros", "berg" en σαῦρος "sauros", "reptiel") is ’n genus van basale souropodomorf-dinosourusse wat in die Laat Trias-periode geleef het. Dit was ’n plantvreter van Suid-Afrika met ’n groot lyf en stewige bene, wat daarop dui dat dit op al vier pote geloop het.

Die bene van die ledemate was baie groot en swaar, soos dié van 'n tipiese souropode.

Die tipe-voorbeelde, SAM 3449 en SAM 3450, is in 1924 deur Sidney Henry Haughton beskryf en benaam. Dit is ontdek in die laer-Elliot-formasie van die Stormberg-groep in die Karoobekken van Suid-Afrika. Dit kom uit die vroeë Norium-tydsnede en is gevind teen die noordelike helling van Thaba 'Nyama (Swartberg) in Transkei, Suid-Afrika. Die eerste volledige skedel van "Melanorosaurus" is in 2007 beskryf. Twee spesies is tans bekend: "M. readi", die tipe-spesie, en "M. thabanensis", wat in 1993 deur François-Xavier Gauffre ’n naam gegee is, gebaseer op die holotipe, MNHN LES-16, ’n femur wat in die boonste Elliot-formasie van die Laat Jura gevind is.

Alhoewel "Melanorosaurus" eens as ’n Prosauropoda geklassifiseer is, word die prosouropodes nie meer as ’n natuurlike groep erken nie. Volgens sommige definisies is "Melanorosaurus" ’n vroeë Sauropoda.



</doc>
<doc id="80923" url="https://af.wikipedia.org/wiki?curid=80923" title="Solanaceae">
Solanaceae

Solanaceae is 'n plant familie wat hoort tot die orde "Solanales" en staan bekend as die aartappelfamilie. Daar is 2 000 spesies wêreldwyd wat hoort tot die familie en 50 van hulle kom plaaslik voor waarvan 10 bome is. Die familie is vegetatief uiteenlopend en baie van sy lede neig om onkruide te word. Belangrike spesies wat hoort tot die familie is aartappels, tamaties, soetrissies, paprika en brandrissies - almal belangrike voedselplante. Tabak is ook deel van die familie.






</doc>
<doc id="80927" url="https://af.wikipedia.org/wiki?curid=80927" title="Attie van Wijk">
Attie van Wijk

Ds. Adriaan Jacobus (Attie) van Wijk (Kuilsrivier, 6 April 1912 - Stellenbosch, 30 Desember 1976) was 'n leraar in vier gemeentes van die Nederduitse Gereformeerde Kerk, skrywer van die Bybelse dagboek "Uit die Beek", skriba van die Kuratorium van die Stellenbosse Kweekskool en assessor van die Kaapse Sinode van die NG Kerk. Hy was in 1960 een van net vier lede van die NG Kerk se Federale Raad wat ten gunste was van die besluite van die Cottesloe-kerkeberaad.

Ds. Van Wijk kom van moeders- sowel as vaderskant uit 'n predikantegeslag. Sy moeder, Margaret Jemima (1877-1948), was die dogter van ds. Charles Murray van die NG gemeente Graaff-Reinet van 1866 tot 1904 en kleindogter van die stamvader van die Murray-familie in Suid-Afrika, ds. Andrew Murray sr., leraar van Graaff-Reinet van 1822 tot 1866. Vier van haar ooms aan moederskant het ook predikant geword, van wie die bekendste ds. Andrew Murray was, terwyl vier van haar tantes met 'n predikant getrou het, onder wie Isabella Hofmeyr, eggenote van ds. Jan Hendrik Hofmeyr, 40 jaar lank predikant van die NG gemeente Somerset-Oos. Dié egpaar het ook vyf seuns gehad wat predikant geword het. Aan vaderskant was sy oupa ds. J.H. van Wijk, predikant van Boshoff (1871-1884) en daarna die NG gemeente Murraysburg (1884-1898), genoem na ou ds. Murray. Attie van Wijk se vader, ds. A.J. van Wijk, het "Uit die Beek" (aanvanklik in 'n ander formaat) in 1906 begin saamstel toe hy leraar was van die NG gemeente Britstown en 40 jaar met dié taak volgehou. Van 1971 tot 1978 het ds. Attie van Wijk jr. met dié taak voortgegaan. Ds. Van Wijk sr. was in 'n stadium skriba en later moderator van die Kaapse Kerk. Attie van Wijk het ook twee ooms gehad wat predikant geword het, ds. Z.J van Wijk (leraar van Oudtshoorn en Lückhoff en van 1937 tot 1947 assistentredakteur van die "Kerkbode") en ds. T.I. van Wijk (leraar van Greykerk, Excelsior, Nieu-Bethesda en Rietbron). 

Attie van Wijk het 'n meestersgraad in sielkunde aan die Rhodes-universiteitskollege in Grahamstad behaal en 'n meestersgraad in die teologie op Stellenbosch. Hy is in 1940 in sy eerste gemeente, Grahamstad ontvang en bevestig. In 1946 neem hy 'n beroep aan na die NG gemeente Port Elizabeth en bly daar tot hy in 1949 na die NG gemeente Rondebosch vertrek. Ná 'n nege jaar lange bediening hier neem hy in 1959 'n beroep aan na die NG gemeente Stellenbosch, waar hy die langste van die vier gemeentes gestaan het. Op Stellenbosch was hy skriba van die Kuratorium van die Kweekskool, 'n vertroude raadgewer van teologiese studente en het hy die beursfonds vir Kweekskoolstudente opgebou. 'n Gehoorsaal in die Kweekskool is na hom genoem.

Ds. Van Wijk is op 21 Desember 1942 op Somerset-Oos in die huwelik bevestig met Jeanne Adéle Hofmeyr (20 Julie 1918 – 17 Januarie 1966), die sesde kind en vyfde dogter van ds. John Hofmeyr (oordele op 15 Desember 1943), wat hulle waarskynlik getrou het. Uit dié huwelik is vier kinders gebore: Jeanne Adéle (1945), Adriaan Jacobus (1947), Isabelle Murray (1948) en Margaret Leoné (1952). 
In 1967 tree hy in die huwelik met Audrey Halloran (29 Januarie 1928-). Uit die huwelik is twee kinders gebore: Charles Halloran (1968) en Gillian Murray (1970)

Ds. Van Wijk se oudste seun, ook Attie, was ook predikant en van 2000 tot sy dood in 2005 rektor van die Hugenote-kollege op Wellington.



</doc>
<doc id="80928" url="https://af.wikipedia.org/wiki?curid=80928" title="Mediaan">
Mediaan

In statistiek en waarskynlikheidsteorie, is die mediaan die numeriese waarde wat skeiding maak tussen die hoër helfte van 'n stel data en die onderste helfte. Die mediaan van 'n beperkte lys van getalle kan gevind word deur die getalle van die laagste waarde tot die hoogste waarde te sorteer en die middelste een te kies (bv., die mediaan van {3, 5, 9} is 5)

Die mediaan = 5

Hier is die aantal getalle in die data stel 'n gelyke getal wat beteken dat daar nie 'n middelste getal is nie. In die geval word die twee getalle naaste aan die mediaan (9 en 11) se gemiddeld bepaal: (9+11)/2 = 10
Die mediaan is dus = 10



</doc>
<doc id="80929" url="https://af.wikipedia.org/wiki?curid=80929" title="Kwartiel">
Kwartiel

In statistiek, is 'n kwartiel die drie punte wat 'n datastel in vier gelyke groepe verdeel, elke groep bestaan ​​uit 'n kwart van die data.


Die verskil tussen die eerste kwartiel en die derde kwartiel word die "interkwartielvariasiewydte" genoem.

Let wel: Daar is geen universele ooreenkoms oor watse metode gevolg moet word nie!


Geordende Data Stel: 6, 7, 15, 36, 39, 40, 41, 42, 43, 47, 49

Geordende Data Stel: 6, 7, 15, 36, 39, 40, 41, 42, 43, 47, 49


</doc>
<doc id="80932" url="https://af.wikipedia.org/wiki?curid=80932" title="Johannes van Wijk">
Johannes van Wijk

Ds. Johannes Hendrik van Wijk (Britstown, Kaapkolonie 13 November 1906 - Bellville, 20 Oktober 1970) was 'n leraar in drie gemeentes van die Nederduitse Gereformeerde Kerk en skrywer van die Bybelse dagboek "Uit die Beek", waarmee sy vader, ds. A.J. van Wijk, in 1906 begin het.

Ds. Van Wijk, sy ouers se oudste seun, kom van moeders- sowel as vaderskant uit 'n predikantegeslag. Sy moeder, Margaret Jemima (1877-1948), was die dogter van ds. Charles Murray van die NG gemeente Graaff-Reinet van 1866 tot 1904 en kleindogter van die stamvader van die Murray-familie in Suid-Afrika, ds. Andrew Murray sr., leraar van Graaff-Reinet van 1822 tot 1866. Vier van haar ooms aan moederskant het ook predikant geword, van wie die bekendste dr. Andrew Murray was, terwyl vier van haar tantes met 'n predikant getrou het, onder wie Isabella Hofmeyr, eggenote van ds. Jan Hendrik Hofmeyr, 40 jaar lank predikant van die NG gemeente Somerset-Oos. Dié egpaar het ook vyf seuns gehad wat predikant geword het. 

Aan vaderskant was sy oupa ds. J.H. van Wijk, predikant van Boshoff (1871-1884) en daarna die NG gemeente Murraysburg (1884-1898), genoem na ou ds. Murray. Johannes van Wijk se vader, ds. A.J. van Wijk, het "Uit die Beek" in 1906 begin saamstel toe hy leraar was van die NG gemeente Britstown en 40 jaar met dié taak volgehou. Ds. Van Wijk sr. was in 'n stadium skriba en later moderator van die Kaapse Kerk. Johannes van Wijk het ook twee ooms gehad wat predikant geword het, ds. Z.J van Wijk (leraar van Oudtshoorn en Lückhoff en van 1937 tot 1947 assistentredakteur van die "Kerkbode") en ds. T.I. van Wijk (leraar van Greykerk, Excelsior, Nieu-Bethesda en Rietbron). 

Ds. Johannes van Wijk het einde 1931 in die bediening getree en is in Augustus 1933 as hulpprediker in die Fort Victoria-wyk (deesdae Masvingo) van die Rhodesiese gemeente Enkeldoorn (nou Chivhu) in die amp bevestig. Net meer as 'n jaar later volg hy ds. A.J. Liebenberg as leraar van dié gemeente op en gedurende nege jaar het hy die werk hier met ywer voortgesit, totdat hy weens verswakte gesondheid uit die diens moes tree.

Later het ds. Van Wijk die Vrystaatse gemeente Thaba 'Nchu van 1946 af bedien en eindelik Kraaifontein, waar hy die nuwe gemeente se eerste leraar was, van 1949 af tot hy sy emeritaat aanvaar in 1953. 

Deur sy volgehoue skryfwerk kon hy egter voortgaan om die koninkryk van die Meester te bevorder. In die plek van sy vader, wat in 1966 oorlede is in die hoë ouderdom van 94 jaar, het hy die opsteller geword van die gewilde Bybelse dagboek "Uit die Beek" en buiten werke uit sy eie pen, was hy ook verantwoordelik vir die Afrikaanse bewerking van die "Bybelse Ensiklopedie" en "Ons Lewende Bybel". Met sy kenmerkende deeglikheid en noukeurigheid het hy ook tot aan sy dood die lewensketse van oorlede predikante in die NG Kerk se Jaarboek behartig. Verder was hy sekretaris van die Teologiese Skool van die Sendingkerk in Bellville-Suid. Hy is beskryf as 'n "toegewyde, waardige, minsame en beskeie dienskneg van die Here".

Sy broer, ds. Attie van Wijk, was 'n leraar in vier gemeentes en sy seun, ook A.J. van Wijk, was onder meer ook leraar van die gemeente Thaba 'Nchu.



</doc>
<doc id="80934" url="https://af.wikipedia.org/wiki?curid=80934" title="Groenkloof-natuurreservaat">
Groenkloof-natuurreservaat

Die Groenkloof-natuurreservaat is 'n natuurreservaat in Groenkloof, Pretoria. President Paul Kruger het die gebied op 25 Februarie 1895 as 'n beskermde gebied verklaar, die eerste van sy soort in Afrika. Die hoofdoel was om die skaam en skugter oorbietjie, wat daar voorgekom het, en ander wild teen jagters te beskerm. Die reservaat was egter vir baie jare lank verhuur vir eksotiese plantasies, om hout en papier te voorsien. 'n Gedenkmuur kan gesien word langs die ruïnes van die opstal van 'n vroeë pionier Cornelius Bronkhorst wat rondom 1839 hier gewoon het.

Die reservaat word omring deur Christina de Witlaan en Nelson Mandelarylaan, wat dit skei van die Voortrekkermonument en Klapperkop-natuurreservaat. Hierdie reservate beslaan 'n totaal van 1 400 ha bankenveldplantegroei wat bedreig word in Gauteng. Toegang vir dagbesoekers is vanaf 5:30 tot 19:00 in die somer, en 7:00 tot 18:00 in die winter.

Die reservaat is geherproklameer in 1994 en die plantasies is verwyder sodat die natuurlike plantegroei kon herstel. Oop grasveld kom langs die Apiesriviervallei en die hoër plato voor. Inheemse bome soos witstinkhout, gewone haakdoring, bergkaree, fluweelboswilg, gewone drolpeer en deurmekaarbos kom voor op die heuwels en in die vallei.

Die reservaat is tans vol sebras, blesbokke, rooibokke, koedoes, blouwildebeeste, swartwitpense, rooihartbeeste, kameelperde en volstruise. Rooijakkalse, gewone duikers en klipdassies kom ook voor. Voëls sluit tarentale, bosveldfisante en bospatryse in.

Noemenswaardige ongewerweldes wat in die reservaat voorkom sluit in Gunning se skerpioen ("Hadogenes gunningi"), bobbejaanspinnekop, vioolspinnekop ("L. speluncarum") wat endemies is aan die grotte van die Pretoria-omgewing, en die Calommata transvaalica, wat bedreig word deur verstedeliking in Gauteng.

Toegangsgelde verskil afhangende van die aktiwiteit en die aantal persone. Die reservaat is baie gewild onder fietsryers en daar is 'n 20 km bergfietsroete. Die drie staproetes word aangewys as die rooi (1.3/3.5 km), wit (3,7 km) en geel (10,5 km) roetes. Stappers kan 'n oornaghut bespreek. Veldryers kan 14 km se 4x4-roetes verken, terwyl wild ook gesien kan word op die 5 km motorroete. Begeleide perderitte en ponieritte vir kinders word ook aangebied. Daar is twee piekniekareas, genaamd Meriting en Mashupeng, en 'n lapa wat vir aandfunksies gehuur kan word.



</doc>
<doc id="80935" url="https://af.wikipedia.org/wiki?curid=80935" title="Molteno-formasie">
Molteno-formasie

Die Molteno-formasie is 'n geologiese formasie van die Stormberg-groep, wat deel uitmaak van die Karoo-supergroep van Suid-Afrika.
Dit dateer uit die laat-Trias en is baie ryk aan fossiele.

Die Molteno-formasie het gevorm uit riviersand in 'n stadium toe die streek se klimaat nog nat was. Hierdie formasie is die onderste (oudste) laag van die Stormberg-groep en verteenwoordig die eerste fase van die geleidelike droërwordende klimaat wat in die sediment van die Stormberg-groep gesien kan word. Dit het plaasgevind van die Trias-periode af en regdeur die Juras toe die superkontinent Gondwana stadig noordwaarts beweeg het.

Die Molteno-formasie se sandsteen is nou blootgestel deur verwering en kan gesien word as kranse in die Drakensberge. Die sandsteen kan maklik uitgeken word aan sy glinsterende voorkoms, wat veroorsaak word deur klein kwartskristalle wat die sandkorrels saambind. Gesteentes van die Molteno-formasie gee 'n unieke blik op die tydperk van die ontstaan van die dinosourusse, soogdiere en moontlik ook van blomplante (Angiosperme).
Dolerietgange en -plate is ook algemeen en is gevorm deur basalt wat aan die einde van die Stormberg-groep se vorming oor die Stormberg-groep uitgeloop het. Hierdie vulkanisme is veroorsaak deur die opbreking van Gondwana.

Die fauna en flora wat in hierdie tydperk hier voorgekom het (bekend as die Molteno-bioom) het 'n buitengewoon groot biodiversiteit gehad wat klas en orde betref, veral by insekte en naaksadiges. Ander baie algemene vorme van flora was broodbome, varings en "horsetails".

Die Molteno-formasie word in 'n breë gordel gevind, vanaf die Oos-Kaap, deur Lesotho tot in die Vrystaat in Suid-Afrika. Dit is genoem na die dorpie Molteno in die Stormberge van die Oos-Kaap.
Die welige plantegroei van die Trias-rivierdeltas wat tydens die vorming van die Molteno-formasie voorgekom het, is die bron van die steenkoolvelde van die Oos-Kaap. Die vier hoofsteenkoolsome wat voorkom, is die Indwe, Guba, Molteno en Gubenxa


</doc>
<doc id="80937" url="https://af.wikipedia.org/wiki?curid=80937" title="Wes-Fries">
Wes-Fries

Wes-Fries of Westerlauwers Fries ("(Westerlauwersk) Frysk", Nederlands: "(Westerlauwers) Fries") is 'n Wes-Germaanse taal wat deur sowat 470 120 mense hoofsaaklik in die Nederlandse provinsies Friesland asook in Groningen gepraat word. Dit vorm saam met Nederlands die amptelike taal van Friesland ("Fryslân"). Die naam Westerlauwers Fries is afgelei van die historiese taalgrens langs die Lauwers-rivier in noordelike Nederland, wat dié taal van Oos-Fries geskei het, en vandag die grens van die twee provinsies Friesland en Groningen vorm.

Die naaste tale, wat nou aan Wes-Fries verwant is, is Noord- en Oos-Fries (hede net Saterland-Fries), wat uit Ou-Fries ontstaan het. Die naaste verwante tale is Engels en Skots, wat saam met die Friese tale die Anglo-Friese tale vorm.


</doc>
<doc id="80938" url="https://af.wikipedia.org/wiki?curid=80938" title="Grootnoemnoem">
Grootnoemnoem

Die Grootnoemnoem ("Carissa macrocarpa") is 'n doringagtige struik of klein boompie met Y-vormige dorings wat tot 45 mm lank kan wees. Die boom se vrugte word rooi tot pers wanneer hulle ryp is en kom voor vanaf Mosselbaai noordwaarts tot by die suide van Mosambiek.




</doc>
<doc id="80941" url="https://af.wikipedia.org/wiki?curid=80941" title="Kamassie">
Kamassie

Die Kamassie ("Gonioma kamassi") is 'n klein boom wat onder die kruin van die afrikabergwoud vanaf Knysna tot by Durban en ook plek-plek in die Lebomboberge voorkom. Die blare is meesal in kranse van vier gerangskik en is smal, ellipties en glansend.



</doc>
<doc id="80945" url="https://af.wikipedia.org/wiki?curid=80945" title="Noord-Fries">
Noord-Fries

Noord-Fries ("Frasch / Fresk / Freesk / Friisk", Duits: "Nordfriesische Sprache") is 'n Wes-Germaanse taal wat deur sowat 10 000 mense hoofsaaklik in die Duitse deelstaat Sleeswyk-Holstein (distrikte Helgoland en Noord-Friesland) gepraat word.

Die naaste tale, wat nou aan Noord-Fries verwant is, is Oos- (hede net Saterland-Fries) en Wes-Fries, wat uit Ou-Fries ontstaan het. Die naaste verwante tale is Engels en Skots, wat saam met die Friese tale die Anglo-Friese tale vorm.


</doc>
<doc id="80946" url="https://af.wikipedia.org/wiki?curid=80946" title="Saterfries">
Saterfries

Saterfries of Saterland-Fries ("Seeltersk", Duits: "Saterfriesische Sprache") is 'n Wes-Germaanse taal wat deur sowat 2 000 mense hoofsaaklik in die Duitse deelstaat Nedersakse (Saterland) gepraat word. Dit is die laaste dialek van Oos-Fries, wat vandag nog bestaan.

Die naaste tale, wat nou aan Saterfries verwant is, is Noord- en Oos-Fries, wat uit Ou-Fries ontstaan het. Die naaste verwante tale is Engels en Skots, wat saam met die Friese tale die Anglo-Friese tale vorm.


</doc>
<doc id="80948" url="https://af.wikipedia.org/wiki?curid=80948" title="Oos-Fries">
Oos-Fries

Oos-Fries (Duits: "Ostfriesische Sprache") is 'n Wes-Germaanse taal wat deur 5 120 mense hoofsaaklik in die Duitse deelstaat Nedersakse (Oos-Friesland) gepraat word. Die laaste dialek van Oos-Fries, wat vandag nog bestaan, is Saterfries en word deur 2 000 mense in Saterland gepraat.

Die naaste tale, wat nou aan Oos-Fries verwant is, is Noord- en Wes-Fries, wat uit Ou-Fries ontstaan het. Die naaste verwante tale is Engels en Skots, wat saam met die Friese tale die Anglo-Friese tale vorm.


</doc>
<doc id="80950" url="https://af.wikipedia.org/wiki?curid=80950" title="Eudicots">
Eudicots

Die nuwe tweesaadlobbiges of eudicots is 'n monolitiese klade van blomdraende plante. Die "kern educots" staan as gevorderde tweesaadlobbiges bekend, terwyl die res as van die "educots" as primitiewe tweesaadlobbiges beskryf kan word. Hierdie klade word nie as 'n formele takson erken nie en is dus nie 'n botaniese naam of rang nie. Daarteenoor vorm dit wel 'n natuurlike groep en word die naam algemeen gebruik.

Die ou betekenis van "tweesaadlobbiges" het betrekking op 'n takon, met 'n formele botaniese naam en 'n rang. Die naam hiervoor is "Dicotyledones" (ook "Dicotyledoneae"), "Magnoliopsida" (in die rang van klasse) of "Magnoliidae" (in die rang van subklasse). Dit het egter aan die lig gekom dat die takson, hoewel baie bekend, nie 'n natuurlike eenheid vorm nie. 

Die nuwe betekenis van "tweesaadlobbiges" ("eudicots") het betrekking op 'n klade, 'n groep wat na vore tree na aanleiding van 'n filogenetiese analise. Hierdie klade, "eudicots" word (tot dusver) nie as 'n formele takon erken nie en het nie 'n botaniese naam of 'n rang nie. Dit is daarteenoor wel 'n natuurlike groep en word in breë kringe onder die naam "eudicots" (soms ook "tricolpates") aanvaar.

Die nuwe groep "eudicots" is 'n deelgroep van die ou "Dicotyledones", en sluit die meeste van die ou spesies in. Die bekendste uitsonderings is die waterlelie en die magnolias.


</doc>
<doc id="80953" url="https://af.wikipedia.org/wiki?curid=80953" title="Elliot-formasie">
Elliot-formasie

Die Elliot-formasie is 'n geologiese formasie wat sowat 210 tot 190 miljoen jaar gelede oor 'n tydperk afgeset het.

Die Elliot-formasie is een van drie formasies van die Stormberg-groep in die Karoo-supergroep van Suid-Afrika. Dit oorlê die Molteno-formasie en word op sy beurt deur die jonger Clarens-sandsteenformasie oorlê.

Die formasie bestaan hoofsaaklik uit afwisselende dun lae moddersteen, sandsteen en rooi sliksteen wat in vloedvlaktes gevorm het. Dit verteenwoordig dus 'n fluviale afsetting. Die Elliot-formasie word gekenmerk deur sy rooi kleur. Dit bevat ook verskeie fossiele, soos die 12 meter lange "Melanorosaurus", die "Massospondylus" en die "Ledumahadi mafube", wat in September 2018 ontdek is. Aan die bokant van die Elliot-formasie word eoliese sedimente aangetref, wat 'n aanduiding is van die toenemend droeërwordende omgewing.


</doc>
<doc id="80954" url="https://af.wikipedia.org/wiki?curid=80954" title="Berlyn, Oos-Kaap">
Berlyn, Oos-Kaap

Berlyn (Eng. "Berlin") is 'n nedersetting 20 km oos van King William's Town geleë in die Oos-Kaapprovinsie van Suid-Afrika. Dit word tans deur die Buffalo City Metropolitaanse Munisipaliteit beheer en word bewoon deur 3 000 inwoners.

Dit is deur Duitse setlaars in 1857 gestig en genoem na die Duitse hoofstad Berlyn.



</doc>
<doc id="80956" url="https://af.wikipedia.org/wiki?curid=80956" title="Meteora">
Meteora

Meteora (Grieks: Μετέωρα, letterlik "middel van die lug " of "in die lug hangend" – etimologies verwant aan "meteoriet") is naas Berg Athos die grootste en belangrikste kloosterkompleks van die Oosters-Ortodokse Kerk in Griekeland. Daar was aanvanklik 24 kloosters wat op natuurlike sandsteen-rotspilare gebou is aan die noordwestekant van die Tessaliese Vlakte naby die Piniosrivier en Pindosgebergte in Tessalië, Sentraal-Griekeland. Die naaste nedersetting is Kalambaka. Van die oorspronklike kloosters word nog net ses bewoon. Die ander 18 is óf vervalle óf verwoes. Meteora is op Unesco se lys van Wêrelderfenisgebiede.

Die Teopetra-grotte 5 km suid van Meteora is sowat 50 000 jaar gelede al bewoon tydens die Paleolitikum (50 000 tot 5 000 jaar gelede). Die oudste voorbeeld van ’n mensgemaakte struktuur in ’n grot is in een van dié grotte gevind. Dit is ’n klipmuur wat twee derdes van die ingang bedek. Die grot word sedert 1987 opgegrawe. Die muur is sowat 23 000 jaar gelede opgerig, tydens die koudste periode van die mees onlangse Ystydperk, moontlik om die inwoners teen koue winde te beskerm.

In die 9de eeu het ’n groep asketiese monnike begin woon in holtes en skeure in die rotspilare, wat tot 550 m bo die vlakte uittroon. Dié hoogte en die styl rotswande het gesorg dat net die mees vasberade besoekers dit daar gewaag het. Die hermiete het aanvanklik ’n afgesonderde lewe gelei, en net op Sondae en spesiale kerkdae byeengekom vir dienste en gebed in ’n kapel bekend as Doupiani.

Dit is onseker presies wanneer al die kloosters gebou is. Teen die laat 11de en vroeë 12de eeu het ’n elementêre monnikestaat, die Skiti van Stagoi, ontstaan om die Kerk van Teotokos (Gods Moeder), wat steeds staan. Teen die einde van die 12de eeu het ’n groter asketiese gemeenskap in Meteora begin vorm aanneem.

In 1344 het Athanasios Koinovitis van Berg Athos af gevlug en ’n groep volgelinge na Meteora gebring. Van 1356 tot 1372 het hy die Klooster van Groot Meteoron gestig, wat perfek vir die monnike was; hulle was veilig teen politieke onrus en het volle beheer gehad oor toegang tot die klooster. Die enigste manier om dit te bereik was met ’n lang leer. Dié is opgetrek sodra die monnike bedreig gevoel het.

Teen die einde van die 14de eeu is die Bisantynse Ryk se heerskappy van 800 jaar oor Noord-Griekeland toenemend bedreig deur Turkse aanvallers wat beheer oor die vrugbare Tessaliese Vlakte wou hê. Die ontoeganklike rotspilare het beskerming gebied teen die uitbreidende Ottomaanse Ryk. Altesaam 24 kloosters is van die 14de eeu af gebou, waarvan ses oor is. Daar word algemeen geglo dat Athanasios (die stigter van die eerste klooster) nie die rots uitgeklim het nie, maar deur ’n arend daarheen gedra is.

In 1517 het Nectarios en Theophanes die Klooster van Varlaam gebou wat na bewering die vinger van Johannes en die skouerblad van Andreas huisves.

Lang lere en groot nette is aanvanklik gebruik om goedere en mense op te trek boontoe. Groot geloof was hiervoor nodig – volgens oorlewering is die toue net vervang "wanneer God hulle laat breek het". In die woorde van Unesco "simboliseer die nette waarin pelgrims vertikaal teen die 373 m hoë rotse opgetrek is waar die Varlaam-klooster oor die vallei uittroon, die kwesbaarheid van ’n tradisionele lewenswyse wat deur uitwissing bedreig word". In die 1920's is trappe in die rotse gekap wat toegang tot die kompleks verleen.

Vier van die kloosters wat oor is, word deur mans bewoon en twee (St. Stefanus en Rousanou) deur vroue. Die kloosters het minder as 10 inwoners elk en is nou toeriste-attraksies.
Die meeste kloosters in Meteora is bo-op hoë rotspilare geleë en almal behoort tot die Oosters-Ortodokse Kerk. ’n Groot deel van die argitektuur is "Athonies" (met verwysing na Berg Athos). Meteora is sedert 1988 ’n Wêrelderfenisgebied. Die ses kloosters wat vandag nog bewoon word, is:
Kloosters wat nie meer bestaan nie of onbewoonbaar is, is:


Die bewoonde Kloosters van Groot Meteoron, Varlaam, Rousanou, die Heilige Drie-eenheid, Stefanus en Nikolaas Anapafsas kan besoek word. Elk van die koosters het ’n ander rusdag sodat almal nie tegelykertyd gesluit is nie. Besoekers moet op hul kleredrag let. Mans mag nie kortbroeke dra nie en vroue se liggame moet goed bedek wees. Vroue wat broeke dra, kan gevra word om ’n voorskoot aan te sit wat by die ingang gehuur kan word.

Daar word nie aanbeveel dat mense na die vervalle kloosters opklim nie omdat dit gevaarlik is.

Die rotse van Meteora is van die gewildste klimbestemmings in Griekeland. Die Duitser Dietrich Hasse het ’n gidsboek oor staproetes en klimplekke in die gebied geskryf. In 2001 het die Base-springer Felix Baumgartner ’n sprong van 120 meter van een van die rotse af gedoen.




</doc>
<doc id="80958" url="https://af.wikipedia.org/wiki?curid=80958" title="Father of the Pride">
Father of the Pride

Father of the Pride is 'n Amerikaanse televisiereeks wat deur Jeffrey Katzenberg vervaardig is.


</doc>
<doc id="80959" url="https://af.wikipedia.org/wiki?curid=80959" title="The Bernie Mac Show">
The Bernie Mac Show

The Bernie Mac Show is 'n Amerikaanse televisiereeks wat deur Larry Wilmore vervaardig is.


</doc>
<doc id="80960" url="https://af.wikipedia.org/wiki?curid=80960" title="Rosyntjiebos">
Rosyntjiebos

Die Rosyntjiebos ("Grewia flava") is 'n struik of klein boompie wat wydverspreid in die bosveld regdeur die binneland van Suid-Afrika voorkom, behalwe die Wes- en Oos-Kaap en 'n groot deel van Zimbabwe. Dit word ongeveer 2 m hoog en dra geel stervormige blomme en oranje-bruin vrugte wat vanaf Februarie begin ryp word. Die blare is regop met drie are vanaf die simmetriese basis en daar is silwerige hare aan die bo- en onderkant.

Die struik staan ook as die Fluweelrosyntjie(bos), Wilderosyntjie, Brandewynbessie of Wilderosyntjie bekend. Ander inheemse name sluit in: "Moretla" (Sotho) en "brandy bush" (Engels).




</doc>
<doc id="80964" url="https://af.wikipedia.org/wiki?curid=80964" title="Skurweblaarrosyntjie">
Skurweblaarrosyntjie

Die Skurweblaarrosyntjie ("Grewia flavescens") se blare is grof, veral aan die onderkant. Die plant se blare is groter as dié van die rosyntjiebos en is taamlik breed. Die spesie is meer tropies em kom in die noorde van Limpopo, Noordwes en Mosambiek, die hele Zimbabwe en ook die noorde van Botswana en Namibië voor.



</doc>
<doc id="80965" url="https://af.wikipedia.org/wiki?curid=80965" title="Neder-Sorbies">
Neder-Sorbies

Neder-Sorbies of Wendies ("dolnoserbšćina", "dolnoserbska rěc", Duits: "Niedersorbische Sprache") is 'n Wes-Slawiese taal en word deur 6 860 mense hoofsaaklik in die Neder-Lausitz-streek in die Duitse deelstaat Brandenburg gepraat. Die grootste stede in die Neder-Sorbiese taalgebied is Cottbus ("Chóśebuz") en Lübbenau ("Lubnjow").

Die naaste taal, wat nou aan Neder-Sorbies verwant is, is Opper-Sorbies. Die naaste verwante tale is Kasjoebies, Pools, Slowaaks en Tsjeggies.


</doc>
<doc id="80966" url="https://af.wikipedia.org/wiki?curid=80966" title="Opper-Sorbies">
Opper-Sorbies

Opper-Sorbies ("Hornjoserbšćina", "hornjoserbska rěč", Duits: "Obersorbische Sprache") is 'n Wes-Slawiese taal en word deur 13 490 mense hoofsaaklik in die Opper-Lausitz-streek in die Duitse deelstaat Sakse gepraat. Die grootste stede in die Opper-Sorbiese taalgebied is Bautzen ("Budyšin") en Görlitz ("Zhorjelc").

Die naaste taal wat nou aan Opper-Sorbies verwant is, is Neder-Sorbies. Die ander verwante tale is Kasjoebies, Pools, Slowaaks en Tsjeggies.


</doc>
<doc id="80967" url="https://af.wikipedia.org/wiki?curid=80967" title="Kaapse Dokter">
Kaapse Dokter

Die Kaapse Dokter is 'n droë suidoostewind wat somers oor die Kaapse skiereiland waai vanaf lente tot laat somer (September tot Maart In die suidelike halfrond). Sonder hierdie wind sal die lugbesoedeling in Kaapstad en omgewing baie erg wees. Op warm vogtige somerdae bring dit lafenis en veroorsaak die "tafeldoek" oor Tafelberg. Die wind hou vir ure, maar soms selfs vir dae aan. Snags neem dit egter af. Tydens die lente en herfs kom die swart suidoos soms voor en gaan gepaard met 'n besonder swaar neerslag.

In die beginjare van die Kaapse nedersetting het die suidoostewind dikwels groot skade aan die koringoes berokken.

Al waai die wind oor 'n wye area van die Wes-Kaap, is dit veral erg in en om die Kaapse Skiereiland, waar dit sterk kan wees. Mense in Kaapstad noem dit "die Suid-Ooster".



</doc>
<doc id="80970" url="https://af.wikipedia.org/wiki?curid=80970" title="Stinkbessievingerblaar">
Stinkbessievingerblaar

Die Stinkbessievingerblaar ("Vitex mombassae") is 'n klein boompie wat hoofsaaklik op Kalaharisand in die noorde van Botswana en sentrale deel van Zimbabwe voorkom. Die blare is geelgroen met prominente are en is bedek met kort hare wat die digste aan die onderkant is. Die blare kan 3-5 pinnas hê met dun blaarstele en die onderste pinnas kan klein of afwesig wees.




</doc>
<doc id="80971" url="https://af.wikipedia.org/wiki?curid=80971" title="Keivingerblaar">
Keivingerblaar

Die Keivingerblaar ("Vitex obovata") is 'n klein boompie wat vanaf Grahamstad tot in die noordooste van KwaZulu-Natal en in die noordelike Lebomboberge voorkom. Hulle groei in droë, klipperige bosveld. Die pinnas het 4-7mm lange blaarstele en is geelgroen of kakie met fluwelige onderkante.



</doc>
<doc id="80972" url="https://af.wikipedia.org/wiki?curid=80972" title="Growweblaarkatsnorbosse">
Growweblaarkatsnorbosse

Die Growweblaarkatsnorbosse ("Rotheca myricoides") is 'n struik of klein boompie en groei op klipperige plekke en ruigtes in bosveld, vanaf die suide van KwaZulu-Natal deur eSwatini en weswaarts tot by Mahikeng. Dit groei ook in die sentrale deel van Zimbabwe. Die blare is eindstandig gebondel en twee solank as wat hulle breed is. Hulle het 'n fluwelige bokant, wollerige onderkant en spitslopende basis wat in die blaarsteel afloop.




</doc>
<doc id="80973" url="https://af.wikipedia.org/wiki?curid=80973" title="Castel Goffredo">
Castel Goffredo

Castel Goffredo is 'n stad en munisipaliteit in die Italiaanse provinsie Mantua (administratiewe gewes Lombardye) met 'n bevolking van sowat 12 416 in 2013.


</doc>
<doc id="80980" url="https://af.wikipedia.org/wiki?curid=80980" title="Koolstof-14">
Koolstof-14

Koolstof-14 (C) is 'n radioaktiewe isotoop van die element koolstof.

Dit word deur die kosmiese straling in klein hoeveelhede in die atmosfeer gevorm en dit word gebruik as 'n vorm van radiometriese datering om sekere organiese materiaal se ouderdom te bepaal. Dit is seker die bekendste metode om die ouderdom van organiese materiaal te bepaal tot ongeveer 90 000 jaar oud.

Om te verduidelik wat koolstof-14 is, net eers 'n agtergrond oor atome:

Alle materie bestaan uit atome. Atome het 'n kern in die middel waarom elektrone (negatief-gelaaide deeltjies) draai. 'n Atoom se kern bestaan uit protone (positiefgelaaide deeltjies) en neutrone (neutraal gelaai). Die atoomgetal van 'n atoom dui op die aantal protone van 'n atoom. Protone en neutrone word nukleone genoem. 'n Atoom met 'n neutrale lading het ewe veel protone(+) en elektrone(-). Verskillende elemente bevat verskillende hoeveelhede protone (en elektrone), bv: waterstof het 1 proton, koolstof het 6 protone, suurstof het 8, goud het 79 (kyk Periodieke tabel). Vir meer inligting oor atome, kyk die definisies hieronder:


Koolstof het 6 protone en daar is drie isotope van koolstof wat natuurlik op aarde voorkom: 99% van die koolstof op aarde is koolstof-12 (6 neutrone), 1% is koolstof-13 (7 neutrone), en koolstof-14 (6 neutrone) wat in spoorhoeveelhede (baie klein hoeveelhede) voorkom.

Koolstof-14 word gevorm wanneer kosmiese strale in die boonste atmosfeer neutrone uit die nukleus van 'n atoom uitslaan. Hierdie uitgeslaande neutrone beweeg teen 'n baie vinnige spoed en bots teen gewone stikstof (N) wat op 'n laer hoogte in die atmosfeer voorkom. Wanneer hierdie neutrone van die protone van die stikstof uitslaan, lei dit tot die vorming van koolstof-14:

In teenstelling met gewone koolstof-12 (C), is koolstof-14 (C) onstabiel (radio-aktief) en daarom begin dit stadig met die proses van radioaktiewe verval. Een van die protone van C verval en word 'n proton om weer stikstof (N) te word. Tydens hierdie proses word energie vrygestel deur die volgende reaksie:

Die halfleeftyd van C is ~5730 jaar. Die hoeveelheid C halveer dus elke 5730 jaar. Die volgende formule word gebruik vir halfleeftyd:

Waar:

Dus, as t = HL, dan is:

Dus, na elke halfleeftyd halveer die konsentrasie.

Die volgende tabel demonstreer hoe die verval werk:
Dus, na 10 halfleeftye (in koolstof-14 se geval is dit 57 300 jaar) is die konsentrasie minder as 'n duisendste van die oorspronklike konsentrasie.

'n Ander interessante aspek van koolstof-14 is dat omdat sy halfleeftyd relatief kort is,
verminder die koolstof-14 relatief vinnig tot baie klein konsentrasies wat 'n mens nie akkuraat kan meet nie. Daar word egter vandag koolstof-14 in diamante en dinosourusbene gevind (kyk Diamonds: a creationist’s best friend en Radiocarbon in dino bones) deur die mense wat alle natuurwetenskappe probeer diskrediteer deur totaal onsinnige toetse te doen. Daardie mense beweer dat, volgens die koolstof-14-metode, die hele geologiese kolom minder as 250 000 jaar oud is. Dit is gebaseer op 'n verkeerde verstaan van die koolstofdateringsmetode en strook nie met hoofstroomgeologie nie.

Dit is dus onsinnig om die koolstofmetode te probeer gebruik om dinosourusfossiele en diamante se ouderdomme te bepaal. Sommige mense (soos Jong Aarde Kreasioniste) doen dit net om hul fundamentalistiese geloof in die wetenskap in te smokkel deur onwaarhede oor die metode te vertel.

Die produksie van die radio-isotoop was — in teenstelling tot die vervalproses — in die geskiedenis nie altyd dieselfde gewees nie. 
Die hoeveelheid koolstof-14 in lewende dinge word bepaal deur die hoeveelheid koolstof-14 in die atmosfeer. Dit is een van die probleme met radiometriese dateringsmetodes, want niemand weet presies wat die aanvangskonsentrasie van koolstof-14 in die atmosfeer was toe die lewende organisme gesterf het nie. Die probleem word deur die spesialiste oorkom deur die ouderdom wat verkry word, te vergelyk met voorbeelde uit bekende ouderdomme en dan 'n kalibrasie-kurwe te gebruik om 'n definitiewe ouderdom vas te stel. 

'n Belangrike bron van vergelykingsmateriaal is die groeiringe wat in die hout van bome aangetref word. Die studie hiervan word dendrochronologie genoem. Dis moontlik om te bepaal uit watter jaar 'n bepaalde ring stam. Indien van die hout van hierdie ring 'n koolstof-14-konsentrasie bepaal word, lewer dit 'n kalibrasiepunt op. Die kalibrasiekromme is amper 'n reguit lyn, maar dit bevat afwykings wat die geskiedkundige veranderings in die produksie weerspieël. Hierdie afwykings lyk lukraak, maar hulle is in die verlede vasgelê en verander nie meer nie. Om hierdie gegewens as kalibrasie te gebruik, word nie-parametriese Bayesiaanse statistiek toegepas.



</doc>
<doc id="80981" url="https://af.wikipedia.org/wiki?curid=80981" title="Kliphout">
Kliphout

Die Kliphout ("Heeria argentea") is 'n opvallende, klein krom, bonkige boom, wat op dagsome in fynbos aangetref word.




</doc>
<doc id="80986" url="https://af.wikipedia.org/wiki?curid=80986" title="Knoffel">
Knoffel

Knoffel ("Allium sativum"), word as spesery gebruik en is die tweede mees verboude spesie van die genus "Allium". Hierdie genus bevat ook verskeie ander spesies wat as uie bekend staan en verbou word as voedsel, soos die bruinui ("A. cepa"), sjalotte, preie, die Japannese tros-ui ("A. fistulosum"), Egiptiese ui ("A." ×"proliferum"), en die Kanadese ui ("A. canadense").

Die knoffelplant groei tot 'n hoogte van 1,2 m en bestaan uit 'n waaier van hol, blou-groen blare. Die blare is vleesagtig, hol en silindries gevorm, met 'n afgeplatte kant. Dit produseer hermafrodiete blomme. Bestuiwing vind plaas met die hulp van bye en ander insekte. Wanneer knoffel ryp word, versamel voedingreserwes in die blaarbasisse en die bol swel uit.

As die bol deur die winter in die grond gelaat word, ontwikkel 'n nuwe groeipunt uit die middel van die bol in die lente. Nuwe blare verskyn en 'n lang, hol stammetjie skiet boontoe om die wit blomhofies wat vorm, te dra. Die sade is 'n blink swart kleur en driehoekig in dwarssnit.

Die knoffelplant is eintlik 'n twee- of meerjarige plant, maar word algemeen ge-oes na die eerste jaar van verbouing.

Die knoffelplant se bol aan die basis van die plant begin te swel wanneer 'n sekere dag-lengte bereik word. In die herfs sterf die blaardele af en die buitenste lae van die bol word droog en bros. Die oes word gepluk en gedroog, waarna die knoffel gereed is vir gebruik of om te stoor. 

Die oes is vatbaar vir aanvalle deur peste, siektes en verskeie fungi wat verrotting veroorsaak.

Knoffel word wêreldwyd gekweek, verbou en verbruik. Gewoonlik word knoffel gebraai in kos, as 'n geurmiddel, of as bestanddeel van 'n gereg. Daarbenewens kan dit ook ingelê word in bottels bedek met olie. Knoffel het 'n skerp reuk wanneer dit gekap of gerasper word.

Daar word geglo dat die verbruik van knoffel sekere gesondheidsvoordele inhou, bv. anti-inflammatoriese, anticholesterol-, kankerbestrydende en antioksidant-eienskappe.



</doc>
<doc id="80988" url="https://af.wikipedia.org/wiki?curid=80988" title="Tuisonderwys">
Tuisonderwys

Tuisonderwys of tuisonderrig is wanneer kinders hulle onderwys by hulle eie huis ontvang.

Tuisonderwys (wat dikwels ook tuisonderrig genoem word) was onwettig in die vorige politieke bedeling, maar is sedert 1996 deur die SA Skolewet erken. Sedertdien het tuisonderwys eksponensieel gegroei.

Die hoofmomente in die geskiedenis van tuisonderwys in Suid-Afrika word hieronder beskryf. Baie van die inhoud is afkomstig van primêre bronne en was nog nie voorheen gedokumenteer nie.

Ds. Andrew Murray, in Bloemfontein gestasioneer, was die enigste NG predikant in die hele Vrystaat en Transvaal. Hy moes die twee republieke deurreis om mense te doop, katkiseer en trou. Ds. Murray het verskeie kere sy verbasing aangeteken dat hy baie selde 'n jongmens teëgekom het wat nie bekwaam kon lees, skryf en reken nie, ten spyte daarvan dat daar nie een enkele skool in die gebied was nie. Trekboere aan die Noordoosgrens van die Kaapkolonie in die agtiende eeu het geen skole, onderwysers of predikante gehad het nie. Nogtans was geletterdheid amper universeel.

Staatskole word toenemend ingevoer en die vryheid van tuisonderwys word toenemend ingeperk. Teen die 1990's was slegs enkele gesinne toegelaat om tuisonderwys te gee onder uiters beperkende omstandighede. Vrystelling van verpligte skoolbywoning was slegs toegestaan to graad 3, indien die gesin verder as 80km van die naaste skool gewoon het en die kinders onderrig is deur 'n gekwalifiseerde onderwyser.

Die Vereniging vir Tuisonderwys word gestig.

Op 14 Des. word André en Bokkie Meintjies gevangenskap opgelê omdat hulle kinders nie skool bygewoon het nie. André Meintjies ontvang ’n vonnis van 2 jaar en Bokkie Meintjies ’n vonnis van 1 jaar in afsonderlike tronke in Johannesburg, na hofsake wat amper vyf jaar geduur het. Hul drie kinders is in ’n weeshuis in die Oos-Kaap geplaas sodat die kinders nie hul ouers in die tronk kon besoek nie. Daar was ook ander ouers wat opgeskorte vonnisse gekry het op voorwaarde dat hulle hul kinders na 'n skool stuur. Tot vandag toe nog het hierdie ouers kriminele rekords.

’n Veldtog word geloods deur die Vereniging vir Tuisonderwys saam met die Home School Legal Defense Association (HSLDA) van die VSA wat daartoe lei dat André en Bokkie Meintjies vrygelaat word. Die Meintjies egpaar is ongeveer 6 maande later vrygelaat onder die algemene amnestie vir gevangenes wat met die inwerkingtreding van die nuwe grondwet gepaard gegaan het.

Konsepwetgewing word vrygestel waarvolgens tuisonderwys verbode sal wees in Suid-Afrika. Dit lei daartoe dat ’n veldtog van stapel gestuur word deur tuisskoolleiers soos Leendert van Oostrum, Graham Shortridge en Kate Durham saam met die HSLDA. Duisende tuisskolers in die VSA skryf briewe aan die Suid-Afrikaanse ambassade in die VSA. In daardie tyd het Suid-Afrika nog groot hoeveelhede finansiele steun van die VSA verwag, en Amerikaanse publieke mening is ernstig opgeneem.

In November van hierdie jaar word die SA Skolewet afgekondig, waarin tuisonderwys erken word. In Desember daardie selfde jaar word die nuwe grondwet vir Suid-Afrika aanvaar. Hierdie grondwet versterk die regstatus van tuisonderwys nog meer. Die wet het vereis dat elke tuisleerder geregistreer moes word vir tuisonderwys by die provinsiale onderwysdepartement - tensy daar 'n goeie rede was om nie te registreer nie.

Die Pestalozzi Trust word in opdrag van die algemene vergadering van die Vereniging vir Tuisonderwys gestig om te dien as regsfonds om die vryheid van tuisonderwys te bewaar en te bevorder.

Min. Kader Asmal vaardig die nasionale beleid oor die registrasie van tuisleerders uit, waarin die insette van beide die tuisskoolkontingent en die provinsiale onderwysdepartemente geïgnoreer word. Die Pestalozzi Trust adviseer tuisskolers dat die beleid in vele opsigte strydig is met die SA Skolewet en nie afdwingbaar is nie.


Die Pestalozzi Trust organiseer ’n veldtog teen die aanvaarding na die Hersiene Nasionale Kurriulum, wat verpligtend sou wees vir staatskole, privaatskole en tuisonderwys. In hierdie kurrikulum word kinders op allerlei manier gedwing om die Intergeloof godsdiens te onderskryf. Aan die einde van die veldtog word ’n betoging gehou in Kaapstad en op Kerkplein in Pretoria. Leendert van Oostrum van die Pestalozzi Trust was versoek om ŉ voorlegging te maak aan die portefeulje komitee vir onderwys by die parlement.

Die Gauteng Departement van Onderwys reël ’n reeks vergaderings waarin hulle probeer om ouers te intimideer om te registreer en aan ’n verskeidenheid onregmatige vereistes te voldoen. Verteenwoordigers van die Pestalozzi Trust en die Vereniging vir Tuisonderwys het al die vergaderings bygewoon. Die amptenare wou slegs die registrasieproses bespreek en interaktiewe deelname met tuisskoolouers is sterk ontmoedig.

In 2005 het die Departement vir Basiese onderwys 'n tender geadverteer vir navorsing oor tuisonderwys. Die begroting en die skopus van die navorsing was baie beperk. Die tender is gewen deur die Onderwysbeleideenheid van Wits universiteit en hulle verslag is voltooi in 2008. Gegee die beperkings op die navorsing was dit 'n redelike suksesvolle beskrywing van tuisonderwys soos dit toe was en die aanbevelings wat gemaak is was redelik.

Ter ondersteuning van die vervolging van tuisskolers in Duitsland hou die Vereniging vir Tuisonderwys ’n betoging by die Deutsche Schule in Pretoria om die Duitse gemeenskap bewus te maak van hierdie vervolging.

In 2009 het die Departement van Onderwys begin met die hersiening van die beleid oor tuisonderwys toe Ms. Mapaseka Letho van die Departement van Onderwys Mnr. Leendert van Oostrum versoek het om kommentaar op die huidige beleid te lewer.

Nuwe regulasies oor die administrasie van matriek word gepromulgeer, waarvolgens leerders Gr. 10 en Gr. 11 moet slaag om toegelaat te word om die Gr. 12 eksamen te skryf. In die verlede was dit moontlik vir 'n tuisleerder om binne minder as 'n jaar, vir ongeveer R1000 'n matriek te verwerf. Met die nuwe regulasies gaan dit minstens 3 jaar neem, teen 'n koste van ongeveer R30 000. As gevolg van die verhoging van tydsduur en kostes van die Nasionale Senior Sertifikaat het internasionale matriek kwalifikasies soos Cambridge  (VK) en General Educational Development (VSA) toenemend populêr geword onder tuisskolers.

Die Vereniging vir Tuisonderwys loods 'n inisiatief van 'n onafhanklike webwerf oor tuisonderwys. Die webwerf "Tuisskolers.Org" het sedertdien gegroei tot die mees omvattende onafhanklike webwerf oor tuisonderwys in Suid-Afrika. Tuisonderwys Ekspo's word al hoe meer algemeen. Sedert hierdie jaar is daar jaarliks Ekspo's in Johannesburg, Kaapstad, Durban en George.




Volgens die uitslae van die 2012 sensus is daar ongeveer 57 000 tuisleerders in Suid-Afrika. As hierdie leerders in skole gehuisves sou word, sou daar 130 skole nodig wees en 2000 onderwysers. Tans bespaar tuisskoolouers die staat ongeveer R700 miljoen rand per jaar, aangesien die staat nie betaal vir die opvoeding van hierdie kinders nie.


In sy nuusbrief publiseer die Pestalozzi Trust 'n artikel met die titel "Onweerswolke dreig vir Tuisonderwys"


Na die vergaderings in Oktober was dit die plan om opvolgvergaderings te hou in Januarie 2015. Soos die datum nadergekom het is die vergadering uitgestel na Februarie 2015, om meer tyd te gee vir die DBO om voor te berei. Twee weke voor die vergadering het die verteenwoordigers wat uitgenooi is versoek om die agenda en werksdokumente te ontvang. Kort hierna is die uitgenooides in kennis gestel dat die vergadering onbepaald uitgestel is. In middel Junie het die verteenwoordigers weer 'n uitnodiging ontvang na 'n vergadering op die 2de en 3de Julie, met 'n voorgestelde agenda en 'n opgedateerde besprekingsdokument deur dr. Trevor Coombe. Die verteenwoordigers was verras met die opgedateerde besprekingsdokument. Hierdie dokument het bevestig dat die DBO inderdaad gewillig was om tuisonderwys beter te verstaan, aangesien die dokument heelwat paradigma veranderings bevat het sedert die vorige besprekingsdokument van Oktober 2014. In die voorbereiding vir die vergadering is die agenda 'n paar keer verander. Die Vereniging vir Tuisonderwys het dit reggekry om 90 minute van die agenda te reserveer vir die vertoning van die dokumentêre film oor tuisonderwys “Class Dismissed”.





Om te verseker dat bewerings oor die negatiewe impak van die wysigingswet empiries begrond kan word is tuisskoolouers versoek om ŉ meningspeiling te voltooi. ŉ Totaal van 2750 ouers het die meningspeiling voltooi.





</doc>
<doc id="80992" url="https://af.wikipedia.org/wiki?curid=80992" title="Opvoering">
Opvoering

ŉ Opvoering, binne die uitvoerende kunste, bestaan normaalweg uit ŉ geleentheid waarin ŉ speler of ŉ groep op ŉ spesifieke manier optree vir ŉ ander groep mense, die gehoor. Koormusiek en ballet is voorbeelde hiervan. Gewoonlik is die spelers vooraf betrokke by repetisies en na afloop van die opvoering sal die gehoor normaalweg applous lewer.

Die manier waarop waardering getoon word kan van kultuur tot kultuur verskil. Chinese spelers sal saam met die gehoor hande klap na die afloop van ŉ optrede; die applous terug na die gehoor is om dankie te sê. In Japan lok opvoerings van tradisionele uitvoerende kunste gewoonlik indiwidue wat foto’s neem, en soms tot op die verhoog, sentimeters vanaf die spelers se gesigte.

In sommige gevalle kan die skeidslyn tussen speler en gehoor vervaag, soos byvoorbeeld met "deelnemende teater" waar lede van die gehoor betrokke raak by die produksie.
Teateropvoerings kan daagliks voorkom of met gereelde intervalle. Dit kan uitgevoer word by aangewese lokale vir opvoerings (soos teaters of konsertsale), of onkonvensionele plekke, soos ŉ ondergrondse stasie, straat of iemand se huis.


</doc>
<doc id="80993" url="https://af.wikipedia.org/wiki?curid=80993" title="Prosa">
Prosa

Prosa is ŉ vorm van taal wat gebruik maak van gewone sinsbou en natuurlike vloei van spraak eerder as ritmiese strukture (soos tradisionele poësie). Hoewel daar kritieke debatte heers oor die samestelling van prosa, het sy los gedefinieerde struktuur en eenvoud gelei tot die aanneming daarvan deur die meeste gesproke tale, feitlike diskoers, asook aktuele en fiktiewe skryfwerk. Dit word byvoorbeeld algemeen gebruik in literatuur, koerante, tydskrifte, ensiklopedieë, uitsendings, rolprente, geskiedenis, filosofie, regte en vele ander vorme van kommunikasie.

Prosa bevoordeel die meer informele metriese struktuur van verse wat omtrent altyd in tradisionele digkuns gevind kan word. Gedigte bevat normaalweg ŉ metrum- en/of rymskema. Prosa, daarteenoor, bestaan uit volledige grammatikale sintaksis, wat paragrawe tot gevolg het en estetiese aantreklikheid laat vaar. Sommige prosawerke bevat tekens van metriese struktuur of versbou en ŉ doelbewuste vermenging van die twee vorme staan bekend as prosagedig. Net so staan enige verswerk met meer reëls en beperkings bekend as vrye vers. Die siening heers dat vers meer sistematies of formulegebonde is, terwyl prosa meer verteenwoordigend is van gewone (dikwels gesellige) spraak. Samuel Taylor Coleridge het spottenderwys om hierdie punt versoek dat nuwelingdigters die definisies van prosa en digkuns moet verstaan: ""definitions of prose and poetry; that is, prose,—words in their best order; poetry,—the best words in their best order."" In Molière se opvoering "Le Bourgeois gentilhomme", vra Monsieur Jourdain dat iets geskryf moet word maar nie in vers of in prosa nie. ŉ Filosofiemeester antwoord dat "daar geen ander manier is om jouself uit te druk as met prosa en vers nie, " vir die eenvoudige rede dat "alles wat nie prosa is nie is vers, en alles wat nie vers is nie is prosa."

Daar is heelwat soorte prosa, insluitend "nie-fiksie prosa", "epiese prosa", "prosadig", "polifoniese prosa", "allitererende prosa", "prosafiksie" en "dorpsprosa" volgens Russiese letterkunde. ŉ Prosagedig is ŉ prosakomposisie wat sekere eienskappe van ŉ gedig het.


</doc>
<doc id="80994" url="https://af.wikipedia.org/wiki?curid=80994" title="Literatuurkritiek">
Literatuurkritiek

Literatuurkritiek is die studie, evaluasie en interpretasie van letterkunde. Moderne literatuurkritiek word dikwels onderskraag deur Literatuurwetenskap, wat die filosofiese bespreking is van sy metodes en doelwitte. Hoewel die twee aktiwiteite nou verwant is, is literêre kritici nie altyd, en was ook nie altyd teoretici nie.

Die vraag of literatuurkritiek as ŉ studieveld apart van literatuurteorie of boekresensies aan die ander kant, oorweeg moet word of nie, is ŉ kontroversiële saak. Die "Johns Hopkins Guide to Literary Theory and Criticism" maak geen onderskeiding tussen literatuurteorie en -kritiek nie, en gebruik die terme saam om dieselfde konsepte te illustreer. Sommige kritici beskou literatuurkritiek as die praktiese toepassing van die teorie, aangesien kritiek altyd direk met spesifieke werke handel, terwyl die teorie meer algemeen en abstrak daarna kyk.

Literatuurkritiek word dikwels in essay- of boekformaatvorm gepubliseer. Akademiese literatuurkritici onderrig in letterkunde departemente en publiseer in wetenskaplike tydskrifte, en die meer gewilde kritici publiseer hulle kritiek in groter sirkulerende tydskrifte soos die "Times Literary Supplement", die "New York Times Book Review", die "New York Review of Books", die "London Review of Books", "The Nation", en "The New Yorker". In Suid-Afrika word literatuurkritiek gepubliseer in onder andere Litnet en Literator.


</doc>
<doc id="80997" url="https://af.wikipedia.org/wiki?curid=80997" title="Algemene literatuurwetenskap">
Algemene literatuurwetenskap

Algemene literatuurwetenskap of literatuurteorie is in die eng betekenis die sistematiese studie van die wese van letterkunde en van die metodes vir die ontleding van letterkunde. Literêre vakgeleerdheid het sedert die 19de eeu egter dikwels – addisioneel tot, of selfs in stede van ŉ noukeurige beskouing van literatuurwetenskap – oorwegings ingesluit van intellektuele geskiedenis, morele filosofie, sosiale profesie en ander interdissiplinêre temas wat relevant is tot die manier waarop mense betekenis interpreteer. In die moderne Geesteswetenskappe is die laasgenoemde styl van vakgeleerdheid ŉ uitgroeisel van die kritiese teorie en word dikwels eenvoudig "teorie" genoem. ŉ Gevolg hiervan is dat die woord "teorie" ŉ oorkoepelende term geword het vir verskeie geleerde benaderings tot die lees van tekste. Heelwat van die benaderings word ingelig deur vele vertakkinge van kontinentale filosofie en sosiologie.

Die beoefening van literatuurwetenskap het in die 20ste eeu ŉ professie geword, maar sit met historiese wortels wat sover terug strek as Antieke Griekeland (Aristoteles se " Poetica " is ŉ voorbeeld waarna dikwels verwys word), Antieke Indië (Bharata Muni se "Natya shastra "), Antieke Rome (Longinus se "Oor die verhewene") en Middeleeuse Irak (Al-Jahiz "al-Bayan wa-'l-tabyin" en "al-Hayawan", en ibn al-Mu'tazz se "Kitab al-Badi"), en die estetikateorieë van filosowe van antieke filosofie deur die 18de en 19de eeue is ŉ vername invloed op huidige literêre studies. Die teorie en kritiek van letterkunde is uit die aard van die saak ook nou verbonde aan die literatuurgeskiedenis.

Die moderne begrip van "literatuurwetenskap" dateer egter terug na die 1950's, met die begin van strukturalistiese linguistiek, van Ferdinand de Saussure, se sterk invloed op die Engelse literatuurkritiek. Die New Critics en verskeie Europeërs beïnvloed deur formalisme (in besonder die Russiese formaliste) het sommige van hulle meer abstrakte pogings ook as "teoreties" beskryf. Dit was egter eers tot die wye impak van strukturalisme in die Engelssprekende akademiese wêreld gevoel is, dat "literatuurwetenskap" oor besin is as ŉ verenigde domein.

In die akademiese wêreld van die Verenigde Koninkryk en die Verenigde State, was literatuurwetenskap op sy gewildste vanaf die laat 1960's (met sy invloed wat uitwaarts versprei het vanaf elite universiteite soos Johns Hopkins, Yale en Cornell) tot deur die 1980's (waar dit teen die tyd bykans orals in een of ander vorm onderrig is). Gedurende die tydperk is literatuurwetenskap gesien as akademies baanbrekend, en meeste universiteite se letterkundedepartemente het gestreef tot die studie en onderrig van die teorie en om dit deel van die curriculum te maak. As gevolg van die teorie se ongekende styging in gewildheid en die moeilike taal van sy kerntekste, is dit dikwels gekritiseer as vol grille of nuwerwetse obskurantisme (en baie akademiese satire-romans uit die periode, soos die deur David Lodge, belig die teorie baie duidelik). Sommige akademici, beide teoreties en nie-teoreties, verwys na die 1970's en 1980's se debatte oor die akademiese merietes van teorie as "die teorie-oorloë."

Teen die vroeë 1990's het die populariteit van "teorie" as belangstellingsveld afgeneem (saam met beskikbare poste vir suiwer "teoretici") selfs met die insluiting van literatuurwetenskaplike tekste in ongeveer alle literatuurstudie. Sedert 2004 het die kontroversie wat geheers het oor die gebruik van teorie in letterkundestudies basies gaan lê, en besprekings oor die onderwerp binne literêre en kulturele studies neig om heelwat kalmer en minder lewendig te wees (hoewel die verskyning van volumes soos "Theory's Empire: An Anthology of Dissent", geredigeer deur Daphne Patai in samewerking met Will H. Corral, soek na ŉ herlewing van die kontroversie). Sommige geleerdes steun swaar op die teorie in hulle werk, terwyl ander dit slegs in die verbygaan noem of selfs glad nie; maar dit is ŉ erkende en belangrike deel in die studie van letterkunde.


</doc>
<doc id="80999" url="https://af.wikipedia.org/wiki?curid=80999" title="Bukan">
Bukan

Bukan (Persies: بۆکان") is 'n Koerdies-bewoonde stad wat in die provinsie Wes-Azerbeidjan in die noordweste van Iran geleë is. Die stad lê suid van die Oroemijeh-meer in 'n smal vallei op ongeveer 1 300 m bo seespieël.

Die stad het ongeveer 175 065 inwoners (2012). Die bevolking bestaan hoofsaaklik uit drie verskillende stamme, waarvan die Piranese die belangrikste is, en na wie die stad ook vernoem is.


</doc>
<doc id="81000" url="https://af.wikipedia.org/wiki?curid=81000" title="Namibharpuisboom">
Namibharpuisboom

Die Namibharpuisboom ("Ozoroa crassinervia") is 'n klein boom. Dit kom vanaf die Noord-Kaap deur die sentrale deel van Namibië tot by die Kunenerivier voor. Die boompie groei in klipperige en rotsagtige dor bosveld. Die blare is breed en by die punte van die takke saamgebondel met 'n viltagtige, grys onderkant.




</doc>
<doc id="81001" url="https://af.wikipedia.org/wiki?curid=81001" title="Valsmaroela">
Valsmaroela

Die valsmaroela, ook boomdruif genoem, ("Lannea schweinfurthii") is 'n boom wat baie soos die maroela lyk. Dit kom voor in die bosveld, normaalweg op sandgrond of miershope, vanaf die noorde van KwaZulu-Natal tot by die Zambezirivier.




</doc>
<doc id="81002" url="https://af.wikipedia.org/wiki?curid=81002" title="Romani">
Romani

Romani of Romanes ("romani ćhib") is 'n Indo-Ariese taal wat hoofsaaklik in Sentraal- en Oos-Europa deur 3 miljoen Roma gepraat word. Dit is verwant aan Hindi en Oerdoe. In Kosowo en Noord-Masedonië word Romani as plaaslike ampstaal erken en in Duitsland, Finland, Hongarye, Noorweë, Oostenryk, Roemenië, Slowenië en Swede word Romani amptelik as minderheidstaal erken.

Die belangrikste dialekte (volgens moedertaalsprekers) is: Vlax-Romani (500 000), Balkan-Romani (600 000) en Sinte-Romani (300 000). Die verskille tussen verskeie variëteite is so groot soos, byvoorbeeld, die verskille tussen verskeie Slawiese tale.


</doc>
<doc id="81017" url="https://af.wikipedia.org/wiki?curid=81017" title="Dennis Bergkamp">
Dennis Bergkamp

Dennis Nicolaas Maria Bergkamp (gebore op 10 Mei 1969 in Amsterdam) is 'n voormalige Nederlandse sokkerspeler wat vir die Nederlandse nasionale sokkerspan, asook Arsenal, Ajax en Internazionale op klubvlak gespeel het. Hy is tans die assistent-bestuurder van AFC Ajax.


</doc>
<doc id="81018" url="https://af.wikipedia.org/wiki?curid=81018" title="Hooftrekke van letterkunde">
Hooftrekke van letterkunde

Die volgende hooftrekke word verskaf as oorsig en aktuelegids tot letterkunde:















</doc>
<doc id="81019" url="https://af.wikipedia.org/wiki?curid=81019" title="Beaufort-groep">
Beaufort-groep

Die Beaufort-groep is die derde onderafdeling van die Karoo-supergroep van Suid-Afrika. Dit bestaan hoofsaaklik uit sandsteen en skalie wat vanaf die middel van die Permiese Periode tot die middel van die Trias afgeset is.

Afsettings in die Beaufort-groep (oos van die lengtegraad 24° oos) sluit die volgende in:


</doc>
<doc id="81020" url="https://af.wikipedia.org/wiki?curid=81020" title="Afrikaharpuisboom">
Afrikaharpuisboom

Die Afrikaharpuisboom ("Ozoroa reticulata") is 'n boom. Dit kom in Zimbabwe en ook in die bosveldplantegroei in die noorde van Botswana en Namibië voor. Die boom het smal blare met 'n spitslopende punt en 'n mukro. Die onderkante van die blare en die stingels is dig met hare bedek wat geel tot roeskleurig van kleur is.




</doc>
<doc id="81021" url="https://af.wikipedia.org/wiki?curid=81021" title="Selfridges">
Selfridges

Selfridges, ook bekend as Selfridge & Co., is 'n luukse afdelingswinkelketting in die Verenigde Koninkryk. Dit is gestig deur Harry Gordon Selfridge, 'n Amerikaanse entrepreneur wat sy loopbaan in die Chicago-gebaseerde afdelingswinkelketting Marshall Field's begin het.

Selfridges se vlagskipwinkel in Oxford Street, Londen, wat sy deure op 15 Maart 1909 geopen het, is die tweede grootste winkel in die Verenigde Koninkryk na "Harrods". Drie ander Selfridges-afdelingswinkels het in Manchester ("Trafford Centre", geopen in 1998, en "Exchange Square", geopen in 2002) en Birmingham ("Selfridges Building", geopen in 2003) ontstaan.

Kleiner Selfridges-winkels in provinsiale stede is in die 1940's aan "John Lewis Partnership" verkoop, terwyl die oorspronklike afdelingswinkel in Oxford Street in 1951 deur die Liverpool-gebaseerde afdelingswinkelketting "Lewis's" oorgeneem is. Selfridges is later, in 1965, deur Charles Clore se "Sears"-groep oorgeneem. In 2003 is Selfridges vir £598 miljoen aan die Kanadese maatskappy "Galen Weston" verkoop. 

Die geskiedenis van Selfridges se afdelingswinkel is vir die Britse televisiereeks "Mr Selfridge" verfilm wat in 2013 deur ITV uitgesaai is.


</doc>
<doc id="81024" url="https://af.wikipedia.org/wiki?curid=81024" title="William Howard Taft">
William Howard Taft

William Howard Taft (15 September 1857 – 8 Maart 1930) was die 27ste President van die Verenigde State (1909-1913). Tydens sy ampstermyn het Nieu-Meksiko (6 Januarie 1912) en Arizona (14 Februarie 1912) die 47ste en 48ste deelstate van die Verenigde State van Amerika geword.


</doc>
<doc id="81025" url="https://af.wikipedia.org/wiki?curid=81025" title="Sandsteen">
Sandsteen

Sandsteen is 'n klastiese sedimentêre gesteente wat bestaan uit korrels mineraal, rots of organise materiaal met 'n korrelgrootte wat wissel tussen 1/16mm en 2 mm, en 'n middel bevat wat die korrels aan mekaar vas sement. Dit mag ook 'n matriks van slik of klei grootte partikels bevat wat die spasies tussen die korrels vul.

Die meeste sandstene bestaan egter uit kwarts of veldspaat aangesien dit die algemeenste minerale in die aardkors is, en as gevolg van hulle groter chemiese stabiliteit onder atmosferiese toestande. Die matriks is die fyn materiaal wat tydens afsetting saam met die korrels afgeset is. Die sement is die mineraal materiaal wat na afsetting bygekom het (bv. opgelos in water) wat die korrels aan mekaar vasbind.

Sandsteen kan fyner of growwer materiaal bevat, maar as dit meer as 30% gruis of rolstene bevat, word dit as 'n konglomeraat of breksie geklassifiseer.

Sandsteen vorm waar sand (klastiese materiaal met korrelgroottes wat wissel tussen 1/16mm en 2 mm) afgeset en begrawe word. Dit gebeur meestal by rivierdeltas, maar kan ook afgeset word in riviere, strande en woestynduine (bv. die Clarens Formasie) en die rooi sandsteen van die Grand Canyon in Amerika. Wanneer die sand diep begrawe word, laat die drukking die materiaal digter saampak en saamgedruk word. Die minerale wat as sement dien word later as opgeloste minerale in vloeistowwe in die ongekonsolideerde materiaal in vervoer en afgeset. Oksiderende toestande lei tot rooi kleure afkomstig van opgeloste yster (Fe), terwyl reduserende toestande lei tot donker en gryser kleur sandstene.

Die sement wat sandsteen aan mekaar vassit bestaan gewoonlik uit een van drie minerale: Silika (die materiaal waaruit kwarts bestaan), kalsiumkarbonaat (CaCO3) en ysteroksied. Die bogenoemde mineraalmateriaal mag die matriks binnedring en aan mekaar vassement, of die spasies (geheel of gedeeltelik) vul waar daar geen matriks teenwoordig is nie. Die kombinasie van matriks en sement, kombineer saam met die omgewings- en klimaatstoestande om sandstene 'n wye reeks kleure te gee wat wissel van wit tot amper pikswart, asook grys, rooi, pienk en skakerings van room tot bruinerig.

Verskeie klassifikasies word gebruik om sandsteen verder te beskryf, en sluit die volgende in:


Die sandkorrels in sandsteen kan uit minerale, rotsgedeeltes of organiese materiaal bestaan. Die tipe materiaal en die verhoudings word bepaal deur die bron van die materiaal, die klimaat, wyse van vervoer, en die afsettingsomgewing (bv. fluvial, eolies).

Sandsteen is een van die mees algemene sedimentêre gesteentes, en word in sedimentêre komme oral in die wêreld gevind.

Sandsteen word algemeen gebruik as as boumateriaal of as grondstof in vervaardiging. In die Oos-Vrystaat is daar verskeie dorpies waar ou geboue van sandsteen van die Clarens Formasie gebou is. Mooi voorbeelde hiervan is die NG Kerk, ou poskantoor en die ou Hoërskool Ficksburg in die dorp Ficksburg. Deesdae word sandsteen in teëls gesny, wat dan as deksteen teen mure gemessel word om 'n baie mooi voorkoms te lewer. Dit word ook gebruik om tuinornamente van te vervaardig.

In die natuur is sandsteen ondergrond 'n akwifer vir grondwater, of 'n reservoir vir olie en natuurlike gas.

Omdat sandsteen gewoonlik in hoë energie-omgewings afgeset word wat slegte bewaring van fossiele veroorsaak, bevat sandsteen gewoonlik nie goeie fossiele nie.

Verskeie strukture word tydens afsetting van sandstene gevorm, en is kenmerkend van die omgewing waarin dit gevorm is. Voorbeelde hiervan is:


</doc>
<doc id="81028" url="https://af.wikipedia.org/wiki?curid=81028" title="Springbok (dubbelsinnig)">
Springbok (dubbelsinnig)

Springbok kan na een van die volgende verwys:




</doc>
<doc id="81030" url="https://af.wikipedia.org/wiki?curid=81030" title="Rompslomp">
Rompslomp

Rompslomp verwys na die rigiede, omslagtige en vertragende handeling en hantering van 'n saak of proses wat volgens die roetine gedoen moet word, wat andersins bespoedig sou wees. Hierdie handeling word bepaal deur die burokrasie en moet nougeset nagekom word. Dit kan ook verwys na die oordrewe verkleefdheid aan formaliteite en regulasies deur die amptenary. 

Omrede tyd geld werd is, kan rompslomp onproduktiwiteit meebring, 'n demper op inisiatief plaas, werkstyd inboet en ekonomiese vooruitgang kniehalter. Toesmeerdery kan ook makliker plaasvind deur die hoeveelheid tyd wat so verlore gaan.

Enkele voorbeelde sluit in:

Moontlike ideale:


</doc>
<doc id="81031" url="https://af.wikipedia.org/wiki?curid=81031" title="Hamme">
Hamme

Hamme is 'n Belgiese munisipaliteit in die ooste van die Vlaamse provinsie Oos-Vlaandere. Die munisipaliteit het 'n bevolking van 24 436 in 2012 gehad en het 'n oppervlakte van 40,21 km².
Hamme lê aan die Schelde en die Durme. Hamme grens aan die munisipaliteite Zele, Waasmunster en Dendermonde (Grembergen).


</doc>
<doc id="81032" url="https://af.wikipedia.org/wiki?curid=81032" title="Koperstamkanniedood">
Koperstamkanniedood

Die Koperstamkanniedood ("Commiphora harveyi") is 'n boom wat in droë bosveld en struikwoude in laagliggende dele vanaf Oos-Londen tot by die Krugerwildtuin voorkom. Die boom se bas is papieragtig en afskilferend en die blare is veervormig saamgesteld.


</doc>
<doc id="81033" url="https://af.wikipedia.org/wiki?curid=81033" title="Skurweblaarkanniedood">
Skurweblaarkanniedood

Die Skurweblaarkanniedood ("Commiphora edulis" subsp. "edulis") is 'n boom wat in die bosveld en ruigtes aangetref word. Hulle kom op rotsagtige plekke in die Zambezi- en Limpopovallei voor, en is redelik volop rondom Pafuri in die Krugerwildtuin.

Die boom het saamgestelde blare wat tot 7 cm lank en 3.5 cm wyd is, dun en blink, maar opvallend behaard aan albei kante. Blare word as een tot vier pare en 'n vyfde een (op die punt) aan elke blaarsteel gedra.

Die vrugte is die grootste van die "Commiphora" spesies (2 x 2.5 cm), gewoonlik in pare gedra, effe langwerpig en simmetries met 'n haarbedekking. Hulle is byna deurskynend wanneer onryp, maar word donkerrooi tot swart en die vlesige deel verdeel in twee wanneer hulle ryp is.




</doc>
<doc id="81034" url="https://af.wikipedia.org/wiki?curid=81034" title="Fluweelkanniedood">
Fluweelkanniedood

Die fluweelkanniedood ("Commiphora mollis") is 'n boom wat op klipperige plekke in warm droë bosveld vanaf die noorde van Eswatini tot by Kimberley en noordwaarts deur Zimbabwe tot by die Zambezirivier voorkom. Die boom kom ook in die Kaokoland voor. Die bas is silwerkleurig tot ligbruin en skilfer in klein vlokkies af.



</doc>
<doc id="81035" url="https://af.wikipedia.org/wiki?curid=81035" title="Boskanniedood">
Boskanniedood

Die Boskanniedood ("Commiphora woodii") is 'n boom en een van die min spesies van die "Commiphora" genus wat nie 'n afskilferende bas het nie. Die boom kom vanaf Port St. Johns voor tot aan die Mosambiekse grens en tot teen die grens van Lesotho. Dit is 'n woudboom met veervormig saamgestelde blare.


</doc>
<doc id="81036" url="https://af.wikipedia.org/wiki?curid=81036" title="Sandkanniedood">
Sandkanniedood

Die Sandkanniedood ("Commiphora angolensis") is 'n boom met enkel- of drievoudige blare wat gladde bas het en nie doringrig is nie. Die boom groei in Kalaharisand vanaf die Noordwes-provinsie weswaarts tot in Namibië en Kaokoland.


</doc>
<doc id="81037" url="https://af.wikipedia.org/wiki?curid=81037" title="Peperblaarkanniedood">
Peperblaarkanniedood

Die Peperblaarkanniedood ("Commiphora mossambicensis") is 'n boom met enkelvoudige of getrifolioeerde bare wat gladde bas het en nie doringrig is nie. Die boom groei in Zimbabwe waar dit in warm droë habitatte voorkom. Die boom se takkies het digte, fluweelagtige, goue klierblare.



</doc>
<doc id="81038" url="https://af.wikipedia.org/wiki?curid=81038" title="Witstamkanniedood">
Witstamkanniedood

Die Witstamkanniedood ("Commiphora tenuipetiolata") is 'n immergroen boom wat voorkom in die sentrale en noordelike deel van Namibië in droë bosveld. Daar is 'n afgesonderde populasies in die sentrale deel van die Limpopovallei, op die heuwelhange ten suide van Pafuri asook waar die Shingwedzi- en Olifantsriviere deur die Lebomboberge sny na Mosambiek toe.

Die boom se stam is glad en liggrys tot blouerig en skilfer in silwerige tot liggeel stukke af.



</doc>
<doc id="81043" url="https://af.wikipedia.org/wiki?curid=81043" title="Groenstamkanniedood">
Groenstamkanniedood

Die Groenstamkanniedood ("Commiphora neglecta") is 'n boom wat voorkom in bosveldplantegroei in Limpopo, deur die Krugerwildtuin, suidwaarts tot in die sentrale deel van KwaZulu-Natal. Die boom het 'n groen stam en kom in klein stande (groepe) voor.



</doc>
<doc id="81044" url="https://af.wikipedia.org/wiki?curid=81044" title="Blinkblaarkanniedood">
Blinkblaarkanniedood

Die Blinkblaarkanniedood ("Commiphora schimperi") is 'n immergroen boom en word aangetref vanaf Namibië, die sentrale deel van Zimbabwe, regdeur Noordwes, Limpopo en Mpumalanga tot in KwaZulu-Natal. Die boom het pinnas met taamlike grof getande rande.




</doc>
<doc id="81045" url="https://af.wikipedia.org/wiki?curid=81045" title="Commiphora">
Commiphora

Commiphora is 'n genus van bome wat hoort tot die familie "Burseraceae", ook bekend as die "Mirrefamilie", terwyl die genus self as die Kanniedood bekend staan.

Kenmerkend van die genus is die volgende:

Die Kanniedoodbome is nie altyd maklik uitkenbaar nie en daar is in die laaste jare nuwe spesies in die noorde van Namibië ontdek. Die boom kan met 'n steggie voortgeplant word en word soms as 'n heining aangeplant. Hierdie taaiheid het gelei tot die naam kanniedood.

Van die Suid-Afrikaanse spesies is:

Mense gebruik die gom van die bome om klein tuisnywerhede in Kaokoland te bedryf.




</doc>
<doc id="81047" url="https://af.wikipedia.org/wiki?curid=81047" title="Kaokowitgat">
Kaokowitgat

Die Kaokowitgat ("Boscia microphylla") is 'n middelgroot boom, kan ook struik wees, en kom in die noordweste van Namibië voor. Die boom is doringagtig en groei dikwels op rotsagtige berghellings. Die blougroen blare onderskei dit van die Witgat.




</doc>
<doc id="81048" url="https://af.wikipedia.org/wiki?curid=81048" title="Stinkwitgat">
Stinkwitgat

Die Stinkwitgat ("Boscia foetida") is 'n boom wat twee vorms het. Die een vorm kom voor in die weste in karoo- en bosveldstreke vanaf die Noord-Kaap tot by die Kunenerivier. Die ander vorm kom voor in bosveld vanaf die sentrale deel van Botswana tot in die noorde van Suid-Afrika en in die suide van Zimbabwe.




</doc>
<doc id="81049" url="https://af.wikipedia.org/wiki?curid=81049" title="Vet">
Vet

Vette sluit 'n groot groep organiese materie in wat ook in die mens se normale dieet voorkom.

Vette vorm 'n uitgebreide groep van organiese verbindings wat almal uit trigliseriede bestaan. Dit is 'n ester bestaande uit gliserol, 'n drie-funksionele alkohol en drie vetsuurgroepe. Die soort vet word bepaal deur die vetsuur wat aanwesig is en die ander deel wat dan nie-verseepbare bestanddele bevat. Vette is gewoonlik onoplosbaar in water, omrede die aanwesigheid van die nie-polêre koolstofbindings.

Vet is 'n belangrike verskaffer van essensiële vetsure, wat onontbeerlik is vir die liggaam om nuwe selle te vorm. Dit is verder nodig aangesien Vitamien A, D, E en K vetoplosbaar is en hul absorpsie in die liggaam slegs kan plaasvind waar genoegsame vette teenwoordig is.


</doc>
<doc id="81052" url="https://af.wikipedia.org/wiki?curid=81052" title="Knoppiesboontjie">
Knoppiesboontjie

Die Knoppiesboontjie ("Maerua angolensis") is 'n boom wat voorkom in die laagliggende gedeeltes in die oostelike bosveldstreke vanaf die suide van KwaZulu-Natal tot by die Zambezirivier. Die boom se stam is liggrys tot bruin en is glad. Die blare is enkelvoudig en dun met 'n blaarsteel wat byna net solank soos die blaarskyf is. Die vrugte van die boom lyk soos stringe krale.



</doc>
<doc id="81055" url="https://af.wikipedia.org/wiki?curid=81055" title="Riboflavien">
Riboflavien

Riboflavien, ook genaamd vitamien B is 'n maklik-absorbeerbare gekleurde mikronutrient wat 'n sleutelrol speel in die behoud van gesondheid van mens en dier.

Goeie bronne van riboflavien is melk, kaas, groente, lewer, niertjies, suurdeeg, sampioene en amandels maar blootstelling aan lig laat die vitamien afbreek.

Riboflavien is ooglopend meer bekend as die vitamien wat die oranje kleur aan vastevorm vitamien-B preparate verleen, 'n geel kleur aan vitamien-aanvullende oplossings, en heelaas die fluoreserende geel kleur aan uriene gee van diegene wat hoë-dosis B-kompleks preparate inneem.

Riboflavien kan gebruik word as oranje-rooi voedselkleurmiddel, en is as sulks goedgekeur in Europa as die E-nommer E101.


</doc>
<doc id="81056" url="https://af.wikipedia.org/wiki?curid=81056" title="Kringboom">
Kringboom

Die Kringboom ("Maerua schinzii") is 'n boom wat baie lyk soos die knoppiesboontjie maar kom in die westelike bosveld en in Namibië voor. Die grootste verskil tussen die twee bome is dat die kringboom se blare soms leeragtig is en soms fluweelagtig en geelgroen is.




</doc>
<doc id="81057" url="https://af.wikipedia.org/wiki?curid=81057" title="Tiamien">
Tiamien

Tiamien ook genaamd vitamien B of die "tio-vitamien" ("swaelbevattende vitamien") is 'n wateroplosbare vitamien van die vitamien B-kompleks.

Alle lewende organismes benodig tiamien, maar slegs bakterië, fungi en plante kan dit sintetiseer. Diere moet dit uit hul dieet verkry, en daarom is dit 'n essensiële nutrient of voedingstof vir hulle. By die mens kan 'n tekort aan tiamien ly tot beri-beri.


</doc>
<doc id="81058" url="https://af.wikipedia.org/wiki?curid=81058" title="Komkommerbos">
Komkommerbos

Die Komkommerbos ("Thilachium africanum") is 'n klein boom wat voorkom vanaf eSwatini noordwaarts tot by die Zambezirivier. Die boom verkies laagliggende bosveld en die blare is enkelvoudig of getrifolioleer. Die blare is leeragtig met 'n ingeduikte hoofaar. Die vrug is 'n houtagtige peul, word tot 60mm lank en het 12 duidelike riwwe.




</doc>
<doc id="81059" url="https://af.wikipedia.org/wiki?curid=81059" title="Gheorghe Hagi">
Gheorghe Hagi

Gheorghe Hagi (gebore op 5 Februarie 1965 in Săcele, Constanța) is 'n afgetrede Roemeense sokkerspeler. Hagi word as een van die beste spelers van alle tye gereken.


</doc>
<doc id="81064" url="https://af.wikipedia.org/wiki?curid=81064" title="Niasien">
Niasien

Niasien ook genaamd vitamien B of Nikotienamied is 'n wateroplosbare vitamien van die vitamien B-kompleks.


</doc>
<doc id="81067" url="https://af.wikipedia.org/wiki?curid=81067" title="Piridoksien">
Piridoksien

Piridoksien is een van 3 stowwe genaamd vitamien B, 'n wateroplosbare vitamien van die vitamien B-kompleks.

Vitamien B is behulpsaam met die natrium- en kaliumbalans sowel as met die vorming van rooibloedselle.


</doc>
<doc id="81068" url="https://af.wikipedia.org/wiki?curid=81068" title="Foliensuur">
Foliensuur

Foliensuur ook genaamd vitamien B of folaat is 'n wateroplosbare vitamien van die vitamien B-kompleks.

Vitamien B (foliensuur en folaat) is noodsaaklik vir verskeie funksies van die liggaam. Dit is onontbeerlik tydens vinnige selvorming, soos tydens swangerskap wanneer die embrio vinnig groei. Dit help ook in die vorming van rooibloedselle, sintese van DNS en herstel van RNS van volwassenes en kinders.

Alle lewende organismes benodig foliensuur, maar mense en diere kan dit nie self sintetiseer nie. Dit moet uit hul dieet verkry word, en daarom is dit 'n essensiële nutrient of voedingstof vir hulle.

Die beste bron van folaat in voedsel is groen blaargroente, veral spinasie (die Latynse 'folium' beteken 'blaar'), maar spruitjies, broccoli, kool, aspersies, vrugte (veral sekere sitrusvrugte) en gis bevat ook folaat. Sommige soorte vleis bevat ook heelwat foliensuur, soos lewer en (in 'n mindere mate) niertjies.

Die natuurlike folate, soos dié wat in voedsel voorkom (byvoorbeeld 5-MTHF), is taamlik onstabiel. Dit is gevoelig vir lig, suurstof in die lug en die oesproses. Die verlies tydens die oes, verwerking en voedselvoorbereiding is ook hoog. Binne 'n paar dae tot 'n week na die oes van 'n plant is al die natuurlike folaat reeds geïnaktiveer.


</doc>
<doc id="81075" url="https://af.wikipedia.org/wiki?curid=81075" title="Achariaceae">
Achariaceae

Achariaceae is die wildeperske-familie wat hoort tot die orde "Malpighiales". Daar is 150 spesies wêreldwyd wat hoort tot die familie en 3 spesies kom plaaslik voor waarvan aldrie bome is.

Van die Suid-Afrikaanse spesies is:




</doc>
<doc id="81076" url="https://af.wikipedia.org/wiki?curid=81076" title="Vitamien C">
Vitamien C

Vitamien C is 'n wateroplosbare vitamien. Skeurbuik is die gebrek siekte van vitamien C (askorbiensuur) wat vroeër 'n groot aantal slagoffers geëis het. Daar is later ontdek dat die toevoeging van sitrusvrugte tot die menslike dieet die siekte voorkom. In 1932 is vitamien C uit voedsel geïsoleer en daar is bewys dat dit die faktor is wat skeurbuik verhoed. 

Baie diere (byvoorbeeld rotte) kan hul eie vitamien C vervaardig, sodat dit nie ‘n voedingsbehoefte is nie. Vitamien C speel 'n belangrike rol in dierlike liggame, hoewel daar nog nie veel oor die presiese meganisme van die werking bekend is nie. Hulle fungeer egter tydens die vorming van kollageen ('n proteïen wat in bindweefsel, been en bloedvatwande aangetref word) en verskaf waarskynlik ook beskerming teen infeksies. 

Vitamien C is wateroplosbaar mmaar dit is nie hittebestand nie en oksideer ook vinnig wanneer dit aan lug blootgestel word, iets wat veral gebeur wanneer voedsel voorberei word. Dit kom veral in vars vrugte en groente, asook in aartappelskille voor. 'n Mens het 'n daaglikse vitamien C-behoefte van 50 mg en enige inname bokant 75 mg per dag veroorsaak dat die oortollige vitamiene in die urien uitgeskei word.



</doc>
<doc id="81077" url="https://af.wikipedia.org/wiki?curid=81077" title="Wildeappelkoos">
Wildeappelkoos

Die Wildeappelkoos ("Dovyalis zeyheri") is 'n klein boompie en kom voor in bosveld, dikwels tussen rotse vanaf Knysna noordwaarts onder die platorand tot by die Limpoporivier en hiervandaan weswaarts tot by Mahikeng. Dit kom ook in die sentrale en oostelike deel van Zimbabwe voor. Ander name hiervoor is "umNyazuma" in Zoeloe, "umQokokolo" in Xhosa en "morethema" in Noord-Sotho.



</doc>
<doc id="81078" url="https://af.wikipedia.org/wiki?curid=81078" title="Pantoteensuur">
Pantoteensuur

Pantoteensuur ook genaamd vitamien B is 'n wateroplosbare vitamien van die vitamien B-kompleks. Dit is deur Roger Williams ontdek in 1933. 

Pantoteensuur is 'n essensiële nutrient vir meeste diere, wat dit benodig om koënsiem-A te sintetiseer asook proteïene, koolhidrate en vette te metaboliseer.


</doc>
<doc id="81086" url="https://af.wikipedia.org/wiki?curid=81086" title="Suurbessie">
Suurbessie

Die Suurbessie ("Dovyalis rhamnoides") is 'n boom en kom voor vanaf Mosselbaai noordwaarts tot by die Lebomboberge, gewoonlik in woude. Die blare is blink, ronderig en die rand het vlak, geronde tande. Die blare is afwisselend gerangskik.



</doc>
<doc id="81087" url="https://af.wikipedia.org/wiki?curid=81087" title="Vitamien A">
Vitamien A

Vitamien A is 'n komplekse vetoplosbare vitamien wat in twee vorme voorkom:

Vitamien A (retinol of akseroftol) kan in die menslike dunderm van die provitamien karoteen vervaardig word. Veral groente soos wortels en pampoen (die met donkergeel kleure) is 'n goeie bron hiervan. Die gebreksiekte wat ontstaan weens 'n vitamien A-tekort is nagblindheid (hemeralopie), want vitamien A is noodsaaklik om ŉ verbinding met gesigspurper (rodopsien) te vorm. 

Die proteïen kom in die stafies van die retina voor en dit maak sig in die donker moontlik. Xeroftalmie, 'n toestand waarby die bindvlies van die oog (konjunktiva), en in sommige gevalle ook die horingvlies (kornea), uitdroog, is ŉ gebreksiekte wat ook deur ŉ vitamien A-tekort veroorsaak word. Die gebreksiekte is een van die grootste oorsake van blindheid by kinders in Afrika en Asië. 

Indien die slagoffers vroegtydig met vitamien A behandel word, kan die siekte genees word, maar as die pasiënt eers blind is, is die toestand blywend. Die vel kan ook tydens ŉ gebrek 'n abnormale keratinisasie ondergaan, sodat dit droog en skurf word.

Alle lewende organismes benodig vitamien A, maar mense en diere kan dit nie self sintetiseer nie. Dit moet uit hul dieet verkry word.



</doc>
<doc id="81092" url="https://af.wikipedia.org/wiki?curid=81092" title="Rooipeer">
Rooipeer

Die Rooipeer ("Scolopia mundii") is 'n boom en kan tot 15 meter hoog raak maar is normaalweg kleiner. Die boom kom in Afromontane woud voor vanaf Kaapstad tot in die noordelike Drakensberg en wes van Gauteng.




</doc>
<doc id="81093" url="https://af.wikipedia.org/wiki?curid=81093" title="Avokado">
Avokado

Die avokado ("Persea americana") is 'n boom inheems aan Meksiko en Sentraal-Amerika, en behoort tot die familie Lauraceae in die klas bedeksadiges, saam met kaneel, kamfer en lourier.

'n Avokadopeer is 'n vrug met 'n groen skil en vlesige lyf wat peervormig, eiervormig, of rond kan wees. Dit is afkomstig van 'n tropiese plant bekend as 'n "avokadoboom" ("Persea americana"). Teen die tyd dat die avokadopeer ryp geword het, het die skil waarskynlik na donkerbruin of selfs swart verkleur.



</doc>
<doc id="81101" url="https://af.wikipedia.org/wiki?curid=81101" title="Vitamien D">
Vitamien D

Vitamien D is 'n groep van komplekse vetoplosbare vitamiene, met die volgende vorme:

Vitamien D is noodsaaklik vir verskeie funksies van die liggaam, bv. 'n gesonde beenstruktuur en om osteoporose te verhoed. Vitamien D bevorder die opname van kalsium en fosfor in die spysverteringskanaal en is behulpsaam met die handhawing van ŉ balans tussen die onttrekking en afsetting van die minerale wat in been voorkom. Die vitamien kom in verskillende natuurlike vorms voor, maar vitamien D-2 en vitamien D-3 is die belangrikste. 

Vitamien D-2 (kalsiferol) word selde in die natuur aangetref, maar dit kan sinteties vervaardig word deur die ergosterol en sterol wat in giste en ander swamme aangetref word, met ultraviolet lig te bestraal. In die meeste lande word melk en margarien met vitamien C-2 verryk. Dit het dieselfde uitwerking as vitamien D-3, wat in die natuur voorkom. Die menslike vel kan onder die invloed van ultraviolet lig (deel van sonlig) vitamien D-3 van die provitamien 7- dehidrocholesterol vervaardig. 

'n Vitamien D-tekort veroorsaak ragitis by babas en klein kinders, terwyl osteomalasie (beenverswakking) by volwassenes voorkom. Die mens kan oor die algemeen voldoende vitamien D vir sy behoeftes vervaardig en aanvullende hoeveelhede is slegs nodig tydens swangerskap en periodes van vinnige groei of baie min sonlig. 

Te veel vitamien D veroorsaak ŉ vergiftiging, wat hiperkalsemie genoem word. Dit veroorsaak dat kalk oor die hele liggaam afgeset word, terwyl te veel kalsium in die bloed op die duur nierstene tot gevolg kan hê.

Alle lewende organismes benodig vitamien D, gelukkig kan mense en meeste diere dit self sintetiseer, mits hulle aan genoegsame sonlig blootgestel word. 

Dit kan ook uit hul dieet verkry word.

In die lewer word cholekalsiferol (vitamien D) omgeskakel na kalsidiol, wat ook bekend is as kalsifediol (INN), 25-hidroksicholekalsiferol, of 25-hidroksievitamien-D — afgekort as 25(OH)D.

Ergokalsiferol (vitamien D) word eweneens in die lewer omgeskakel na 25-hidroksie-ergokalsiferol, ook bekend as 25-hidroksievitamien-D — afgekort as 25(OH)D.
Hierdie is die spesifieke twee vitamien D-metaboliete waarvan die bloedvlakke bepaal wat 'n persoon se vitamien D status is.

'n Gedeelte van die kalsidiol word deur die niere na kalsitriol omgeskakel, die biochemies-aktiewe vorm van vitamien D. Kalsitriol sirkuleer as 'n hormoon in die bloed, dit reguleer die konsentrasie van kalsium en fosfaat in die bloedstroom en help met die gesonde groei en hermodelering van beenweefsel. Kalsitriol beïnvloed ook neuromuskulêre en immuunstelsel-funksies.


</doc>
<doc id="81104" url="https://af.wikipedia.org/wiki?curid=81104" title="Bruinysterhout">
Bruinysterhout

Die Bruinysterhout ("Homalium dentatum") is 'n groot Afromontane woudboom wat vanaf Port St. Johns tot in die noordelike Drakensberge en ook in die hooglande van Zimbabwe voorkom. Hulle kom aan woudrande en beboste klowe voor. Die blare is amper rond.



</doc>
<doc id="81105" url="https://af.wikipedia.org/wiki?curid=81105" title="Tropiese grootblaarwildemoerbei">
Tropiese grootblaarwildemoerbei

Die Tropiese grootblaarwildemoerbei ("Trimeria grandifolia") is 'n boom en naverwant en kom in dieselfde habitatte as die bruinysterhout voor. Die boom is 'n bietjie kleiner maar die blare groter as die bruinysterhout.




</doc>
<doc id="81106" url="https://af.wikipedia.org/wiki?curid=81106" title="Snuifkalbassie">
Snuifkalbassie

Die Snuifkalbassie ("Oncoba spinosa") is 'n doringagtige struik of klein boompie met gekwilte blare en fyn getande blaarrande. Hulle kom voor vanaf die Lebomboberge tot in die laeveld en ook in die Zambezivallei en ook in die omgewing van Maputo.



</doc>
<doc id="81107" url="https://af.wikipedia.org/wiki?curid=81107" title="Raymond Loewy">
Raymond Loewy

Raymond Fernand Loewy (* 5 November 1893 in Parys; † 14 Julie 1986 in Monte Carlo, Monaco) was 'n Frans-Amerikaanse nywerheidsontwerper wat naas Hans Ledwinka as uitvinder van die stroomlyn-ontwerp beskou word.

Die omvang en skaal van sy ontwerpe strek oor 'n wye spektrum nywerhede – 'n prestasie wat internasionale erkenning aan Loewy besorg het. So het sy portret op 31 Oktober 1949 op die titelblad van die nuustydskrif "Time" verskyn. Van die byname, wat aan hom verleen is, was "The Man Who Shaped America", die "Father of Streamlining" en "The Father of Industrial Design".

Loewy het die grootste deel van sy loopbaan, wat oor sewe dekades gestrek het, in die Verenigde State deurgebring waar hy onder meer die kentekens van maatskappye soos "Shell", "Exxon", "TWA" en "BP" ontwerp het, asook die "Greyhound Sceniccruiser"-bus, outomatiese verkoopmasjiene vir "Coca-Cola", die verpakking van "Lucky Strike"-sigarette, "Coldspot"-yskaste, motors soos die "Studebaker Avanti" en "Champion", en die livrei vir die presidensiële vliegtuig Air Force One.

Loewy was ook betrokke by die ontwerp van talle spoorvervoerontwerpe, waaronder lokomotiewe soos die "Pennsylvania Railroad GG1" en "S-1", die kleurskema en "Eagle"- (Arend-)motief vir die eerste gestroomlynde waens van die spoorwegmaatskappy "Missouri Pacific Railroad" en 'n aantal minder bekende kleurskemas en binneontwerpe vir spoorwaens van ander maatskappye.


</doc>
<doc id="81109" url="https://af.wikipedia.org/wiki?curid=81109" title="Rosids">
Rosids

Rosids is 'n groot klade van blomdraende plante. Die klade omvat ongeveer 70 000 spesies, meer as 'n kwart van alle bedeksadiges ("Angiospermae"). Dit word in 16 tot 20 ordes onderverdeel, afhangende van die omskrywing en klassifikasie. Hierdie ordes, op hul beurt, bestaan ​​uit ongeveer 140 families. Die Rosids en Asterids is by verre die grootste taksonomiese groepe van Eudicots.


</doc>
<doc id="81110" url="https://af.wikipedia.org/wiki?curid=81110" title="Wila">
Wila

’n Wila is die Slawiese weergawe van ’n nimf. Hulle het mag oor die wind en dit verskaf hulle plesier om sterk winde en storms te veroorsaak. Hulle woon om heuwels en berge, en kan hul verskyning maak as spookagtige figure met lang mantels om hulle gedraai.

Die wiła (uitgespreek wiwha) in die Poolse mitologie en die wila (uitgespreek wila) in die Suid-Slawiese mitologie is feetjie-agtige geeste wat in die wildernis en soms in die wolke woon. Daar is geglo hulle is die geeste van vroue wat lossinnig gelewe het en nou tussen die lewe en die hiernamaals rondsweef. Hulle is gewoonlik mooi jong meisies, nakend of geklee in blink, wit of blou rokke, of groen rompe wat van blare gemaak is.

Daar is geglo die wili sou sterf of na hul oorspronklike vorm terugkeer as een enkele van hul hare uitgetrek word. ’n Mens kan beheer oor ’n wila kry deur ’n stukkie van haar vel te steel. As dit verbrand word, sou sy verdwyn.

Die wili het pragtige stemme en dit kan groot rukwinde veroorsaak wat ’n huis in die lug kan oplig. Ondanks hul sjarme is die wili egter groot vegters. Die aarde bewe glo wanneer hulle veg. Hulle het helende en profetiese kragte en help soms mense. Ander kere lok hulle jong mans uit om met hulle te dans – dit kan baie goed of baie sleg vir mans wees na gelang van hul bui. Hulle sal enige man doodmaak wat hulle teengaan of nie woord hou nie. Groot kringe dik gras word agtergelaat wanneer hulle dans; ’n mens moenie daarop trap nie, want dit kan ongeluk bring.

Offerande aan wili bestaan uit ronde koeke, linte, vars vrugte en groente of blomme wat by heilige plekke gelos word (’n sekere heuwel of kring bome).

In Kroatiese folklore is die Velebit-bergreeks bekend vir mitiese feetjies. Die bekendste een is "Velebitska Vila" of "Vila Velebita" ("die feetjie van Velebit"). Die wila word beskryf as ’n stil gees wat die beskermengel van die bergreeks is. Dit het gelei tot verskeie liedere, waarvan die gewildste een in die 19de eeu geskryf is: "Vila Velebita". Dit is vandag nog gewild.

Wili wat in die Serwiese mitologie by die naam genoem word, is Andresila, Andjelija, Angelina, Djurdja, Janja, Janjojka, Jelka, Jerina, Jerisavlja, Jovanka, Katarina, Kosa, Mandalina, Nadanojla en Ravijojla. Ravijojla is die bekendste van hulle, terwyl Jerisavlja as hul leier beskou word.



</doc>
<doc id="81111" url="https://af.wikipedia.org/wiki?curid=81111" title="Drekawats">
Drekawats

Drekawats of Drekavac (Serwies: дрекавац, letterlik "die skreeuer"), soms ook drek of drekalo genoem, is ’n figuur in die Suid-Slawiese mitologie.

’n Drekawats ontstaan uit die siel van ’n kind wat sterf sonder dat hy gedoop is. Die figuur word nie altyd dieselfde beskryf nie. Een beskrywing is dat dit lank en maer is, met ’n besonder groot kop; ander is dat dit soos ’n voël lyk, of soos ’n hond of jakkals, maar met die bene van ’n kangaroe. Soms verskyn dit in die vorm van ’n kind wat mense wat by ’n begraafplaas verbyloop, smeek om hom te doop. Die een gemeenskaplike eienskap is sy verskriklike skreeu.

’n Drekawats kan snags gesien word, veral tydens die Kerstyd en in die vroeë lente, wanneer ook ander geeste dikwels hul verskyning maak. In die vorm van ’n kind voorspel dit iemand se dood, maar in die vorm van ’n dier voorspel dit ’n siekte onder beeste.

Die gees word soms gebruik om kinders bang te maak. Dikwels wanneer kinders die geluid van die een of ander dier hoor, dink hulle dit is ’n drekawats en is hulle oortuig daarvan dat dit regtig bestaan. Dit kan baie doeltreffend wees om hulle te keer om te ver van die huis af weg te dwaal. In die stede het die geloof daarin egter afgeneem.



</doc>
<doc id="81114" url="https://af.wikipedia.org/wiki?curid=81114" title="Kikimora">
Kikimora

’n Kikimora (Russies: кики́мора) is ’n vroulike huisgees in die Slawiese mitologie. Wanneer sy in ’n huis woon, bly sy agter die stoof of in die kelder. Die Oxford English Dictionary verbind die woord "mora" met die Engelse woorddeel "mare" in "nightmare".

Daar is twee verskillende soorte kikimoras. Die een van die woud is getroud met die domowoi. Die ander een kom uit die moeras (кики́мора боло́тная) en is getroud met die lesji. Jy kan haar teenwoordigheid sien aan haar nat voetspore. Wanneer die bouers van ’n huis iets kwaadwilligs wil doen aan die mense wat die huis koop, sal hulle ’n kikimora inbring. As sy eers in die huis is, is dit moeilik om van haar ontslae te raak.

As die huishouding reg verloop, sal die kikimora vir die kuikens en die huiswerk sorg. Indien nie, sal sy fluit, goed breek en snags ’n lawaai maak. Sy kom ook snags uit om te weef.

Die mite is die basis vir "Kikimora" (op. 63), ’n simfoniese gedig deur Anatoli Ljadof. Hy het geskryf dat sy saam met ’n towenaar in die berge grootword. Van sonsopkoms tot sonsondergang vermaak die towenaar se kat haar met verhale uit die antieke tyd oor verafgeleë plekke terwyl Kikimora in ’n wieg van kristal wieg.

Die kikimora word ook deur die skrywer Wladimir Megre genoem. Hy vergelyk ’n man wat dom trou met een wat met ’n kikimora trou. ’n Voetnoot in die Engelse weergawe beskryf ’n kikimora as ’n bose vroulike gees wat die inwoners, veral die mans, steur. Dit veronderstel ook ’n lelike vrou met slordige klere wat nors is en brom en die lewe van haar man (en mans in die algemeen) ondraaglik maak.

’n Genus van die Linyphiidae-familie spinnekoppe wat in 1988 deur Kirill Eskof ontdek is, word "Kikimora palustris" genoem.



</doc>
<doc id="81115" url="https://af.wikipedia.org/wiki?curid=81115" title="Licho">
Licho

Licho of Liho (Russies: Лихо, Belarussies: Лі́ха, Pools: "Licho") is die verpersoonliking van slegte geluk in die Slawiese mitologie. Dit is ’n karakter met een oog en word soms as ’n ou vrou in swart klere of soms as ’n bose manlike woudgees uitgebeeld. Dit is nie deel van die antieke godsdienstige mites nie, maar word eerder aangetref in Slawiese volksverhale.

Daar is verskeie weergawes van die verhaal oor hoe ’n mens Licho ontmoet, met verskillende lesse om daaruit te leer:

"Licho" is nie ’n eienaam nie, maar ’n selfstandige naamwoord wat slegte geluk in moderne Russies beteken. Die woord kom in verskeie uitdrukkings voor, soos die Russiese "Не буди лихо, пока оно тихо" ("Moenie licho wakker maak terwyl dit stil is nie") en die Poolse "Cicho! Licho nie śpi" ("Stil! Die bose slaap nie").



</doc>
<doc id="81119" url="https://af.wikipedia.org/wiki?curid=81119" title="Knud Rasmussen">
Knud Rasmussen

Knud Rasmussen (*7 Junie 1879 – †21 Desember 1933) was ’n Deense ontdekkingsreisiger en antropoloog. Hy staan bekend as die “vader van Eskimologie” en was die eerste Europeër wat die Noordwestelike Deurvaart per hondeslee oorgesteek het. Hy is baie bekend in Groenland, Denemarke en onder die Kanadese Inuit.

Rasmussen is in Ilulissat in Groenland gebore as die seun van ’n Deense sendeling, pastoor Christian Rasmussen en ’n Inuit-Deense vrou, Lovise Rasmussen (née Fleischer). Hy het twee sibbes gehad, onder wie ’n broer genaamd Peter Lim. Rasmussen het sy jeug in Groenland onder die Kalaaliit (Inuit) deurgebring waar hy op ’n jong ouderdom geleer het om Kalaaliitus te praat, te jag, hondesleë te bestuur en in die genadelose Arktiese toestande te leef. “My speelmaats was inheemse Groenlanders: van my vroegste jare het ek saam met die jagters gespeel en gewerk sodat selfs die ontberings van die strafste sleeritte ’n aangename roetine vir my geword het.” Hy is later opgevoed in Lynge in die noorde van Seeland. Tussen 1898 en 1900 het hy ’n onsuksesvolle loopbaan as akteur en operasanger gehad.

Rasmussen het sy eerste ekspedisie in 1902 tot 1904 onderneem wat bekend gestaan het as die Deense Literêre Ekspedisie saam met Jørgen Brønlund, Harald Moltke en Ludvig Mylius-Erichsen. Die ekspedisie het die Inuit-kultuur ondersoek. Na hulle terugkeer het hy ’n reeks lesings gelewer en "Die Mense van die Polêre Noorde" in 1908 gepubliseer, ’n gekombineerde reisjoernaal en wetenskaplike vertelling van Inuit-volksverhale. Hy het in 1908 met Dagmar Andersen getrou.

Rasmussen is in 1912 met ’n Eregenootskap van die Amerikaanse Geografiese Genootskap vereer en in 1924 het hy dié genootskap se Dalymedalje ontvang. In 1924 het hy ook ’n ere-doktorsgraad van die Universiteit van Kopenhagen ontvang.

Primêr

Secondêr

Aanlyn



</doc>
<doc id="81121" url="https://af.wikipedia.org/wiki?curid=81121" title="Fiksie">
Fiksie

Fiksie is die vorm van ’n werk wat, gedeeltelik of algeheel, handel oor inligting of gebeure wat nie werklik is nie, en eerder denkbeeldig en teoreties is – dus, wat deur die skrywer versin is. Hoewel fiksie ’n vername vertakking van literêre werke omskryf, kan dit ook na teatrale, kinematiese of musikale werke verwys. Fiksie staan teenoor nie-fiksie, wat te doen het met eksklusiewe feitlike (of ten minste veronderstelde feitlike) gebeure, beskrywings, waarnemings ens. (bv. biografieë, geskiedenisse).
Realistiese fiksie, hoewel dit nie waar is nie, kan moontlik gebeur. Sekere gebeure, die mense en plekke kan selfs bestaan. Dit is moontlik dat versinde gebeure in die toekoms werklik kan afspeel. Jules Verne se roman " Van die Aarde na die Maan " is byvoorbeeld as moontlik bewys met Neil Armstrong se maanlanding. Nog ’n sub-genre wat hierby gevoeg kan word, is misdaadfiksie soos: Sherlock Holmes deur Arthur Conan Doyle, Hercule Poirot deur Agatha Christie, Gremlin Greaves deur Svaj Darwin en so voorts. Al hierdie werke beeld ’n fiktiewe maar aanneemlike storie uit.

Nie-realistiese fiksie is fiksie waarvan die gebeure in die storie nie in die werklikheid kan voorkom nie, soos ’n alternatiewe geskiedenis van die mensdom wat nie opgeteken is nie of onmoontlike tegnologie wat benodig word. ’n Groot aantal sulke tipe fiksieboeke is in omloop, insluitend werke deur Lewis Carroll ("Alice se avonture in Wonderland"), J.K. Rowling ("Harry Potter "), en J. R. R. Tolkien ("Lord of the Rings").

Selfs fantasie-literatuur is egter tweedimensioneel: dit lê iewers tussen die realisme en wonderlike of mitiese pole. Geografiese detail, karakterbeskrywings ens. skets ’n realistiese retoriek, dit "invites the reader to ignore the text's artifice, to suspend one's disbelief, exercise poetic faith and thereby indulge in the narrative's imaginative world". Die tweedimensionaliteit kom in die storie te voorskyn as verrassend of skrikwekkend. Volgens G. W. Young en G. Wolfe word fiktiewe realiteite buite die teks opgeroep, en word die leser se vorige opvattings ontbloot as onvolledig. Dus "by fiction is one able to gain even fuller constructs of what constitutes reality". Aan die ander kant belig die oneindige fiktiewe moontlikhede die onmoontlikheid daarvan om die werklikheid volledig te ken. Daar is geen kriteria waarmee die samestellings van die werklikheid gemeet kan word nie – as laaste toevlug is dit "entirely fictional".

Semi-fiksie is fiksie wat aan ’n groot aantal nie-fiksie uitvoering gee, byvoorbeeld: ’n fiktiewe weergawe "gebaseer op ’n ware verhaal", of ’n fiktiewe rekenskap of opnuut saamgestelde biografie.
Daar sal gereeld, selfs al beweer die skrywer dat dit waar is, betekenisvolle byvoegings en weglatings tot ’n storie gemaak word vir ’n meer paslike storievertelling. Helfte fiksie en helfte nie-fiksie.

Daar is selfs onder skryfinstrukteurs en welbekende skrywers min ooreenstemming oor die aantal en samestelling van die fundamentele elemente van fiksie, byvoorbeeld:


Soos gestel deur Janet Evanovich, "Effective writing requires an understanding of the fundamental elements of storytelling, such as point of view, dialogue, and setting. " Die debat oor die aantal en samestelling van die grondliggende elemente van fiksie duur voort.

Plot is wat die karakter(s) doen, kwytraak en dink. Dit is die werklike aksie wat tot ’n eenheid gebring word deur die omhullende aksie, die universele aksie, die grondvormende aksie. Soos Aristoteles gesê het, wat ’n storie eenheid gee, is nie soos wat die massas glo dit oor een persoon gaan nie, maar dat dit oor een aksie gaan. Plot, of die storielyn, word dikwels genoem as een van die fundamentele elemente van fiksie. Dit is die vertolking en organisering van die gebeure en aksies van ’n storie. Op ’n mikroskopiese vlak bestaan plot uit aksie en reaksie, ook na verwys as stimulus en antwoord. Op ’n makrovlak het plot ’n begin middel en einde. Plot word dikwels uitgebeeld as ’n boog met ’n sigsaglyn wat die styg en val van die aksie verteenwoordig. Plot het ook ’n middelvlakstruktuur: toneel en opsomming.
’n Toneel is ’n eenheid van drama – waarin die aksie voorkom. Dan, na een of ander oorgang, volg die opsomming – ’n emosionele reaksie en hergroepering, ’n nadraai. Vir ’n aangename tong-in-die-kies aanmerking oor plot, gaan loer na Katherine Anne Porter se "No Plot, My Dear, No Story" in "The Occasional Writings and Collected Essays of Katherine Anne Porter", Seymour Lawrence, 1970.

Eksposisie is die gedeelte van ’n narratief wat die belangrike agtergrondinligting aan die leser bekend stel (soos gebeure voor die hoofplot of ’n karakter se agtergrondstorie) maar nie deel is van die plot se aksie self nie. Indien die eksposisie te didakties is, kan dit die plot se momentum dood. Daarom word ’n aantal literêre tegnieke gebruik om die leser se aandag te fnuik of om dit te versteek. Die tegnieke sluit in terugverwysings, toevallige dialoog (deur ’n karakter na sy suster te laat verwys as "Sus"), eerstepersoonsdenke oor die verlede ("Jare gelede, tydens diensplig in Suidwes...”) of projeksies die toekoms in ("dit was eers jare later dat ek uitgevind het … ") en derdepersoon, alsiende narratief opgedeel in kort gedeeltes regdeur die storie.

Voorafskaduwing is ’n tegniek wat deur outeurs gebruik word om leidrade te verskaf sodat die leser kan voorspel wat moontlik "later" in die verhaal kan gebeur. ’n Outeur los subtiele leidrade oor die plotontwikkeling wat later in die verhaal gaan voorkom. Dit berei die leser voor vir latere aksie en daaropvolgende beelde sodat die leser of toeskouer nie geskok is nie en skynwaarheid word selfs in wetenskapfiksie, fantasie, magiese ryke en ander genres gehandhaaf, wat andersins liggelowigheid sal toets. Indien so ’n tegniek deur die leser of toeskouer herken word kan dit oneffektief wees en kunsmatig voorkom.

Die stygende aksie volg, in die narratief van fiksiewerke, die eksposisie (verwikkeling) en lei opwaarts tot die klimaks (draaipunt). Die doel van die stygende aksie is gewoonlik om spanning te bou tot met die klimaktiese einde. Dit moet nie verwar word met die middel van die storie nie, en is die aksie net voor die draaipunt. Die materiaal na die draaipunt staan bekend as die dalende aksie.

In fiksie vergelyk die klimaks (draaipunt) dikwels met die van die klassieke komedie, wat na aan die einde van die teks of opvoering voorkom, na die stygende aksie en voor die dalende aksie. Dit is die oomblik van die grootste gevaar vir die protagonis(te) en bestaan normaalweg uit ’n oënskynlike onvermydelike fiasko – dit verras jou tot die punt waar jy opgewonde raak om te sien hoe dit tot ’n einde kom.

’n Draaipunt sluit dikwels drie elemente in. Die belangrikste is dat die protagonis verandering ervaar. Die hoofkarakter ontdek iets oor hom- of haarself en ’n ander onbekende karakter. Die laaste element is die openbaarmaking van die tema self.

Die dalende aksie is die gedeelte in ’n storie, gewoonlik gevind in tragedies en kortverhale, wat op die klimaks volg en die gevolge daarvan weergee. Dit lei tot die dénouement (of ontknoping), waar die storie se stof gaan lê en dit moontlik ontknoop word.

Dénouement (ontknoping) gebeur na die klimaks, waar die konflik beslis word. Dit kan ’n oomblik van finale afwagting bevat waartydens die uiteindelike uitslag van die konflik betwyfel word.

Konflik is algemeen gesproke ’n nodige element van fiktiewe literatuur. Soos Brooks en Warren dit gestel het: "Understanding Fiction" en soos baie ander opgemerk het, geen konflik, geen storie. Dit is dikwels moeilik vir lesers om die konflik te identifiseer in gesofistikeerde fiksie, maar sy lokus is altyd op die protagonis gefokus. Vir die storie om die leser of toeskouer te betrek, kan die konflik gewoonlik gesien word as onmiddellik, dringend, en onoplosbaar. Verder is die konflik, as dit tussen goed en sleg gesien word, afhanklik van of die toeskouer die goeie of slegte verkies en is dus ’n geringe storie op sy beste. Die word beskryf as die probleem in enige werk van letterkunde en word dikwels volgens die aard van die protagonis of antagonis soos volg ingedeel:

Daar is vyf wyd aangehaalde tipes konflik. Heelwat ander soos Persoon teenoor God word gewoonlik in een van die ingedeel. In verskeie antieke kulture sal Persoon teenoor Noodlot dikwels die konflik in die storie vergestalt. In ons moderne era het Persoon teenoor Masjien, ook bekend as Persoon teenoor Tegnologie nog ’n tipe geword.

Persoon teenoor Self is die tema in letterkunde wat ’n karakter teenoor sy eie wil, twyfel of vrese plaas. Persoon teenoor self kan ook voorkom waar ’n karakter probeer vasstel wie hy is, tot ’n besef kom of verandering ondergaan. Hoewel die stryd intern woed, kan die karakter deur eksterne magte beïnvloed word. Die stryd van die mens om tot ’n besluit oor te gaan is die basis van Persoon teenoor Self. Voorbeelde sluit die titelkarakter van "Beowulf" in. Meer onlangs is die Oscar-bekroonde film "A Beautiful Mind" gepostuleer as ’n Persoon teenoor Self konflik. Faulkner het in sy toespraak tydens die bekroning genoem dat groot stories die is van die hart in konflik met homself. Hiermee in die agterkop kan die ander konfliktipes hieronder genoem in die agtergrond saamsmelt as deel van die stel eerder as die konflik-in-homself van enige gegewe storie. ’n Eenvoudige, klaar voorbeeld kan Jack London se "To Build a Fire" wees waarin ons kan waarneem dat die konflik nie Man teenoor Natuur is nie maar Man teenoor Sy eie natuur.

Persoon teenoor Persoon is ’n literêre tema waarin die hoofkarakter se Konflik (narratief)}konflik met ’n ander persoon die fokus van die storie is. ’n Voorbeeld is die held se konflik met die sentrale skurk van ’n verhaal, wat ’n groot rol in die plot speel en bydra tot die ontwikkeling van beide karakters. Daar is gewoonlik verskeie konfrontasies voor die klimaks bereik word. Die konflik is ekstern. ’n Voorbeeld is die konflik tussen Judah en Messala in "Ben-Hur", so ook die konflik tussen ’n boelie en sy prooi.

Persoon teenoor Samelewing is ’n fiksie-tema waarin die hoofkarakters, of ’n groep van hoofkarakters se vernaamste oorsaak van konflik sosiale kondisionering of konsepte is. In die sin is die onderskeie partye: a) die protagonis(te); b) die samelewing waarbinne die protagonis(te) beweeg. Die samelewing word dikwels as ’n enkele karakter beskou, net soos ’n opponerende groep gesien word in ’n "Persoon teenoor Persoon" konflik. Dit kan ook ’n enkele protagonis wees teenoor ’n groep of samelewing van antagoniste, of die samelewing gelei deur ’n tipe antagonistiese mag. Voorbeelde hiervan in die literatuur sluit in die kortverhaal "The Ones that Walk away from Omelas" deur Ursula Le Guin of die roman "Wuthering Heights" deur Emily Brontë.

Persoon teenoor Natuur is die literêre tema wat ’n karakter teenoor die natuurkragte plaas. Baie rampfilms fokus op hierdie tema, wat oorheers binne verskeie oorlewingstories. Dit tree ook sterk na vore in stories oor die stryd om oorlewing in afgesonderde gebiede, soos Gary Paulson se "Hatchet" of Jack London se kortverhaal "To Build a Fire".

Persoon teenoor Bonatuurlik is ’n literêre tema wat die karakter plaas teenoor bonatuurlike magte. Indien ’n entiteit in konflik met hom-, haarself verkeer word dit as intern geklassifiseer, anders is dit ekstern. Sulke stories word meermale gesien in Freudiaanse kritiek as voorstelling van die Id teenoor Superego. Bram Stoker se "Dracula" is ’n goeie voorbeeld hiervan, so ook "Frankenstein" deur Mary Shelley en "Christabel" deur Samuel Coleridge. Dit is ook baie algemeen in strokiesprentboeke.

Karakterisering word dikwels gelys as een van die fundamentele elemente van fiksie. ’n Karakter is ’n deelnemer in die storie, en gewoonlik ’n persoon, maar kan enige persoonlike identiteit wees, of ’n entiteit wat se oorsprong ontstaan uit ’n fiktiewe werk of optrede.

Karakters kan verskeie tipes wees:



Simbolisme is die toegepaste gebruik van simbole: ikoniese voorstellings wat spesifieke konvensionele betekenisse dra.

Die term "simboliek" is beperk tot gebruike in "representasie"; definiëring van die algemene rigtings van ’n lineêre spektrum – waarbinne alle simboliese konsepte in verhouding gesien kan word, en veranderinge in konteks die sistemiese verandering kan impliseer tot individuele en kollektiewe definisies van simbole. "Simboliek" kan verwys na die metode vir die kies van verteenwoordigende simbole in lyn met abstrakte eerder as letterlike eienskappe, wat eerder toelaat vir die breër interpretasie van ’n gedraagde betekenis as wat meer letterlike konsepverteenwoordigings voor toelaat. ’n Godsdiens kan beskryf word as ’n taal van konsepte verwant aan menslike spiritualiteit. Simboliek is daarom ’n belangrike deel van meeste gelowe.

Die interpretasie van abstrakte simbole het ’n belangrike rol in godsdiens en psigoanalise gehad. Volgens Sigmund Freud en Carl Jung se beskouing is simbole nie gedagteskeppings nie, maar eerder afsonderlike vermoëns in die verstand vir die berg van ’n aparte brokkie inligting. Binne die verstand kan die simbool vrye assosiasie vind met enige aantal ander simbole, kan dit op verskeie maniere georden word en kan dit die gekoppelde betekenisse tussen simbole as simbole in hulself bevat. Jung en Freud het van mekaar afgewyk oor die saak rondom algemene kognitiewe simbolestelsels en of dit slegs binne die individuele verstand kan bestaan of tussen ander s'n ook; en of enige kognitiewe simboliek gedefinieer is deur ingebore simboliek of deur die invloed van die omgewing rondom hulle.

Metafoor (vanuit Grieks: "toepas", letterlik "dra oor") is taal wat oënskynlik onverwante onderwerpe direk met mekaar vergelyk. Dit is beeldspraak wat twee of meer dinge vergelyk sonder die gebruik van soos of so. In die eenvoudigste geval neem dit die vorm aan van: "Die "[eerste onderwerp]" is ’n "[tweede onderwerp]"." Meer algemeen beskou is ’n metafoor ’n retoriese troop wat ’n eerste onderwerp beskryf as "om" of "soos" ’n tweede voorwerp te wees op een of ander manier. Daarom kan die eerste onderwerp ekonomies beskryf word aangesien implisiete en eksplisiete eienskappe van die tweede voorwerp gebruik word om die beskrywing van die eerste onderwerp te belig. Dit is ’n bekende gebruik in letterkunde, veral in poësie, waar ’n paar woorde, emosies en assosiasies van een konteks geassosieer word met voorwerpe en entiteite in ’n ander konteks. ’n Eenvoudiger definisie is die vergelyking van twee onverwante dinge sonder die gebruik van woorde soos "soos" of "so".

Die term is afgelei van die Griekse "μεταφορά" ("metaphora"), of "oordrag", vanaf "μεταφέρω" ("metaphero") "om oor te dra, om te verplaas" en dit vanaf "μετά" ("meta"), "tussen" + "φέρω" ("phero"), "om te dra".

Met chronologiese volgorde verloop alle gebeure in die teks in die volgorde waarin dit gebeur. Daar kan verwysings wees na die toekoms of verlede, maar die gebeure is geskryf volgens tydsverloop. Daar is nie terugverwysings of vooruitwysings nie.

In geskiedenis, rolprentwese, televisie en ander media is ’n terugverwysing (ook analepsis genoem) ’n ingevoegde scène wat die narratief terug neem in tyd vanaf die huidige plek in die storie. Terugverwysings word dikwels gebruik om gebeure weer te besoek wat voor die verhaal se primêre volgorde van gebeure afgespeel het, om belangrike gebeure te herbesoek of om belangrike voorafstories aan te vul. Karakteroorsprong-terugverwysings verwys spesifiek na terugverwysings rakende sleutelgebeure vroeër in die karakter se ontwikkeling (Clark Kent wat byvoorbeeld uitvind hy kan vlieg, of die Elric-broers se poging om hul ma terug te bring). Die TV-reeks Lost is veral bekend vir uitgebreide gebruik van terugverwysings in amper elke episode. In die teenoorgestelde rigting is ’n vooruitwysing (of prolepsis) wat weer ’n gebeurtenis in die toekoms blootlê. Die tegniek word gebruik om spanning en afwagting in ’n storie te skep, of ’n karakter te ontwikkel. In die letterkunde is ’n interne analepsis ’n terugverwysing na ’n vroeër gedeelte in die narratief en ’n eksterne analepsis ’n terugverwysing na voor die begin van die verhaal.

Die verhaalagtergond, die plek en tyd van ’n storie word dikwels gelys as een van die fundamentele elemente van fiksie. Soms na verwys as die milieu , om konteks in te sluit (soos die samelewing) buite die onmiddellike omgewing van die storie. In sekere gevalle word die agtergrond self ’n karakter en kan die toon van die storie aangee .

Tema, ’n konsepsuele distillering van die storie, word ook gereeld genoem as ’n fundamentele element van fiksie. Dit is die sentrale idee of insig en dien as saamvoegende element wat samehang skep, en antwoord is op die vraag, 'Wat het jy uit die fiksiewerk geleer?' In sommige gevalle is ’n storie se tema ’n prominente element en gedeeltelik onmiskenbaar. .

Styl is nie soseer "wat" geskryf is nie maar eerder " hoe" dit geskryf is en geïnterpreteer word. Styl in fiksie verwys na taalkonvensies wat gebruik word vir die saamstel van ’n storie of artikel. ’n Fiksieskrywer kan diksie (segswyse), sinstruktuur, bewoording, dialoog en ander aspekte van taal manipuleer om styl en stemming te skep. Die kommunikatiewe effek wat deur die outeur se styl geskep word, word soms na verwys as die storie se stem. Elke skrywer het sy eie unieke styl of stem. Styl word ook soms gelys as ’n fundamentele element van fiksie.

Soorte prosa-fiksie:

Tradisioneel sluit fiksie romans, kortverhale, fabels, sprokies, toneelstukke en poësie in, maar deesdae word rolprente, strokiesprentboeke en videospeletjies ook ingereken. Professionele stoei is ’n voorafgeskrewe vertoning wat vegkompetisies namaak.

Die Internet het ’n belangrike uitwerking op die verspreiding van fiksie en daag die uitvoerbaarheid van kopiereg uit, as ’n metode om tantieme aan kopiereghouers te betaal. Digitale biblioteke soos Project Gutenberg maak tekste in openbare besit meer geredelik beskikbaar. Die kombinasie van goedkoop tuisrekenaars, die internet en die kreatiwiteit van hul gebruikers lei ook na nuwe vorme van fiksie, soos interaktiewe rekenaarspeletjies of rekenaarontwikkelde strokiesreekse. Tallose forums vir bewonderaarsfiksie kan aanlyn gevind word, waar getroue volgelinge van spesifieke fiktiewe ryke afgeleide verhale skep en versprei. Die internet word ook benut vir die ontwikkeling van webjoernaal-fiksie, waar ’n storie deur ’n webjoernaal versprei word as vonkfiksie of webjoernaalreeks, en samewerkende fiksie met stories wat opeenvolgend deur verskillende outeurs geskryf word, of die teks kan deur enigeen geredigeer word deur middel van in wiki.

Hoewel fiksie as ’n vorm van vermaak beskou kan word, het dit ander gebruike ook. Fiksie is al gebruik vir onderrigdoeleindes, soos fiktiewe voorbeelde in skoolhandboeke. Dit kan ook vir propaganda of reklamedoeleindes gebruik word. Hoewel dit nie noodwendig gemik is op kinders nie, bied fabels ’n duidelike morele doelstelling.

Fiksie kan vir opvoedkundige en leerdoeleindes aangewend word soos korporatiewe opleidingsprogramme vir die lewering van waardevolle lesse in bestuur en optrede.

’n Hele vertakking van letterkunde wat vermaak en wetenskapspekulasie saamvoeg is wetenskapsfiksie. ’n Minder algemene vermenging is die filosofiese roman wat fiksie en filosofie saam bring en daardeur soms die grens van propaganda-fiksie oorsteek. Die soort fiksie bestaan uit gedagte-eksperimente wat die gevolge van sekere tegnologie of filosofieë verken.




</doc>
<doc id="81122" url="https://af.wikipedia.org/wiki?curid=81122" title="Malpighiales">
Malpighiales

Malpighiales is 'n botaniese naam vir 'n groot orde van blomdraende plante. Die orde is in onlangse APG-klassifikasies by die groep genaamd eurosids I ingesluit. Die interne sistematiek van die groep is steeds onseker. Diverse spesies soos die naboom, duikerbessie en die buig-my-nie behoort almal aan die orde. 

Die volgende families kom in Suider-Afrika voor:


</doc>
<doc id="81123" url="https://af.wikipedia.org/wiki?curid=81123" title="Negende Grensoorlog">
Negende Grensoorlog

Die Negende Grensoorlog (ook bekend as die Fingo-Galeka-oorlog, die Gaika-Galeka-oorlog en die Oorlog van Ngcayechibi) was die laaste van die Kaapse grensoorloë tussen 1779 tot 1877.

In 1858 is die Galeka-stam onder Kreli (Sarili), opperhoof van alle Xhosas, hoof van die Galekas, deur die Kaapkolonie se goewerneur, sir George Grey, oor die M'basherivier na Bomvanaland verdryf weens Kreli se rol in die Nasionale Selfmoord van Xhosas. In die verlate gebied tussen die Groot-Keirivier en die M'bashe is die Fingo's by Butterworth en die Ndlambe by Idutywa gevestig. Ses jaar later is die Galeka weer in die gebied toegelaat, maar het so sleg met die Fingo's klaargekom dat die Negende Grensoorlog ontvlam. Hierdie oorlog het uitgebreek na 'n periode van vrede van amper 25 jaar. In 1872 het die Kaapkolonie verantwoordelike bestuur van die koloniale heerser, Groot-Brittanje, ontvang. Blank en swart het aan verkiesings deelgeneem en beide groepe se grondregte is gewaarborg. Grenspatrollies om die oosgrens te beveilig was die taak van alle bevolkingsgroepe in die kolonie, naamlik die blanke grensboere, Fingo, Khoikhoi en die Britse en Duitse setlaars. Verantwoordelike regering het ongelukkig skerp verskille tussen Londen en Kaapstad laat ontstaan. Die Britse regering wou in Suider-Afrika 'n konfederasie onder sy eie leiding stig. En om dit te bewerkstelling, moes die onafhanklike swart volkere noord van die Kaapkolonie onder Britse gesag gebring word. Daarteenoor was die regering in die Kaap juis sterk gekant teen enige verdere gebiedsuitbreiding.

Rond 1875 is die oosgrens deur 'n knellende droogte geteister. Ekstensiewe veeboerdery deur die Xhosa lei tot 'n gebrek aan weiveld en grondhonger. 'n Bevolkingstoename plaas boonop druk op die voedselbronne. Die Galekas was jaloers op die Fingo's, want hulle was sedert vorige oorloë bondgenote van die koloniste en daar is met begerige oë na die Fingo's se grond gekyk. Na meer as twee dekades van redelike vrede was daar baie jong krygers wat na oorlogservaring gesmag het en boonop beeste nodig gehad het om hul lobola te betaal.

'n Relletjie in 'n kroeg tydens 'n bruilof ontaard in 'n stamgeveg tussen die Galekas en die Fingo's. Vee word oor en weer gesteel. Nog dieselfde dag val Galeka-krygers die polisiepos in die Gwadana-berge aan. Dit was beman deur Fingo-konstables onder Von Hohenau. Fingo-krygers snel hul stamgenote te hulp, maar kon nie voorkom dat Von Hohenau en ses konstabels sneuwel nie. Die Kaapse goewerneur, sir Bartle Frere, gryp die voorval aan, verklaar oorlog teen Galekaland en ontslaan opperhoof Kreli.

Onder druk van sy oorlogsugtige volgelinge laat Kreli sy krygers na die grens opruk. Die Kaapse premier, John Molteno, beskou die konflik as 'n plaasllike probleem en het daarom met Frere ooreengekom dat Britse troepe nie sal inmeng nie. Op 29 September val 'n 8 000 Galekas die polisiekantoor by Ibeka aan. Die Frontier Armed and Mounted Police (FAMP) slaan die aanval af, brand Kreli se kraal af, en die Galeka-mag spat uiteen. Maar hulle val verdere polisieposte aan. Molteno slaag nog daarin om die Britse troepe buite die gevegte te hou en plaas grensboere, Temboes en Fingo's in die gevegsgebied. Die Galekas is oor die M'bashe- en die Mthatharivier verdryf. Kreli verloor 700 man en nagenoeg 13 000 beeste. Na drie weke was die oorlog verby en is die kommando's teruggeroep, want verowering van Galekaland was nie die Kaapkolonie se oogmerk nie. 
Toe die troepe na Galekaland opruk, het Frere 'n krygsraad in King William's Town byeengeroep met die doel om die beheer oor die krygsgebeure te verkry. Twee van Molteno se ministers was deel van die krygsraad en het die Britse troepe as onbekwaam en ondoeltreffend in die heersende situasie afgemaak. Hierdie uitlating het die verhouding tussen Frere en Molteno versuur.

Frere se volgende stap was om alle swartmense (selfs die swart soldate) te ontwapen. Dit lei tot hewige protes en baie soldate dros. Die Britse troepe-bevelvoerder Cunynghame raak in paniek en laat die hele Brits-Kaffraria deur sy troepe omsingel. Molteno en sy regering eis dat die Britse regering vir Cunynghame terugroep en die diskriminerende ontwapening ophef. Frere weier, stuur nog Britse troepe na Galekaland en stel dit oop vir blanke bewoning. Die Britse troepe was geheel en al verlore in die vir hul vreemde gebied en kon die Galekas nie vasvat nie. Kreli se mense herstel gou van die terugslag, glip oor die M'bashe suidwaarts na die Gaikas van Sandile. Op Kersdag 1877 val hulle die Draabosch Hotel, 48 km noord van Oos-Londen, aan. Dit skep 'n ernstige situasie, want daar was geen vrywilligers beskikbaar en die FAMP was uitgeput. Op 12 Januarie 1878 ly die Galekas 'n neerlaag by N'Amaxa en verloor 150 man. Frere ontketen 'n konstitusionele krisis deur die Kaapse regering te ontslaan sodat Groot-Brittanje die leiding kan oorneem. Maar die Britse troepe slaag nie daarin om doeltreffende beskerming aan die grensbewoners te bied nie. Gevolglik vlug baie van die bewoners na die forte. Frere het wel die Fingo-troepe van die afgesette regering tot sy beskikking. Onder Veldtman Bikitsha, die nie-amptelike leier van alle Fingo's, beleër hulle op 13 Januarie die Galekas naby Nyumaxa. Die Britse mag toon weer sy onbekwaamheid in die situasie. 'n Aanval van 5 000 krygers onder die persoonlike leiding van Kreli en Sandile vind op 7 Februarie plaas. Die Slag van Kentani kon slegs met die hulp van die Fingo's en ander plaaslike krygers afgeweer word. Uiteindelik het die oorlogsmoë Galekas hulle teruggetrek en in Junie het Kreli oorgegee, maar die Gaikas het die stryd voortgesit.

'n Mag van 2 000 Gaikas onder Sandile en ondersteun deur Tamboekies het hulle in die Perie-bos in die Amatolaberge verskuil en 'n guerrilla-oorlog begin. Ondertussen is Arthur Cunynghame as Britse militêre opperbevelhebber in die Kaapkolonie met luitenant-generaal lord Chelmsford vervang. In Maart 1878 het die Britse troepe die Amatolaberge binnegedring in 'n poging om die Gaikas te ontset. Dit was onsuksesvol. Toe die Britte die strategie gebruik wat plaaslik aanbeveel is, naamlik om die krygsgebied in kleiner dele met elk sy eie troepemag te verdeel, was hulle meer suksesvol. Vlugtende Gaika-krygers kon so makliker agtervolg word . Die uitgange van die klowe is goed bewaak en deur aanhoudende druk het Sandile se krygers vinnig oorgegee. Sandile het self langs die vallei van die Groot-Visrivier weggekom. Ongeveer 'n maand later op 29 Mei is hy deur 'n Fingo-mag onder kapt. J. Lonsdale by die isiDenge-woud doodgeskiet. Kort daarna is sy seun Siyolo langs dieselfde rivier doodgeskiet deur 'n patrollie van Duitse vrywilligers onder die oorlogsveteraan Von Linsingen. Aan die oorlewende rebelle is amnestie verleen.

Fingoland, Griekwaland-Oos en die Idutywa-distrik is by die Kaapkolonie ingelyf. Galekaland is nie geannekseer nie, maar is namens die Kaapkolonie geadministreer deur 'n hooflanddros in die Transkei. Tot in 1894 is die grens van die Kaapkolonie stuksgewys ooswaart geskuif tot by die Umtamvunarivier.

Maj. Hans Garrett Moore van die 88ste Regiment, gesekondeer na die Cape Mounted Riflemen, wen die eerste Victoriakruis in Suid-Afrika toe hy by Draaibos 'n konvooi deur 'n Gaika-hinderlaag lei.




</doc>
<doc id="81124" url="https://af.wikipedia.org/wiki?curid=81124" title="Broccoli">
Broccoli

Broccoli is 'n eetbare plant in die koolfamilie, wat se groot blomhoof as groente dien. Die koolspesie "Brassica oleracea" word as 'n verskeidenheid uiteenlopende plantrasse gekweek. Die Italiaanse woord "broccoli" (meervoud van "broccolo"), verwys na "die blomdraende hoof van 'n kool".

Broccoli het redelike groot blomhoofde, gewoonlik groen van kleur, in 'n boomagtige struktuur gerangskik op takke wat uit 'n stewige, eetbare stam spruit. Die volle massa van blomhofies word deur rubberagtige blare beskut.

Broccoli-plante lyk soos blomkool, maar is 'n verskillende kultivargroep van dieselfde spesie. 

Broccoli word meestal saggekook of gestoom, maar kan ook rou genuttig word.


</doc>
<doc id="81127" url="https://af.wikipedia.org/wiki?curid=81127" title="Treurwilger">
Treurwilger

Die Treurwilger ("Salix babylonica") is 'n genaturaliseerde boom, dus 'n indringerplant, in Suider-Afrika wat oorspronklik uit China kom. Daar kom slegs vroulike bome hier voor maar die bome het gevestig geraak deur vegatiewe voortplanting - 'n natuurlike gevolg van takke wat afval. Hierdie spesie is water liewend, en is van die min spesies wat kan oorleef as die wortels vir lang tye onder water staan. Dit het 'n aggresiewe wortelstelsel, wat groot probleme kan veroorsaak as dit naby rioolpype geplant word. Die boom kom wydverspreid langs strome en op rivieroewers voor. Dit het lang lowerryke, neerhangende takke. Die blare is lank, dun en glansend met fyn getande blaarrande. Die blare is bo liggroen en onder blouerig. Die Treurwilger het 'n ligkleurige, sagte, swak hout.

Dik takke van die boom kan afgekap word, en vir 'n week in die water gegooi word, waarna dit in die grond geplant kan word, en maklik sal groei.

Die Treurwilger is deur die Boere tydens die Groot Trek in die binneland versprei, deur takke van die boom in die sand langs rivieroewers by hulle kamp plekke te plant. Op hierdie wyse het hierdie waterliewende plant met tyd wyd versprei in veral die Vrystaat en Wes-Transvaal geraak. 'n Goeie voorbeeld hiervan is die bekende Wilgerbome langs die Mooirivier in Potchefstroom.




</doc>
<doc id="81130" url="https://af.wikipedia.org/wiki?curid=81130" title="Clusiaceae">
Clusiaceae

Clusiaceae is die geelmelkhout-familie wat hoort tot die orde "Malpighiales". Hierdie familie het 1610 spesies wêreldwyd waarvan 10 spesies in Suider-Afrika voorkom en 3 bome is. Hierdie familie het twee duidelike kenmerke:

Die volgende spesies kom in Suid-Afrika voor:




</doc>
<doc id="81132" url="https://af.wikipedia.org/wiki?curid=81132" title="Kruiningen">
Kruiningen

Kruiningen is 'n dorp in die munisipaliteit Reimerswaal in die Nederlandse provinsie Zeeland, geleë op Suid-Beveland.


</doc>
<doc id="81133" url="https://af.wikipedia.org/wiki?curid=81133" title="Afrikageelmelkhout">
Afrikageelmelkhout

Die Afrikageelmelkhout ("Garcinia livingstonei") is 'n klein tot middelgroot boom in Suider-Afrika. Dit kom voor vanaf die noorde van KwaZulu-Natal tot by Beira in die laeveld. Dit kom ook in die Zambezivallei voor. Die boom groei op laagliggende plekke in oop bosveld en in rivierbos.

Dit het stywe takkies wat reghoekig uitgroei. Die blare is styf, leeragtig, dof van kleur, ronderig en word in kranse van drie gedra. Die boom bring 'n oranje, bolvormige vrug voort met 'n sterk skil. Die vrug is eetbaar ondanks die dik, geel melksap en ook smaakvol.




</doc>
<doc id="81134" url="https://af.wikipedia.org/wiki?curid=81134" title="Bosgeelmelkhout">
Bosgeelmelkhout

Die Bosgeelmelkhout ("Garcinia gerrardii") is 'n klein boom of 'n struik wat in Suider-Afrika voorkom. Die boom word aangetref in kus- of afrikabergwoude vanaf die noordelike gebiede van die Oos-Kaap, deur KwaZulu-Natal en ook langs die Lebomboberge. Die blare is teenoorstaande, leeragtig en glansend aan die bokant. Die vrug is ovaalvormig met 'n spits punt.




</doc>
<doc id="81136" url="https://af.wikipedia.org/wiki?curid=81136" title="Rooiysterhout">
Rooiysterhout

Die Rooiysterhout ("Ochna holstii") is 'n boom of 'n struik wat in Suider-Afrika voorkom. Die boom word aangetref vanaf Oos-Londen en verder noordwaarts. Hulle groei in woude en klowe en kom wydverspreid voor. Hulle word ook aangetref in 'n boog vanaf KwaZulu-Natal tot in Kimberley en ook in die rotsagtige berggedeeltes van Zimbabwe.




</doc>
<doc id="81138" url="https://af.wikipedia.org/wiki?curid=81138" title="Cunoniaceae">
Cunoniaceae

Cunoniaceae is die Wilde-elsfamilie wat hoort tot die orde "Oxalidales". Hierdie familie het 350 spesies wêreldwyd waarvan 2 spesies in Suider-Afrika voorkom en al twee bome is. Wilde-elsbome is oor die algemeen groot.

Die blare is teenoorstaande en óf getrifolioleer óf veervormig saamgestel. Hulle is taamlik groot, tot 150 mm lank. Die pinnas se rande is skerp getand. Daar is groot steunblare wat groot, duidelike littetekens laat wanneer hulle afval. Die groeivorm is normaalweg regop maar leun soms oor oor strome.
Die volgende spesies kom in Suid-Afrika voor:




</doc>
<doc id="81139" url="https://af.wikipedia.org/wiki?curid=81139" title="Witels">
Witels

Die Witels ("Platylophus trifoliatus") is 'n boom wat in Suid-Afrika voorkom. Die boom word gevind in strome in die Wes-Kaap en Afromontane woud vanaf Bettysbaai tot by Port Elizabeth. Dit is by uitstek 'n boom van rivierhabitatte.




</doc>
<doc id="81140" url="https://af.wikipedia.org/wiki?curid=81140" title="Myricaceae">
Myricaceae

Myricaceae is die Wasbessie-familie wat hoort tot die orde "Fagales". Hierdie familie het 35 spesies wêreldwyd waarvan 5 spesies in Suider-Afrika voorkom en 3 spesies is bome.

Die blare is afwisselend, sag-en-leeragtig en gewoonlik saagrandig getand. Daar is opmerklike gestippelde klierhare op die blare, veral aan die onderkant. Die blare gee 'n aromatise reuk af wanneer hulle gekneus word.

Die volgende spesies kom in Suid-Afrika voor:




</doc>
<doc id="81141" url="https://af.wikipedia.org/wiki?curid=81141" title="Breëblaarwasbessie">
Breëblaarwasbessie

Die Breëblaarwasbessie ("Morella pilulifera") is 'n klein boom wat in Suider-Afrika voorkom. Dit is 'n geoksiel. Die boom word gevind in die sentrale deel van die Oos-Kaap tot in Limpopo en Noordwes. Dit kom ook voor in Zimbabwe se oostelike hooglande. Die boom groei tussen rotse in bergagtige gebiede en langs strome.




</doc>
<doc id="81142" url="https://af.wikipedia.org/wiki?curid=81142" title="Smalblaarwasbessie">
Smalblaarwasbessie

Die Smalblaarwasbessie ("Morella serrata") is 'n klein boom wat meestal op moerasagtige plekke voorkom. Die boom se blare is smal ellipties (80 – 140 mm) en gelerig as hulle jonk is en word raak mettertyd geelgroen.




</doc>
<doc id="81159" url="https://af.wikipedia.org/wiki?curid=81159" title="Tabak">
Tabak

Tabak verwys na die méér as 70 plantspesies in die genus "Nicotiana" van die familie "Solanaceae" (nagskadu's), sowel as produkte wat van gedroogde tabakblare vervaardig word, soos sigare en sigarette, snuif, pyptabak, pruimtabak en gegeurde shisha. 'n Verdere nut van tabak is in plant bio-ingenieurswese, en chemiese komponente van tabak word in sommige insekdoders en tradisionele medisyne gebruik.

Die belangrikste kommersiële spesie, "N. tabacum", se oorsprong is blybaar in tropiese Amerika, soos meeste "nicotiana" plante. Dit word egter al so lank verbou deur die mens dat die wilde spesie nie meer bekend is nie. "N. rustica", 'n spesie wat vinnig-brandende blare produseer, is oorspronklik in Virginië, VSA gekweek, maar word nou hoofsaaklik in Turkye, Indië en Rusland verbou.

Die verslawende alkaloïed nikotien word algemeen aanvaar as die mees karakteristieke bestanddeel van tabak, maar die skadelike effekte van tabakverbruik kan die gevolg wees van letterlik duisende verskillende komponente wat in die rook vrygestel word, insluitend polisikliese aromatiese koolwaterstowwe (soos bensopireen), formaldehied, kadmium, nikkel, arseen, tabak-spesifieke nitrosamiene (TSNA), fenole, en vele ander. Tabak bevat ook beta-karbolien alkaloïede wat monoamienoksidase-remmers insluit.

Die metode van tabakverbouing is soortgelyk aan dié van ander landbougewasse. Saadjies word in laaie of beddings gesaai om aanvalle deur insekte te voorkom, en later uitgeplant in die landerye. 

Tabak is 'n eenjarige gewas, wat gewoonlik meganies of per hand geoes word. Ná dit geoes is, word dit geberg om te kuur, deur dit óf op te hang, saam te bondel óf in groot stapels te pak met buisventilasie om die hitte kans te gee om te ontsnap uit die hoop. Kuur verleen tyd aan die stadige oksidasieproses en afbraak van karotenoïede. Dit het die gevolg dat die landbouproduk die eienskappe aanneem van tabak wat 'n "sagte" rookervaring verskaf. 

Vervolgens word die tabak verpak in baie verskillende vorme vir verbruik, soos rook, pruim, snuif, ensovoorts. Meeste tabakprodukte word verantwoordelik gehou vir longkanker en ander siektes geassosieer met rookinaseming.

Die tabakplant, en onder meer ook die aartappel en tamatie, behoort tot die familie "Solanaceae". Talle plante uit die familie is ryk aan alkaloïede, en tabakblare bevat byvoorbeeld nikotien, nikotianien en ander alkaloïede. 

Die meeste verteenwoordigers van die tabakgenus ("Nicotiana") is afkomstig van Suid en Sentraal-Amerika, waarvandaan dit na Noord-Amerika, Australië en eilande in die Stille Oseaan versprei het. Reeds voor die koms van Columbus het die Indiane fyngevryfde blare tydens seremoniële byeenkomste gerook en selfs medisinale waarde daaraan geheg. Aanvanklik was laasgenoemde dan ook die rede vir die bekendstelling van tabak in Europa. 

Eers later is dit vir die genot daarvan gebruik. In die 16e eeu het die Spanjaarde tabakplantasies op Haïti aangeplant en daarna het Noord-Amerika, Brasilië, Suid-Europa en Suidoos-Asië gevolg. In Suidoos-Asië was tabak waarskynlik reeds voor die koms van die Europeërs bekend, en in Europa is pyprook die oudste vorm van die tabakgebruik. Sigare het teen die einde van die 18e eeu gewild geraak. terwyl sigarette ŉ produk van die 19e eeu is. 

Hoewel tabak oorspronklik ŉ tropiese plant is, word dit ook in koeler streke gekweek. Verskillende variëteite word na gelang van die klimaat en grondsoort in die produksielande gekweek. Afgesien van "Nicotiana tabacum" word "Nicotiana rusticum" ook op klein skaal in die Sowjetunie en Indië verbou. "Nicotiana tabacum" is ŉ eenjarige gewas waarvan die volwasse plant tot 3 m hoog word. Gedurende die groeiseisoen het die tabakplant baie water nodig, maar voordat die plant ryp word, is 'n droë periode wenslik. 

Die samestelling van die grond. wat die geur en smaak beïnvloed, is baie belangrik - grond vir tabakverbouing moet baie kalium en min chloor bevat. Plantdigtheid wissel na gelang van die variëteit en gewenste blaartipe, van 10 000 tot 20 000 plante per hektaar. Wanneer die plante te dig opmekaar is, is die blare kleiner en dunner omdat die plante in mekaar se skadu staan. Sulke blare is baie sag en buigsaam en vir die dekblare van sigare geskik. 

Die blare is ryp wanneer dit geel word en omkrul en maklik breek wanneer dit tussen die vingers gevou word. Sodra die meeste blare ryp geword het, word dit geoes. Die blare word na gelang van die droogmetode op 'n bepaalde manier gebind. Indien die blare in 'n oond gedroog word, word hulle in bondels saamgebind en oor dwarsstokke in droogskure opgehang.

Tabak word vir sigarette, sigare en kerftabak gebruik en elke produk vereis bepaalde behandeling. Sigarettabak word vinnig in oonde of in die son drooggemaak om ŉ ligte kleur te verseker. Nadat die gedroogde blare in bale gepers is, ondergaan dit 'n verouderingsproses van ongeveer 2 jaar, waardeur die gehalte verbeter word. Sigaartabak word op natuurlike wyse of bokant 'n vuur drooggemaak. 

Hierdie vaalbruin blare ondergaan 'n fermentasieproses by 'n temperatuur van sowat 65 °C wat tot 6 maande kan duur. Kerftabak kan volgens enige van genoemde metodes of deur lugdroging drooggemaak word. Veroudering en fermentering het biochemiese verandering, wat noodsaaklik vir ŉ goeie geur en smaak is, tot gevolg. Na die droogmaakproses word die blare volgens die kleur, lengte, dikte en soepelheid gesorteer.

Vir die vervaardiging van sigarette word die dik steel uit die tabakblaar gesny, behalwe by tabak uit die Balkan en Turkye. Die mengsel word volgens herkoms en die droogproses saamgestel en gekies. Die tabak word effens vogtig gemaak om die kerfproses te vergemaklik; die tabak word in strokies van ongeveer 0,6 mm gesny. 

Nadat die tabak weer eens gedroog is, word dit losgemaak en gesif en na ŉ masjien vervoer waar sigarette vervaardig word. In hierdie masjien word die gekerfde tabak in 'n papierband gedraai, waarna die sigarette in vereiste lengtes gesny word.

Na fermentasie word die blare vir sigaartabak volgens gehalte, lengte en dikte, kleur en soepelheid gesorteer. 'n Sigaar bestaan in der waarheid uit 3 dele: die binneste gedeelte, 'n blaar wat om die binneste gedeelte kom en laastens die dekblaar. Die binneste gedeelte is 'n mengsel van klein stukkies tabak, naamlik Sumatra-, Java-, Havanna-, Brasiliaanse en Kameroentabak, en die Noord-Amerikaanse kiemblaar. Die rolletjie word in 'n vorm gedruk terwyl die dekblaar spiraalvormig omgedraai en by die mondstuk vasgeplak word.

Kerftabak word deur masjiene grof of fyn gekerf. Daar bestaan 3 soorte kerftabak, naamlik pyptabak, shag en pruimtabak. Pyp- tabak is 'n mengsel van natuurlik gedroogde Burley-, Maryland-, Paraguay- en soms Javatabak. 'n Mengsel waarby oondgedroogde Virginiese tabak gevoeg word, is ook vir pyprook geskik. 

Flake-tabak word uitsluitlik van Virginiese tabak vervaardig en bestaan uit klein blokkies of vlokkies wat eers deur die roker losgevryf moet word voordat hy sy pyp kan stop. Shag bestaan uit sigarettabak wat met ander tabaksoorte vermeng word. Pruimtabak word deesdae redelik selde gebruik. Hierdie tabak word gekou en is van Amerikaanse oorsprong.

Tabakboerdery in Suid-Afrika het met die koms van Jan van Riebeeck begin en is, namate die beskawing uitgebrei het, na die res van die land uitgedra. Selfs voor die koms van Van Riebeeck het die Khoi al tabak gebruik en dit was ook ŉ gesogte ruilmiddel. Aanvanklik het die boere die produk self verwerk, maar in 1882 is die eerste tabakfabriek op Oudtshoorn in bedryf gestel. 

Teen 1904 was daar 'n uitgebreide tabakboerdery in Suid-Afrika en die tabakkoöperasie te Rustenburg is in 1909 gestig. Die meeste tabak word in Transvaal verbou. Teen 1876 was 40 000 hektaar grond met tabak beplant, wat 'n jaarlikse oes van sowat 40 miljoen kg gelewer het. 

Tabakboerdery, wat in die tagtigerjare 2,2 % van die totale landbouproduksie in Suid-Afrika vorm, was 'n lonende bedryf. 

In Suid-Afrika word tabak net deur koöperasies verkoop en die land is gevolglik in streke ingedeel, elk met sy eie koöperasie. In die VSA, Kanada, Australië en Malawi word tabak in openbare verkooplokale per baal of latte opgeveil. Die sigaretnywerheid is baie internasionaal georiënteer, terwyl die van die sigaar en kerftabak meer plaaslik gerig is. 

Belangrike produsente van sigare is Nederland, België, Luxemburg, Duitsland, die VSA, Kuba en die Kanariese Eilande. Belasting op tabakprodukte het reeds in die 17e eeu ontstaan en is in baie lande 'n noodsaaklike deel van die staatsinkomste. Belasting op sigarette is oor die algemeen baie hoog, die op kerftabak effens laer, terwyl belasting op sigare baie matig is omdat die kosprys relatief hoog is.


</doc>
<doc id="81161" url="https://af.wikipedia.org/wiki?curid=81161" title="Formaldehied">
Formaldehied

Formaldehied is 'n organiese verbinding met die chemiese formule CHO of HCHO. Dit is die eenvoudigste aldehied, vandaar sy sistemiese naam metanal. Die gewone naam van die stof is afgelei van sy ooreenkoms en verwantskap tot mieresuur, wat deur oksidasie uit formaldehied gevorm kan word. "Formica" is Latyn vir "mier".

Formaldehied is 'n kleurlose gas teen kamertemperatuur en het 'n kenmerkende stink, irriterende reuk. Formaldehied word dikwels as 'n 37% oplossing, byvoorbeeld in water en metanol verkoop. Hierdie oplossing word formalien genoem.


</doc>
<doc id="81162" url="https://af.wikipedia.org/wiki?curid=81162" title="Nevirapien">
Nevirapien

Nevirapien behoort aan die klas teenretrovirale middels bekend as nie-nukleosied trutranskriptase remmers (NNRTIs), wat die ensiem trutranskriptase blokkeer, 'n ensiem wat onmisbaar is vir virusvoortplanting. 

Nevirapien word gebruik in die plek van lamivudien by swanger vroue, as deel van 'n hoogs-aktiewe antiretrovirale terapie (HAART) vir die behandeling van MIV tipe 1 of 2.

Soos met alle ander teenretrovirale middels, ontwikkel MIV spoedig weerstand indien nevirapien alleen geneem word, dus word aanbeveel dat die terapie uit kombinasies van drie of meer teenretrovirale middels gelyktydig bestaan.

Volwassenes neem een 200 mg tablet tweekeer daagliks.


</doc>
<doc id="81167" url="https://af.wikipedia.org/wiki?curid=81167" title="Brusselse spruitjies">
Brusselse spruitjies

Brusselse spruitjies (ook spruitkool of knoppieskool) is 'n eetbare plant in die koolfamilie wat soos miniatuurkooltjies lyk en as groente bedien word. Die koolspesie "Brassica oleracea" word as 'n verskeidenheid uiteenlopende plantrasse gekweek.

Brusselse spruitjies lyk soos kool, maar is 'n verskillende kultivargroep van dieselfde spesie. 

Brusselse spruitjies word meestal sag gekook of gestoom.


</doc>
<doc id="81174" url="https://af.wikipedia.org/wiki?curid=81174" title="Growweblaarstinkhout">
Growweblaarstinkhout

Die Growweblaarstinkhout ("Celtis gomphophylla") is 'n boom wat voorkom in kuswoude vanaf Port St. Johns tot by die grens van Mosambiek en ook in die oostelike hooglande van Zimbabwe.




</doc>
<doc id="81175" url="https://af.wikipedia.org/wiki?curid=81175" title="Rooivrugwitstinkhout">
Rooivrugwitstinkhout

Die Rooivrugwitstinkhout ("Celtis mildbraedii") is 'n seldsame, immergroen boom in Suid-Afrika maar is meer volop verder noord. Dit groei in kuswoude en die blare is buigbaar, donkergroen en geneig om neerhangend te wees.




</doc>
<doc id="81176" url="https://af.wikipedia.org/wiki?curid=81176" title="Vitamien E">
Vitamien E

Vitamien E verwys na 'n groep van agt komplekse vetoplosbare vitamiene, onder andere die tokoferole en tokotrinole. Uit die baie verskillende vorms van vitamien E, is gamma-tokoferol die mees algemene in 'n Westerse dieet.
Vitamien E het vele biologiese funksies in die liggaam, dié as antioksidant die belangrikste en bekendste een. Ander funksies sluit in ensiemaktiwiteit, uitdrukking van gene, en neurologiese funksies. Daar word vermoed dat die belangrikste funksie van vitamien E is as selboodskapper en nie soseer as antioksidant nie.

'n Vitamien E-gebrek in diere lei tot onvrugbaarheid en ander spierafwykings. Daar is egter nog geen tekens dat die vitamien ŉ invloed op die mens het nie. Dit word egter gebruik vir die behandeling van steriliteit.



</doc>
<doc id="81365" url="https://af.wikipedia.org/wiki?curid=81365" title="Auditorio de Tenerife">
Auditorio de Tenerife

Die Auditorio de Tenerife "Adán Martín", beter bekend as die Auditorio de Tenerife, is 'n sentrum vir die uitvoerende kunste in Santa Cruz de Tenerife, Kanariese Eilande, Spanje. Die gebou is ontwerp deur die Spaanse argitek Santiago Calatrava.

Die ouditorium is geleë in die hawe van Santa Cruz de Tenerife en word beskou as 'n simbool van die stad en die eiland Tenerife. Dit is een van die wêreld se kenmerkendste geboue en bekendste sentrums vir die uitvoerende kunste. Dit is tussen 1997 en 2003 gebou en is ingehuldig deur Felipe de Borbón, die kroonprins van Spanje.


</doc>
<doc id="81368" url="https://af.wikipedia.org/wiki?curid=81368" title="Hophout">
Hophout

Die Hophout ("Trema orientalis") is 'n boom met 'n byna wêreldwye verspreiding. Dit word aangetref in subtropiese en tropiese woude van Suid-Afrika, deur die Midde-Ooste, die Indiese subkontinent en die suide van China tot Suidoos-Asië en Australië, asook in Namibië langs riviere en fonteine met genoegsame water.




</doc>
<doc id="81371" url="https://af.wikipedia.org/wiki?curid=81371" title="Rhamnaceae">
Rhamnaceae

Rhamnaceae is die Blinkblaar-familie wat hoort tot die orde "Rosales". Hierdie familie het 900 spesies wêreldwyd waarvan 170 spesies in Suider-Afrika voorkom en 10 bome is. Die bome in die familie is nie maklik herkenbaar nie alhoewel die genera maklik van mekaar onderskei kan word.

Die blare is enkelvoudig, dikwels glansend aan die bokant, afwisselend of halfteenoorstaande. Die vorm van die are op die blare is 'n fyn, reëlmatig netwerk of retikulum van vierkantjies of reghoekies.
Die volgende spesies kom in Suid-Afrika voor:




</doc>
<doc id="81372" url="https://af.wikipedia.org/wiki?curid=81372" title="Guanche">
Guanche

Die Guanche was die oorspronklike inwoners van die Kanariese Eilande. Die term is voor die verowering van die eiland in 1496 gebruik vir die inwoners van die eiland Tenerife, wat van Berberse oorsprong was, maar word vandag gebruik om te verwys na die ou inwoners van die eilande.

Weiding was belangrik, en verder was die bewoners betrokke by boerdery, visvang en handwerk. Die mense se kulturele struktuur was soortgelyk aan dié van ander antieke volke soos die Maori's van Nieu-Seeland en aborigines in Australië wat eeue lank geïsoleer was.

Die Guanche het hoofsaaklik in natuurlike grotte of lawa-buise gewoon, maar soms ook in klipskuilings en tente. Hulle het baie gode, geeste en duiwels aanbid en het hul afgestorwenes gebalsem. 




</doc>
<doc id="81373" url="https://af.wikipedia.org/wiki?curid=81373" title="Henkel-se-geelhout">
Henkel-se-geelhout

Die Henkel-se geelhout ("Podocarpus henkelii") is 'n boom wat endemies aan Suid-Afrika is. Hulle kom in Afromontane woude vanaf King William's Town, langs die groot platorand, tot by Pietermaritzburg voor. Hierdie boom se blare is kenmerkend neerhangend en is die langste van die geelhoutbome.




</doc>
<doc id="81376" url="https://af.wikipedia.org/wiki?curid=81376" title="Agang">
Agang

Agang Suid-Afrika is 'n progressiewe Suid-Afrikaanse politieke party wat op 18 Februarie 2013 gestig is deur Mamphela Ramphele. Die party moedig die hervorming van direkte regering aan en streef daarna “om ’n sterker demokrasie te bou waarin burgers die kern van openbare lewe sal wees” en beoog om die regerende African National Congress in die 2014 algemene verkiesing aan te vat. Die naam “Agang” is ’n Suid-Sotho-woord wat beteken “om te bou”. Die party se naam kan as ‘akhani’ vertaal word in die Nguni-taalfamilie (Zoeloe, Swazi, Suid-Ndebele en Xhosa).

Op 28 Januarie 2014 is aangekondig dat Ramphele as die Demokratiese Alliansie se presidentskandidaat in die 2014 algemene verkiesing sou optree. Hierdie rampspoedige poging tot ’n oorname van die DA is vyf dae later, op 2 Februarie beëindig toe Ramphele gesê het sy is nie meer vir die DA beskikbaar nie.

Die party is op vyf beginsels gebou: bemagtig mense om te regeer, bou effektiewe openbare dienste, bou ’n hergestruktureerde ekonomie, bou ’n moderne opvoeding- en opleidingstelsel en die heropbou van Suid-Afrika se posisie in Afrika en Internasionaal. Agang is amptelik op 22 Junie 2013 in Pretoria as politieke party gestig.

Na ’n aantal skandale in die party, waaronder bedrog met die verdwyning van R13 miljoen en ander, het Ramphele op 8 Julie 2014 haar uittrede uit partypolitiek aangekondig en gesê dat sy geslaag het in haar doel om ’n politieke voertuig op die been te bring vir diegene wat nie ’n politieke stem het nie.





</doc>
<doc id="81378" url="https://af.wikipedia.org/wiki?curid=81378" title="Visayas">
Visayas

Die Visayas (Cebuano en Wáray-Wáray: "Kabisay-an" [kabiˈsajʔan], Tagalog: "Kabisayaan" [kabiˈsɐjaʔan], Spaans: "Bisayas") is 'n argipel in die middel van die Filippyne en word begrens deur die Sulusee in die suidweste en die Filippynse See in die ooste. Hulle is tussen Luzon in die noorde en Mindanao in die suide geleë. Die Visayas vorm saam met Luzon en Mindanao die eilandnasie Filippyne.

Die eilandgroep het 'n bevolking van sowat 19 373 431 in 2015 gehad en beslaan 'n oppervlakte van 71 503 km². Die hoofstad, Cebu Stad, het 'n bevolking van 922 611 in 2015 gehad.

Die naam van die Visayas is afgelei van die Sanskrit-worde "sri" (श्री) vir "gelukkig" of "voorspoedig" en "vijaya" (विजय) vir "seëvierend" of "uitstekend".

Die Visayas is polities vier streke verdeel, wat uit 16 provinsies bestaan.

Die Wes-Visayas bestaan hoofsaaklik uit die eiland Panay en het 'n oppervlakte van 12 352,5 km².

Die provinsies van die streek is:

Die Sentraal-Visayas bestaan hoofsaaklik uit die eilande Cebu en Bohol en het 'n oppervlakte van 10 102,1 km².

Die provinsies van die streek is:

Die Oos-Visayas bestaan hoofsaaklik uit die eilande Leyte en Samar en het 'n oppervlakte van 23 251 km².

Die provinsies van die streek is:

Die Negros Eilandstreek bestaan hoofsaaklik uit die eiland Negros en het 'n oppervlakte van 13 665,9 km².

Die provinsies van die streek is:


</doc>
<doc id="81381" url="https://af.wikipedia.org/wiki?curid=81381" title="Breëriviergeelhout">
Breëriviergeelhout

Die Breëriviergeelhout ("Podocarpus elongatus") is 'n boom wat voorkom en beperk is tot rivieroewers en rotsagtige plekke in die suid-Wes-Kaap. Dit is die enigste spesie van die geelhoutbome wat nie in woude voorkom nie. Die boom groei in habitatte wat so nou en dan versteur word en is die enigste spesie wat daarna weer uitloop.




</doc>
<doc id="81383" url="https://af.wikipedia.org/wiki?curid=81383" title="Andaman- en Nicobar-eilande">
Andaman- en Nicobar-eilande

Die Andaman- en Nicobar-eilande (Engels: "Andaman and Nicobar Isles", Bengaals: আন্দামান ও নিকোবর দ্বীপপুঞ্জ, Hindi: अंडमान और निकोबार द्वीपसमूह, Tamil: அந்தமான் நிக்கோபார் தீவுகள், Telugu; అండమాన్ నికోబార్ దీవులు) is 'n Indiese uniegebied en eilandgroep in die noordoostelike Indiese Oseaan. Dit is 1 255 km suidoos van Kalkutta en 1 190 km oos van Chennai geleë. Die eilandgroep skei die Andamanse See in die ooste van die Golf van Bengale in die weste. In die noordooste is Mianmar, in die ooste Thailand en in die suidooste Indonesië geleë. Die Andaman- en Nicobar-eilande het 'n bevolking van 380 500 in 2012 gehad en het 'n oppervlakte van 8 073 km². Die hoofstad, Port Blair, het 'n bevolking van 100 608 in 2010 gehad.



</doc>
<doc id="81385" url="https://af.wikipedia.org/wiki?curid=81385" title="Andaman-eilande">
Andaman-eilande

Die Andaman-eilande (Engels: "Andaman Islands") is 'n eilandgroep in die Indiese Oseaan en vorm saam met die suidelike Nicobar-eilande die Indiese uniegebied Andaman- en Nicobar-eilande. Die eilandgroep het 'n bevolking van sowat 343 125 in 2011 gehad en het 'n oppervlakte van 8 249 km². Die hoofstad, Port Blair, het 'n bevolking van 100 608 in 2010 gehad. Die Andaman-eilande is oos van die Indiese subkontinent, in die suidweste van Mianmar en in die weste van Thailand tussen die Golf van Bengale in die weste en die Andamanse See in die ooste geleë.


</doc>
<doc id="81386" url="https://af.wikipedia.org/wiki?curid=81386" title="Nicobar-eilande">
Nicobar-eilande

Die Nicobar-eilande (Engels: "Nicobar Islands") is 'n eilandgroep in die Indiese Oseaan en vorm saam met die noordelike Andaman-eilande die Indiese uniegebied Andaman- en Nicobar-eilande. Die eilandgroep het 'n bevolking van sowat 36 819 in 2011 gehad en het 'n oppervlakte van 1 841 km². Die hoofstad, Port Blair, het 'n bevolking van 100 608 in 2010 gehad. Die Nicobar-eilande is oos van die Indiese subkontinent, in die suidweste van Mianmar, in die weste van Thailand en in die noordweste van Indonesië tussen die Golf van Bengale in die weste en die Andamanse See in die ooste geleë.


</doc>
<doc id="81387" url="https://af.wikipedia.org/wiki?curid=81387" title="Naoemon Shimizu">
Naoemon Shimizu



</doc>
<doc id="81388" url="https://af.wikipedia.org/wiki?curid=81388" title="Ryuzo Shimizu">
Ryuzo Shimizu



</doc>
<doc id="81389" url="https://af.wikipedia.org/wiki?curid=81389" title="Fukusaburo Harada">
Fukusaburo Harada



</doc>
<doc id="81390" url="https://af.wikipedia.org/wiki?curid=81390" title="Usaburo Hidaka">
Usaburo Hidaka



</doc>
<doc id="81391" url="https://af.wikipedia.org/wiki?curid=81391" title="Shizuo Miyama">
Shizuo Miyama



</doc>
<doc id="81392" url="https://af.wikipedia.org/wiki?curid=81392" title="Toshio Hirabayashi">
Toshio Hirabayashi



</doc>
<doc id="81393" url="https://af.wikipedia.org/wiki?curid=81393" title="Setsu Sawagata">
Setsu Sawagata



</doc>
<doc id="81394" url="https://af.wikipedia.org/wiki?curid=81394" title="Kikuzo Kisaka">
Kikuzo Kisaka



</doc>
<doc id="81395" url="https://af.wikipedia.org/wiki?curid=81395" title="Yoshio Fujiwara">
Yoshio Fujiwara



</doc>
<doc id="81396" url="https://af.wikipedia.org/wiki?curid=81396" title="Shumpei Inoue">
Shumpei Inoue



</doc>
<doc id="81397" url="https://af.wikipedia.org/wiki?curid=81397" title="Kiyoo Kanda">
Kiyoo Kanda



</doc>
<doc id="81398" url="https://af.wikipedia.org/wiki?curid=81398" title="Shiro Azumi">
Shiro Azumi



</doc>
<doc id="81399" url="https://af.wikipedia.org/wiki?curid=81399" title="Yanosuke Watanabe">
Yanosuke Watanabe



</doc>
<doc id="81400" url="https://af.wikipedia.org/wiki?curid=81400" title="Yoshimatsu Oyama">
Yoshimatsu Oyama



</doc>
<doc id="81401" url="https://af.wikipedia.org/wiki?curid=81401" title="Toshio Miyaji">
Toshio Miyaji



</doc>
<doc id="81402" url="https://af.wikipedia.org/wiki?curid=81402" title="Uichiro Hatta">
Uichiro Hatta



</doc>
<doc id="81403" url="https://af.wikipedia.org/wiki?curid=81403" title="Masuzo Madono">
Masuzo Madono



</doc>
<doc id="81404" url="https://af.wikipedia.org/wiki?curid=81404" title="Hifuyo Uchida">
Hifuyo Uchida



</doc>
<doc id="81405" url="https://af.wikipedia.org/wiki?curid=81405" title="Jiro Miyake">
Jiro Miyake



</doc>
<doc id="81406" url="https://af.wikipedia.org/wiki?curid=81406" title="Sachi Kagawa">
Sachi Kagawa



</doc>
<doc id="81407" url="https://af.wikipedia.org/wiki?curid=81407" title="Masao Takada">
Masao Takada



</doc>
<doc id="81408" url="https://af.wikipedia.org/wiki?curid=81408" title="Sakae Takahashi">
Sakae Takahashi



</doc>
<doc id="81409" url="https://af.wikipedia.org/wiki?curid=81409" title="Kiyonosuke Marutani">
Kiyonosuke Marutani



</doc>
<doc id="81410" url="https://af.wikipedia.org/wiki?curid=81410" title="Kinjiro Shimizu">
Kinjiro Shimizu



</doc>
<doc id="81411" url="https://af.wikipedia.org/wiki?curid=81411" title="Shigeyoshi Suzuki">
Shigeyoshi Suzuki



</doc>
<doc id="81412" url="https://af.wikipedia.org/wiki?curid=81412" title="Misao Tamai">
Misao Tamai



</doc>
<doc id="81413" url="https://af.wikipedia.org/wiki?curid=81413" title="Junji Nishikawa">
Junji Nishikawa



</doc>
<doc id="81414" url="https://af.wikipedia.org/wiki?curid=81414" title="Daigoro Kondo">
Daigoro Kondo



</doc>
<doc id="81415" url="https://af.wikipedia.org/wiki?curid=81415" title="Ko Takamoro">
Ko Takamoro



</doc>
<doc id="81416" url="https://af.wikipedia.org/wiki?curid=81416" title="Haruo Arima">
Haruo Arima



</doc>
<doc id="81417" url="https://af.wikipedia.org/wiki?curid=81417" title="Tamotsu Asakura">
Tamotsu Asakura



</doc>
<doc id="81418" url="https://af.wikipedia.org/wiki?curid=81418" title="Shigeru Takahashi">
Shigeru Takahashi



</doc>
<doc id="81419" url="https://af.wikipedia.org/wiki?curid=81419" title="Shojiro Sugimura">
Shojiro Sugimura



</doc>
<doc id="81420" url="https://af.wikipedia.org/wiki?curid=81420" title="Michiyo Taki">
Michiyo Taki



</doc>
<doc id="81421" url="https://af.wikipedia.org/wiki?curid=81421" title="Shigemaru Takenokoshi">
Shigemaru Takenokoshi



</doc>
<doc id="81422" url="https://af.wikipedia.org/wiki?curid=81422" title="Nagayasu Honda">
Nagayasu Honda



</doc>
<doc id="81423" url="https://af.wikipedia.org/wiki?curid=81423" title="Yasuo Haruyama">
Yasuo Haruyama



</doc>
<doc id="81424" url="https://af.wikipedia.org/wiki?curid=81424" title="Takeo Wakabayashi">
Takeo Wakabayashi



</doc>
<doc id="81425" url="https://af.wikipedia.org/wiki?curid=81425" title="Shiro Teshima">
Shiro Teshima



</doc>
<doc id="81426" url="https://af.wikipedia.org/wiki?curid=81426" title="Hideo Shinojima">
Hideo Shinojima



</doc>
<doc id="81427" url="https://af.wikipedia.org/wiki?curid=81427" title="Tadao Takayama">
Tadao Takayama



</doc>
<doc id="81428" url="https://af.wikipedia.org/wiki?curid=81428" title="Tokizo Ichihashi">
Tokizo Ichihashi



</doc>
<doc id="81429" url="https://af.wikipedia.org/wiki?curid=81429" title="Saizo Saito">
Saizo Saito



</doc>
<doc id="81430" url="https://af.wikipedia.org/wiki?curid=81430" title="Masao Nozawa">
Masao Nozawa



</doc>
<doc id="81431" url="https://af.wikipedia.org/wiki?curid=81431" title="Tameo Ide">
Tameo Ide



</doc>
<doc id="81432" url="https://af.wikipedia.org/wiki?curid=81432" title="Yukio Goto">
Yukio Goto



</doc>
<doc id="81433" url="https://af.wikipedia.org/wiki?curid=81433" title="Akira Nozawa">
Akira Nozawa



</doc>
<doc id="81434" url="https://af.wikipedia.org/wiki?curid=81434" title="Ichiji Otani">
Ichiji Otani



</doc>
<doc id="81435" url="https://af.wikipedia.org/wiki?curid=81435" title="Shiro Misaki">
Shiro Misaki



</doc>
<doc id="81436" url="https://af.wikipedia.org/wiki?curid=81436" title="Hideo Sakai">
Hideo Sakai



</doc>
<doc id="81437" url="https://af.wikipedia.org/wiki?curid=81437" title="Takashi Kawanishi">
Takashi Kawanishi



</doc>
<doc id="81438" url="https://af.wikipedia.org/wiki?curid=81438" title="Teiichi Matsumaru">
Teiichi Matsumaru



</doc>
<doc id="81439" url="https://af.wikipedia.org/wiki?curid=81439" title="Shoichi Nishimura">
Shoichi Nishimura



</doc>
<doc id="81440" url="https://af.wikipedia.org/wiki?curid=81440" title="Hiroshi Kanazawa">
Hiroshi Kanazawa



</doc>
<doc id="81441" url="https://af.wikipedia.org/wiki?curid=81441" title="Teruo Abe">
Teruo Abe



</doc>
<doc id="81442" url="https://af.wikipedia.org/wiki?curid=81442" title="Shunichi Kumai">
Shunichi Kumai



</doc>
<doc id="81443" url="https://af.wikipedia.org/wiki?curid=81443" title="Takeshi Natori">
Takeshi Natori



</doc>
<doc id="81444" url="https://af.wikipedia.org/wiki?curid=81444" title="Teizo Takeuchi">
Teizo Takeuchi



</doc>
<doc id="81445" url="https://af.wikipedia.org/wiki?curid=81445" title="Motoo Tatsuhara">
Motoo Tatsuhara



</doc>
<doc id="81446" url="https://af.wikipedia.org/wiki?curid=81446" title="Tadao Horie">
Tadao Horie



</doc>
<doc id="81447" url="https://af.wikipedia.org/wiki?curid=81447" title="Yasuo Suzuki">
Yasuo Suzuki



</doc>
<doc id="81448" url="https://af.wikipedia.org/wiki?curid=81448" title="Akira Matsunaga (1914)">
Akira Matsunaga (1914)



</doc>
<doc id="81449" url="https://af.wikipedia.org/wiki?curid=81449" title="Rihei Sano">
Rihei Sano



</doc>
<doc id="81450" url="https://af.wikipedia.org/wiki?curid=81450" title="Koichi Oita">
Koichi Oita



</doc>
<doc id="81451" url="https://af.wikipedia.org/wiki?curid=81451" title="Takeshi Kamo">
Takeshi Kamo



</doc>
<doc id="81452" url="https://af.wikipedia.org/wiki?curid=81452" title="Shogo Kamo">
Shogo Kamo



</doc>
<doc id="81453" url="https://af.wikipedia.org/wiki?curid=81453" title="Tokutaro Ukon">
Tokutaro Ukon



</doc>
<doc id="81454" url="https://af.wikipedia.org/wiki?curid=81454" title="Kim Yong-sik">
Kim Yong-sik



</doc>
<doc id="81455" url="https://af.wikipedia.org/wiki?curid=81455" title="Kunitaka Sueoka">
Kunitaka Sueoka



</doc>
<doc id="81456" url="https://af.wikipedia.org/wiki?curid=81456" title="Lee Yoo-hyung">
Lee Yoo-hyung



</doc>
<doc id="81457" url="https://af.wikipedia.org/wiki?curid=81457" title="Takashi Kasahara">
Takashi Kasahara



</doc>
<doc id="81458" url="https://af.wikipedia.org/wiki?curid=81458" title="Saburo Shinosaki">
Saburo Shinosaki



</doc>
<doc id="81459" url="https://af.wikipedia.org/wiki?curid=81459" title="Kazu Naoki">
Kazu Naoki



</doc>
<doc id="81460" url="https://af.wikipedia.org/wiki?curid=81460" title="Kim Sung-gan">
Kim Sung-gan



</doc>
<doc id="81461" url="https://af.wikipedia.org/wiki?curid=81461" title="Yukio Tsuda">
Yukio Tsuda



</doc>
<doc id="81462" url="https://af.wikipedia.org/wiki?curid=81462" title="Megumu Tamura">
Megumu Tamura



</doc>
<doc id="81463" url="https://af.wikipedia.org/wiki?curid=81463" title="Ko Arima">
Ko Arima



</doc>
<doc id="81464" url="https://af.wikipedia.org/wiki?curid=81464" title="Nobuyuki Kato">
Nobuyuki Kato



</doc>
<doc id="81465" url="https://af.wikipedia.org/wiki?curid=81465" title="Ken Noritake">
Ken Noritake



</doc>
<doc id="81466" url="https://af.wikipedia.org/wiki?curid=81466" title="Seki Matsunaga">
Seki Matsunaga



</doc>
<doc id="81467" url="https://af.wikipedia.org/wiki?curid=81467" title="Taizo Kawamoto">
Taizo Kawamoto



</doc>
<doc id="81468" url="https://af.wikipedia.org/wiki?curid=81468" title="Hirokazu Ninomiya">
Hirokazu Ninomiya



</doc>
<doc id="81469" url="https://af.wikipedia.org/wiki?curid=81469" title="Takashi Kano">
Takashi Kano



</doc>
<doc id="81470" url="https://af.wikipedia.org/wiki?curid=81470" title="Yoshio Okada">
Yoshio Okada



</doc>
<doc id="81471" url="https://af.wikipedia.org/wiki?curid=81471" title="Koji Miyata">
Koji Miyata



</doc>
<doc id="81472" url="https://af.wikipedia.org/wiki?curid=81472" title="Taro Kagawa">
Taro Kagawa



</doc>
<doc id="81473" url="https://af.wikipedia.org/wiki?curid=81473" title="Shigeo Sugimoto">
Shigeo Sugimoto



</doc>
<doc id="81474" url="https://af.wikipedia.org/wiki?curid=81474" title="Masao Ono">
Masao Ono



</doc>
<doc id="81475" url="https://af.wikipedia.org/wiki?curid=81475" title="Hiroto Muraoka">
Hiroto Muraoka



</doc>
<doc id="81476" url="https://af.wikipedia.org/wiki?curid=81476" title="Hidemaro Watanabe">
Hidemaro Watanabe



</doc>
<doc id="81477" url="https://af.wikipedia.org/wiki?curid=81477" title="Osamu Yamaji">
Osamu Yamaji



</doc>
<doc id="81478" url="https://af.wikipedia.org/wiki?curid=81478" title="Takeshi Inoue">
Takeshi Inoue



</doc>
<doc id="81479" url="https://af.wikipedia.org/wiki?curid=81479" title="Arawa Kimura">
Arawa Kimura



</doc>
<doc id="81480" url="https://af.wikipedia.org/wiki?curid=81480" title="Nobuo Matsunaga">
Nobuo Matsunaga



</doc>
<doc id="81481" url="https://af.wikipedia.org/wiki?curid=81481" title="Tomohiko Ikoma">
Tomohiko Ikoma



</doc>
<doc id="81482" url="https://af.wikipedia.org/wiki?curid=81482" title="Hisataka Okamoto">
Hisataka Okamoto



</doc>
<doc id="81483" url="https://af.wikipedia.org/wiki?curid=81483" title="Kakuichi Mimura">
Kakuichi Mimura



</doc>
<doc id="81484" url="https://af.wikipedia.org/wiki?curid=81484" title="Yasukazu Tanaka">
Yasukazu Tanaka



</doc>
<doc id="81485" url="https://af.wikipedia.org/wiki?curid=81485" title="Shunichiro Okano">
Shunichiro Okano



</doc>
<doc id="81486" url="https://af.wikipedia.org/wiki?curid=81486" title="Reizo Fukuhara">
Reizo Fukuhara



</doc>
<doc id="81487" url="https://af.wikipedia.org/wiki?curid=81487" title="Yozo Aoki">
Yozo Aoki



</doc>
<doc id="81488" url="https://af.wikipedia.org/wiki?curid=81488" title="Takashi Mizuno">
Takashi Mizuno



</doc>
<doc id="81489" url="https://af.wikipedia.org/wiki?curid=81489" title="Yukio Shimomura">
Yukio Shimomura



</doc>
<doc id="81490" url="https://af.wikipedia.org/wiki?curid=81490" title="Toshio Iwatani">
Toshio Iwatani



</doc>
<doc id="81491" url="https://af.wikipedia.org/wiki?curid=81491" title="Tadao Kobayashi">
Tadao Kobayashi



</doc>
<doc id="81492" url="https://af.wikipedia.org/wiki?curid=81492" title="Takashi Takabayashi">
Takashi Takabayashi



</doc>
<doc id="81493" url="https://af.wikipedia.org/wiki?curid=81493" title="Isao Iwabuchi">
Isao Iwabuchi



</doc>
<doc id="81494" url="https://af.wikipedia.org/wiki?curid=81494" title="Waichiro Omura">
Waichiro Omura



</doc>
<doc id="81495" url="https://af.wikipedia.org/wiki?curid=81495" title="Kenzo Ohashi">
Kenzo Ohashi



</doc>
<doc id="81496" url="https://af.wikipedia.org/wiki?curid=81496" title="Yoshinori Shigematsu">
Yoshinori Shigematsu



</doc>
<doc id="81497" url="https://af.wikipedia.org/wiki?curid=81497" title="Gyoji Matsumoto">
Gyoji Matsumoto



</doc>
<doc id="81498" url="https://af.wikipedia.org/wiki?curid=81498" title="Masanori Tokita">
Masanori Tokita



</doc>
<doc id="81499" url="https://af.wikipedia.org/wiki?curid=81499" title="Hiroaki Sato">
Hiroaki Sato



</doc>
<doc id="81500" url="https://af.wikipedia.org/wiki?curid=81500" title="Akira Kitaguchi">
Akira Kitaguchi



</doc>
<doc id="81501" url="https://af.wikipedia.org/wiki?curid=81501" title="Seishiro Shimatani">
Seishiro Shimatani



</doc>
<doc id="81502" url="https://af.wikipedia.org/wiki?curid=81502" title="Ken Naganuma">
Ken Naganuma



</doc>
<doc id="81503" url="https://af.wikipedia.org/wiki?curid=81503" title="Koji Sasaki">
Koji Sasaki



</doc>
<doc id="81504" url="https://af.wikipedia.org/wiki?curid=81504" title="Hiroshi Ninomiya">
Hiroshi Ninomiya



</doc>
<doc id="81505" url="https://af.wikipedia.org/wiki?curid=81505" title="Hiroshi Saeki">
Hiroshi Saeki



</doc>
<doc id="81506" url="https://af.wikipedia.org/wiki?curid=81506" title="Kenji Tochio">
Kenji Tochio



</doc>
<doc id="81507" url="https://af.wikipedia.org/wiki?curid=81507" title="Tatsuya Shiji">
Tatsuya Shiji



</doc>
<doc id="81508" url="https://af.wikipedia.org/wiki?curid=81508" title="Ryuzo Hiraki">
Ryuzo Hiraki



</doc>
<doc id="81509" url="https://af.wikipedia.org/wiki?curid=81509" title="Masao Uchino">
Masao Uchino



</doc>
<doc id="81510" url="https://af.wikipedia.org/wiki?curid=81510" title="Yoshio Furukawa">
Yoshio Furukawa



</doc>
<doc id="81511" url="https://af.wikipedia.org/wiki?curid=81511" title="Takehiko Kawanishi">
Takehiko Kawanishi



</doc>
<doc id="81512" url="https://af.wikipedia.org/wiki?curid=81512" title="Takayuki Kuwata">
Takayuki Kuwata



</doc>
<doc id="81513" url="https://af.wikipedia.org/wiki?curid=81513" title="Yoshinobu Ishii">
Yoshinobu Ishii



</doc>
<doc id="81514" url="https://af.wikipedia.org/wiki?curid=81514" title="Yasuo Takamori">
Yasuo Takamori



</doc>
<doc id="81515" url="https://af.wikipedia.org/wiki?curid=81515" title="Michihiro Ozawa">
Michihiro Ozawa



</doc>
<doc id="81516" url="https://af.wikipedia.org/wiki?curid=81516" title="Tsukasa Hosaka">
Tsukasa Hosaka



</doc>
<doc id="81517" url="https://af.wikipedia.org/wiki?curid=81517" title="Takao Nishiyama">
Takao Nishiyama



</doc>
<doc id="81518" url="https://af.wikipedia.org/wiki?curid=81518" title="Nobuyuki Oishi">
Nobuyuki Oishi



</doc>
<doc id="81519" url="https://af.wikipedia.org/wiki?curid=81519" title="Saburo Kawabuchi">
Saburo Kawabuchi



</doc>
<doc id="81520" url="https://af.wikipedia.org/wiki?curid=81520" title="Shozo Tsugitani">
Shozo Tsugitani



</doc>
<doc id="81521" url="https://af.wikipedia.org/wiki?curid=81521" title="Katsuyoshi Kuwahara">
Katsuyoshi Kuwahara



</doc>
<doc id="81522" url="https://af.wikipedia.org/wiki?curid=81522" title="Masanobu Izumi">
Masanobu Izumi



</doc>
<doc id="81523" url="https://af.wikipedia.org/wiki?curid=81523" title="Kazuo Imanishi">
Kazuo Imanishi



</doc>
<doc id="81524" url="https://af.wikipedia.org/wiki?curid=81524" title="Masahiro Hamazaki">
Masahiro Hamazaki



</doc>
<doc id="81525" url="https://af.wikipedia.org/wiki?curid=81525" title="Shigeo Yaegashi">
Shigeo Yaegashi



</doc>
<doc id="81526" url="https://af.wikipedia.org/wiki?curid=81526" title="Ryozo Suzuki">
Ryozo Suzuki



</doc>
<doc id="81527" url="https://af.wikipedia.org/wiki?curid=81527" title="Hisao Kami">
Hisao Kami



</doc>
<doc id="81528" url="https://af.wikipedia.org/wiki?curid=81528" title="Mitsuo Kamata">
Mitsuo Kamata



</doc>
<doc id="81529" url="https://af.wikipedia.org/wiki?curid=81529" title="Masashi Watanabe">
Masashi Watanabe



</doc>
<doc id="81530" url="https://af.wikipedia.org/wiki?curid=81530" title="Ikuo Matsumoto">
Ikuo Matsumoto



</doc>
<doc id="81531" url="https://af.wikipedia.org/wiki?curid=81531" title="Junji Kawano">
Junji Kawano



</doc>
<doc id="81532" url="https://af.wikipedia.org/wiki?curid=81532" title="Tsuyoshi Kunieda">
Tsuyoshi Kunieda



</doc>
<doc id="81533" url="https://af.wikipedia.org/wiki?curid=81533" title="Tadao Onishi">
Tadao Onishi



</doc>
<doc id="81534" url="https://af.wikipedia.org/wiki?curid=81534" title="Takeo Takahashi">
Takeo Takahashi



</doc>
<doc id="81535" url="https://af.wikipedia.org/wiki?curid=81535" title="Yasuyuki Kuwahara">
Yasuyuki Kuwahara



</doc>
<doc id="81536" url="https://af.wikipedia.org/wiki?curid=81536" title="Eizo Yuguchi">
Eizo Yuguchi



</doc>
<doc id="81537" url="https://af.wikipedia.org/wiki?curid=81537" title="Yusuke Omi">
Yusuke Omi



</doc>
<doc id="81538" url="https://af.wikipedia.org/wiki?curid=81538" title="Masafumi Hara">
Masafumi Hara



</doc>
<doc id="81539" url="https://af.wikipedia.org/wiki?curid=81539" title="Teruo Nimura">
Teruo Nimura



</doc>
<doc id="81540" url="https://af.wikipedia.org/wiki?curid=81540" title="Norio Yoshimizu">
Norio Yoshimizu



</doc>
<doc id="81541" url="https://af.wikipedia.org/wiki?curid=81541" title="Masakatsu Miyamoto">
Masakatsu Miyamoto



</doc>
<doc id="81542" url="https://af.wikipedia.org/wiki?curid=81542" title="Teruki Miyamoto">
Teruki Miyamoto



</doc>
<doc id="81543" url="https://af.wikipedia.org/wiki?curid=81543" title="Ryuichi Sugiyama">
Ryuichi Sugiyama



</doc>
<doc id="81544" url="https://af.wikipedia.org/wiki?curid=81544" title="Hiroshi Katayama">
Hiroshi Katayama



</doc>
<doc id="81545" url="https://af.wikipedia.org/wiki?curid=81545" title="Kiyoshi Tomizawa">
Kiyoshi Tomizawa



</doc>
<doc id="81546" url="https://af.wikipedia.org/wiki?curid=81546" title="Takeshi Ono">
Takeshi Ono



</doc>
<doc id="81547" url="https://af.wikipedia.org/wiki?curid=81547" title="Yoshio Kikugawa">
Yoshio Kikugawa



</doc>
<doc id="81548" url="https://af.wikipedia.org/wiki?curid=81548" title="Tadahiko Ueda">
Tadahiko Ueda



</doc>
<doc id="81549" url="https://af.wikipedia.org/wiki?curid=81549" title="Seiichi Sakiya">
Seiichi Sakiya



</doc>
<doc id="81550" url="https://af.wikipedia.org/wiki?curid=81550" title="George Kobayashi">
George Kobayashi



</doc>
<doc id="81551" url="https://af.wikipedia.org/wiki?curid=81551" title="Yoshitada Yamaguchi">
Yoshitada Yamaguchi



</doc>
<doc id="81552" url="https://af.wikipedia.org/wiki?curid=81552" title="Minoru Kobata">
Minoru Kobata



</doc>
<doc id="81553" url="https://af.wikipedia.org/wiki?curid=81553" title="Noritaka Hidaka">
Noritaka Hidaka



</doc>
<doc id="81554" url="https://af.wikipedia.org/wiki?curid=81554" title="Kenzo Yokoyama">
Kenzo Yokoyama



</doc>
<doc id="81555" url="https://af.wikipedia.org/wiki?curid=81555" title="Shusaku Hirasawa">
Shusaku Hirasawa



</doc>
<doc id="81556" url="https://af.wikipedia.org/wiki?curid=81556" title="Kazuhisa Kono">
Kazuhisa Kono



</doc>
<doc id="81557" url="https://af.wikipedia.org/wiki?curid=81557" title="Koji Funamoto">
Koji Funamoto



</doc>
<doc id="81558" url="https://af.wikipedia.org/wiki?curid=81558" title="Kazumi Takada">
Kazumi Takada



</doc>
<doc id="81559" url="https://af.wikipedia.org/wiki?curid=81559" title="Michio Ashikaga">
Michio Ashikaga



</doc>
<doc id="81560" url="https://af.wikipedia.org/wiki?curid=81560" title="Aritatsu Ogi">
Aritatsu Ogi



</doc>
<doc id="81561" url="https://af.wikipedia.org/wiki?curid=81561" title="Takaji Mori">
Takaji Mori



</doc>
<doc id="81562" url="https://af.wikipedia.org/wiki?curid=81562" title="Daishiro Yoshimura">
Daishiro Yoshimura



</doc>
<doc id="81563" url="https://af.wikipedia.org/wiki?curid=81563" title="Kuniya Daini">
Kuniya Daini



</doc>
<doc id="81564" url="https://af.wikipedia.org/wiki?curid=81564" title="Akira Matsunaga (1948)">
Akira Matsunaga (1948)



</doc>
<doc id="81565" url="https://af.wikipedia.org/wiki?curid=81565" title="Toshio Takabayashi">
Toshio Takabayashi



</doc>
<doc id="81566" url="https://af.wikipedia.org/wiki?curid=81566" title="Hiroji Imamura">
Hiroji Imamura



</doc>
<doc id="81567" url="https://af.wikipedia.org/wiki?curid=81567" title="Kunishige Kamamoto">
Kunishige Kamamoto



</doc>
<doc id="81568" url="https://af.wikipedia.org/wiki?curid=81568" title="Kozo Arai">
Kozo Arai



</doc>
<doc id="81569" url="https://af.wikipedia.org/wiki?curid=81569" title="Nobuo Kawakami">
Nobuo Kawakami



</doc>
<doc id="81570" url="https://af.wikipedia.org/wiki?curid=81570" title="Masaki Yokotani">
Masaki Yokotani



</doc>
<doc id="81571" url="https://af.wikipedia.org/wiki?curid=81571" title="Mitsuru Komaeda">
Mitsuru Komaeda



</doc>
<doc id="81572" url="https://af.wikipedia.org/wiki?curid=81572" title="Atsuyoshi Furuta">
Atsuyoshi Furuta



</doc>
<doc id="81573" url="https://af.wikipedia.org/wiki?curid=81573" title="Mitsunori Fujiguchi">
Mitsunori Fujiguchi



</doc>
<doc id="81574" url="https://af.wikipedia.org/wiki?curid=81574" title="Akira Nishino">
Akira Nishino



</doc>
<doc id="81575" url="https://af.wikipedia.org/wiki?curid=81575" title="Ichiro Hosotani">
Ichiro Hosotani



</doc>
<doc id="81576" url="https://af.wikipedia.org/wiki?curid=81576" title="Hisao Sekiguchi">
Hisao Sekiguchi



</doc>
<doc id="81577" url="https://af.wikipedia.org/wiki?curid=81577" title="Toyohito Mochizuki">
Toyohito Mochizuki



</doc>
<doc id="81578" url="https://af.wikipedia.org/wiki?curid=81578" title="Choei Sato">
Choei Sato



</doc>
<doc id="81579" url="https://af.wikipedia.org/wiki?curid=81579" title="Nobuo Fujishima">
Nobuo Fujishima



</doc>
<doc id="81580" url="https://af.wikipedia.org/wiki?curid=81580" title="Mitsuo Watanabe">
Mitsuo Watanabe



</doc>
<doc id="81581" url="https://af.wikipedia.org/wiki?curid=81581" title="Shigemi Ishii">
Shigemi Ishii



</doc>
<doc id="81582" url="https://af.wikipedia.org/wiki?curid=81582" title="Yoshiichi Watanabe">
Yoshiichi Watanabe



</doc>
<doc id="81583" url="https://af.wikipedia.org/wiki?curid=81583" title="Kazuyoshi Nakamura">
Kazuyoshi Nakamura



</doc>
<doc id="81584" url="https://af.wikipedia.org/wiki?curid=81584" title="Katsuyuki Kawachi">
Katsuyuki Kawachi



</doc>
<doc id="81585" url="https://af.wikipedia.org/wiki?curid=81585" title="Shigeharu Ueki">
Shigeharu Ueki



</doc>
<doc id="81586" url="https://af.wikipedia.org/wiki?curid=81586" title="Michio Yasuda">
Michio Yasuda



</doc>
<doc id="81587" url="https://af.wikipedia.org/wiki?curid=81587" title="Mitsuo Kato">
Mitsuo Kato



</doc>
<doc id="81588" url="https://af.wikipedia.org/wiki?curid=81588" title="Yoshikazu Nagai">
Yoshikazu Nagai



</doc>
<doc id="81589" url="https://af.wikipedia.org/wiki?curid=81589" title="Tatsuhiko Seta">
Tatsuhiko Seta



</doc>
<doc id="81590" url="https://af.wikipedia.org/wiki?curid=81590" title="Hiroshi Ochiai">
Hiroshi Ochiai



</doc>
<doc id="81591" url="https://af.wikipedia.org/wiki?curid=81591" title="Eijun Kiyokumo">
Eijun Kiyokumo



</doc>
<doc id="81598" url="https://af.wikipedia.org/wiki?curid=81598" title="Vitamien K">
Vitamien K

Vitamien K is 'n groep vetoplosbare vitamiene met 'n soortgelyke struktuur, wat die menslike liggaam benodig vir die omskakeling van sommige proteïne wat noodsaaklik is vir bloedstolling, en in metaboliese roetes in been- en ander weefsels. Hulle is 2-metiel-1,4-naftokinoon (3-) derivate. Die groep vitamiene sluit ook twee natuurlike vitamere in: vitamien K en vitamien K.

Vitamien K (phylloquinone, phytomenadione, phytonadione) is in 1929 geidentifiseer deur die Deense wetenskaplike Henrik Dam. Hy het die rol van cholesterol ondersoek in 'n proef waartydens hy hoenderkuikens 'n cholesterol-vrye dieet gevoer het. Ná etlike weke het die diere erge bloeding ontwikkel. Hierdie afwyking kon nie herstel word deur slegs die toevoeging van gesuiwerde cholesterol aan hul dieet nie. Dit kom toe voor dat — saam met cholesterol — daar 'n tweede komponent uit die voedsel onttrek word, en hierdie stof word toe die koagulasie-vitamien genoem. Die nuwe vitamien ontvang toe die letter K omrede die nuus van die ontdekking van die vitamien in 'n Duitse joernaal geplaas is, waarin daarna verwys is as die "Koagulationsvitamin."

Voedselbronne van vitamien K sluit in beleë kaas, eiers, vleis soos hoender, bees en dié se vet, lewers, en organe, en in gefermenteerde groente, veral "Natto" ('n Japannese gereg van gegisde sojabone), sowel as suurkool.

Vitamien K (menakinoon-4) word deur dierlike weefsel gesintetiseer en kom natuurlik voor in vleis, eiers en suiwelprodukte.
Average diets are usually not lacking in vitamin K, and primary deficiency is rare in healthy adults. Newborn infants are at an increased risk of deficiency. Other populations with an increased prevalence of vitamin K deficiency include those who suffer from liver damage or disease (e.g. alcoholics), cystic fibrosis, or inflammatory bowel diseases, or have recently had abdominal surgeries. Secondary vitamin K deficiency can occur in bulimics, those on stringent diets, and those taking anticoagulants. Other drugs associated with vitamin K deficiency include salicylates, barbiturates, and cefamandole, although the mechanisms are still unknown. Vitamin K deficiency can result in coagulopathy, a bleeding disorder.<ref>


</doc>
<doc id="81619" url="https://af.wikipedia.org/wiki?curid=81619" title="English Heritage">
English Heritage

English Heritage (amptelik "The Historic Buildings and Monuments Commission for England") is 'n uitvoerende nie-departementele openbare liggaam van die Britse regering wat deur die Departement van kultuur, media en sport (DMCS) befonds word. Dit vervul 'n raadgewende rol ten opsigte van die bewaring van Engeland se historiese erfenis, terwyl sy susterliggaam, "Natural England", na die bewaring van die land se natuurlike omgewing omsien. 

Talle historiese geboue word deur "English Heritage" bestuur, terwyl die liggaam ook as algemene raadgewer vir die betrokke staatssekretaris optree. HIerdie raadgewende rol sluit die lysting van historiese geboue en antieke monumente in. Simon Thurley fungeer sedert 2002 as die liggaam se hoof uitvoerende beampte.


</doc>
<doc id="81790" url="https://af.wikipedia.org/wiki?curid=81790" title="Keizo Imai">
Keizo Imai



</doc>
<doc id="81791" url="https://af.wikipedia.org/wiki?curid=81791" title="Yukitaka Omi">
Yukitaka Omi



</doc>
<doc id="81792" url="https://af.wikipedia.org/wiki?curid=81792" title="Yuji Kishioku">
Yuji Kishioku



</doc>
<doc id="81793" url="https://af.wikipedia.org/wiki?curid=81793" title="Kozo Tashima">
Kozo Tashima



</doc>
<doc id="81794" url="https://af.wikipedia.org/wiki?curid=81794" title="Ikuo Takahara">
Ikuo Takahara



</doc>
<doc id="81795" url="https://af.wikipedia.org/wiki?curid=81795" title="Yasuhito Suzuki">
Yasuhito Suzuki



</doc>
<doc id="81796" url="https://af.wikipedia.org/wiki?curid=81796" title="Hiroshi Soejima">
Hiroshi Soejima



</doc>
<doc id="81797" url="https://af.wikipedia.org/wiki?curid=81797" title="Takayoshi Yamano">
Takayoshi Yamano



</doc>
<doc id="81798" url="https://af.wikipedia.org/wiki?curid=81798" title="Hiroyuki Sakashita">
Hiroyuki Sakashita



</doc>
<doc id="81799" url="https://af.wikipedia.org/wiki?curid=81799" title="Haruhisa Hasegawa">
Haruhisa Hasegawa



</doc>
<doc id="81800" url="https://af.wikipedia.org/wiki?curid=81800" title="Tsutomu Sonobe">
Tsutomu Sonobe



</doc>
<doc id="81801" url="https://af.wikipedia.org/wiki?curid=81801" title="Shigemitsu Sudo">
Shigemitsu Sudo



</doc>
<doc id="81802" url="https://af.wikipedia.org/wiki?curid=81802" title="Yoshio Kato">
Yoshio Kato



</doc>
<doc id="81803" url="https://af.wikipedia.org/wiki?curid=81803" title="Masakuni Yamamoto">
Masakuni Yamamoto



</doc>
<doc id="81804" url="https://af.wikipedia.org/wiki?curid=81804" title="Masaaki Kato">
Masaaki Kato



</doc>
<doc id="81805" url="https://af.wikipedia.org/wiki?curid=81805" title="Toshihiko Okimune">
Toshihiko Okimune



</doc>
<doc id="81806" url="https://af.wikipedia.org/wiki?curid=81806" title="Satoshi Yamaguchi (1959)">
Satoshi Yamaguchi (1959)



</doc>
<doc id="81807" url="https://af.wikipedia.org/wiki?curid=81807" title="Naoji Ito">
Naoji Ito



</doc>
<doc id="81808" url="https://af.wikipedia.org/wiki?curid=81808" title="Ryoichi Kawakatsu">
Ryoichi Kawakatsu



</doc>
<doc id="81809" url="https://af.wikipedia.org/wiki?curid=81809" title="Mitsugu Nomura">
Mitsugu Nomura



</doc>
<doc id="81810" url="https://af.wikipedia.org/wiki?curid=81810" title="Yahiro Kazama">
Yahiro Kazama



</doc>
<doc id="81811" url="https://af.wikipedia.org/wiki?curid=81811" title="Kazuo Ozaki">
Kazuo Ozaki



</doc>
<doc id="81812" url="https://af.wikipedia.org/wiki?curid=81812" title="Hiroshi Yoshida">
Hiroshi Yoshida



</doc>
<doc id="81813" url="https://af.wikipedia.org/wiki?curid=81813" title="Toru Yoshikawa">
Toru Yoshikawa



</doc>
<doc id="81814" url="https://af.wikipedia.org/wiki?curid=81814" title="Hiroyuki Usui">
Hiroyuki Usui



</doc>
<doc id="81815" url="https://af.wikipedia.org/wiki?curid=81815" title="Hideki Maeda">
Hideki Maeda



</doc>
<doc id="81816" url="https://af.wikipedia.org/wiki?curid=81816" title="Mitsuhisa Taguchi">
Mitsuhisa Taguchi



</doc>
<doc id="81817" url="https://af.wikipedia.org/wiki?curid=81817" title="Kazuo Saito">
Kazuo Saito



</doc>
<doc id="81818" url="https://af.wikipedia.org/wiki?curid=81818" title="Nobutoshi Kaneda">
Nobutoshi Kaneda



</doc>
<doc id="81819" url="https://af.wikipedia.org/wiki?curid=81819" title="Tetsuo Sugamata">
Tetsuo Sugamata



</doc>
<doc id="81820" url="https://af.wikipedia.org/wiki?curid=81820" title="Masafumi Yokoyama">
Masafumi Yokoyama



</doc>
<doc id="81821" url="https://af.wikipedia.org/wiki?curid=81821" title="Kazumi Tsubota">
Kazumi Tsubota



</doc>
<doc id="81822" url="https://af.wikipedia.org/wiki?curid=81822" title="Koji Tanaka">
Koji Tanaka



</doc>
<doc id="81823" url="https://af.wikipedia.org/wiki?curid=81823" title="Kazuaki Nagasawa">
Kazuaki Nagasawa



</doc>
<doc id="81824" url="https://af.wikipedia.org/wiki?curid=81824" title="Takeshi Okada">
Takeshi Okada



</doc>
<doc id="81825" url="https://af.wikipedia.org/wiki?curid=81825" title="Takeshi Koshida">
Takeshi Koshida



</doc>
<doc id="81826" url="https://af.wikipedia.org/wiki?curid=81826" title="Tetsuya Totsuka">
Tetsuya Totsuka



</doc>
<doc id="81827" url="https://af.wikipedia.org/wiki?curid=81827" title="Shinji Tanaka">
Shinji Tanaka



</doc>
<doc id="81828" url="https://af.wikipedia.org/wiki?curid=81828" title="Yutaka Ikeuchi">
Yutaka Ikeuchi



</doc>
<doc id="81829" url="https://af.wikipedia.org/wiki?curid=81829" title="Atsushi Uchiyama">
Atsushi Uchiyama



</doc>
<doc id="81830" url="https://af.wikipedia.org/wiki?curid=81830" title="George Yonashiro">
George Yonashiro



</doc>
<doc id="81831" url="https://af.wikipedia.org/wiki?curid=81831" title="Masaru Uchiyama">
Masaru Uchiyama



</doc>
<doc id="81832" url="https://af.wikipedia.org/wiki?curid=81832" title="Shinobu Ikeda">
Shinobu Ikeda



</doc>
<doc id="81833" url="https://af.wikipedia.org/wiki?curid=81833" title="Kazushi Kimura">
Kazushi Kimura



</doc>
<doc id="81834" url="https://af.wikipedia.org/wiki?curid=81834" title="Koichi Hashiratani">
Koichi Hashiratani



</doc>
<doc id="81835" url="https://af.wikipedia.org/wiki?curid=81835" title="Yoshinori Ishigami">
Yoshinori Ishigami



</doc>
<doc id="81836" url="https://af.wikipedia.org/wiki?curid=81836" title="Yasutaro Matsuki">
Yasutaro Matsuki



</doc>
<doc id="81837" url="https://af.wikipedia.org/wiki?curid=81837" title="Osamu Taninaka">
Osamu Taninaka



</doc>
<doc id="81838" url="https://af.wikipedia.org/wiki?curid=81838" title="Yasuhiko Okudera">
Yasuhiko Okudera



</doc>
<doc id="81839" url="https://af.wikipedia.org/wiki?curid=81839" title="Hisashi Kato">
Hisashi Kato



</doc>
<doc id="81840" url="https://af.wikipedia.org/wiki?curid=81840" title="Toshio Matsuura">
Toshio Matsuura



</doc>
<doc id="81841" url="https://af.wikipedia.org/wiki?curid=81841" title="Satoshi Miyauchi">
Satoshi Miyauchi



</doc>
<doc id="81842" url="https://af.wikipedia.org/wiki?curid=81842" title="Hisashi Kaneko">
Hisashi Kaneko



</doc>
<doc id="81843" url="https://af.wikipedia.org/wiki?curid=81843" title="Kazuo Echigo">
Kazuo Echigo



</doc>
<doc id="81844" url="https://af.wikipedia.org/wiki?curid=81844" title="Yasuharu Kurata">
Yasuharu Kurata



</doc>
<doc id="81845" url="https://af.wikipedia.org/wiki?curid=81845" title="Kuniharu Nakamoto">
Kuniharu Nakamoto

Kuniharu Nakamoto (gebore 29 Oktober 1959) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81846" url="https://af.wikipedia.org/wiki?curid=81846" title="Hiromi Hara">
Hiromi Hara

Hiromi Hara (gebore 19 Oktober 1958) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81847" url="https://af.wikipedia.org/wiki?curid=81847" title="Akihiro Nishimura">
Akihiro Nishimura

Akihiro Nishimura (gebore 8 Augustus 1958) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81848" url="https://af.wikipedia.org/wiki?curid=81848" title="Satoshi Tezuka">
Satoshi Tezuka

Satoshi Tezuka (gebore 4 September 1958) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81849" url="https://af.wikipedia.org/wiki?curid=81849" title="Kiyotaka Matsui">
Kiyotaka Matsui

Kiyotaka Matsui (gebore 4 Januarie 1961) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81850" url="https://af.wikipedia.org/wiki?curid=81850" title="Nobuyo Fujishiro">
Nobuyo Fujishiro

Nobuyo Fujishiro (gebore 25 Januarie 1960) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81851" url="https://af.wikipedia.org/wiki?curid=81851" title="Katsuhiro Kusaki">
Katsuhiro Kusaki

Katsuhiro Kusaki (gebore 12 April 1962) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81852" url="https://af.wikipedia.org/wiki?curid=81852" title="Yuji Sugano">
Yuji Sugano

Yuji Sugano (gebore 14 April 1961) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81853" url="https://af.wikipedia.org/wiki?curid=81853" title="Takashi Mizunuma">
Takashi Mizunuma

Takashi Mizunuma (gebore 28 Mei 1960) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81854" url="https://af.wikipedia.org/wiki?curid=81854" title="Yoshiyuki Matsuyama">
Yoshiyuki Matsuyama

Yoshiyuki Matsuyama (gebore 31 Julie 1966) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81855" url="https://af.wikipedia.org/wiki?curid=81855" title="Tomoyasu Asaoka">
Tomoyasu Asaoka

Tomoyasu Asaoka (gebore 6 April 1962) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81856" url="https://af.wikipedia.org/wiki?curid=81856" title="Osamu Maeda">
Osamu Maeda

Osamu Maeda (gebore 5 September 1965) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81857" url="https://af.wikipedia.org/wiki?curid=81857" title="Tomoyuki Kajino">
Tomoyuki Kajino

Tomoyuki Kajino (gebore 11 Julie 1960) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81858" url="https://af.wikipedia.org/wiki?curid=81858" title="Masaaki Mori">
Masaaki Mori

Masaaki Mori (gebore 12 Julie 1961) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81859" url="https://af.wikipedia.org/wiki?curid=81859" title="Satoru Mochizuki">
Satoru Mochizuki

Satoru Mochizuki (gebore 18 Mei 1964) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81860" url="https://af.wikipedia.org/wiki?curid=81860" title="Atsushi Natori">
Atsushi Natori

Atsushi Natori (gebore 12 November 1961) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81861" url="https://af.wikipedia.org/wiki?curid=81861" title="Katsuyoshi Shinto">
Katsuyoshi Shinto

Katsuyoshi Shinto (gebore 15 September 1960) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81862" url="https://af.wikipedia.org/wiki?curid=81862" title="Toru Sano">
Toru Sano

Toru Sano (gebore 15 November 1963) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81863" url="https://af.wikipedia.org/wiki?curid=81863" title="Katsumi Oenoki">
Katsumi Oenoki

Katsumi Oenoki (gebore 3 April 1965) is 'n voormalige Japannese sokkerspeler. Hy het vyf keer vir die Japanse nasionale sokkerspan uitgedraf.



</doc>
<doc id="81864" url="https://af.wikipedia.org/wiki?curid=81864" title="Shiro Kikuhara">
Shiro Kikuhara

Shiro Kikuhara (gebore 7 Julie 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81865" url="https://af.wikipedia.org/wiki?curid=81865" title="Shinichiro Tani">
Shinichiro Tani

Shinichiro Tani (gebore 13 November 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81866" url="https://af.wikipedia.org/wiki?curid=81866" title="Shinichi Morishita">
Shinichi Morishita

Shinichi Morishita (gebore 28 Desember 1960) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81867" url="https://af.wikipedia.org/wiki?curid=81867" title="Masanao Sasaki">
Masanao Sasaki

Masanao Sasaki (gebore 19 Junie 1962) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81868" url="https://af.wikipedia.org/wiki?curid=81868" title="Yuji Sakakura">
Yuji Sakakura

Yuji Sakakura (gebore 7 Junie 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81869" url="https://af.wikipedia.org/wiki?curid=81869" title="Akihiro Nagashima">
Akihiro Nagashima

Akihiro Nagashima (gebore 9 April 1964) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81870" url="https://af.wikipedia.org/wiki?curid=81870" title="Yasuharu Sorimachi">
Yasuharu Sorimachi

Yasuharu Sorimachi (gebore 8 Maart 1964) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81871" url="https://af.wikipedia.org/wiki?curid=81871" title="Hiroshi Hirakawa">
Hiroshi Hirakawa

Hiroshi Hirakawa (gebore 10 Januarie 1965) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81872" url="https://af.wikipedia.org/wiki?curid=81872" title="Toshinobu Katsuya">
Toshinobu Katsuya

Toshinobu Katsuya (gebore 2 September 1961) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81873" url="https://af.wikipedia.org/wiki?curid=81873" title="Mitsunori Yoshida">
Mitsunori Yoshida

Mitsunori Yoshida (gebore 8 Maart 1962) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81874" url="https://af.wikipedia.org/wiki?curid=81874" title="Yasutoshi Miura">
Yasutoshi Miura

Yasutoshi Miura (gebore 15 Julie 1965) is 'n voormalige Japannese sokkerspeler. Hy het drie keer vir die Japanse nasionale sokkerspan uitgedraf.



</doc>
<doc id="81875" url="https://af.wikipedia.org/wiki?curid=81875" title="Nobuhiro Takeda">
Nobuhiro Takeda

Nobuhiro Takeda (gebore 10 Mei 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81876" url="https://af.wikipedia.org/wiki?curid=81876" title="Tetsuya Asano">
Tetsuya Asano

Tetsuya Asano (gebore 23 Februarie 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81877" url="https://af.wikipedia.org/wiki?curid=81877" title="Teruo Iwamoto">
Teruo Iwamoto

Teruo Iwamoto (gebore 2 Mei 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81878" url="https://af.wikipedia.org/wiki?curid=81878" title="Masahiro Endo">
Masahiro Endo

Masahiro Endo (gebore 15 Augustus 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81879" url="https://af.wikipedia.org/wiki?curid=81879" title="Yoshiro Moriyama">
Yoshiro Moriyama

Yoshiro Moriyama (gebore 9 November 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81880" url="https://af.wikipedia.org/wiki?curid=81880" title="Takafumi Ogura">
Takafumi Ogura

Takafumi Ogura (gebore 6 Julie 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81881" url="https://af.wikipedia.org/wiki?curid=81881" title="Kenji Honnami">
Kenji Honnami

Kenji Honnami (gebore 23 Junie 1964) is 'n voormalige Japannese sokkerspeler. Hy het drie keer vir die Japanse nasionale sokkerspan uitgedraf.



</doc>
<doc id="81882" url="https://af.wikipedia.org/wiki?curid=81882" title="Koji Kondo">
Koji Kondo

Koji Kondo (28 April 1972 – 17 April 2003) was 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81883" url="https://af.wikipedia.org/wiki?curid=81883" title="Yoshiaki Sato">
Yoshiaki Sato

Yoshiaki Sato (gebore 19 Junie 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81884" url="https://af.wikipedia.org/wiki?curid=81884" title="Takahiro Yamada">
Takahiro Yamada

Takahiro Yamada (gebore 29 April 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81885" url="https://af.wikipedia.org/wiki?curid=81885" title="Naoto Otake">
Naoto Otake

Naoto Otake (gebore 18 Oktober 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81886" url="https://af.wikipedia.org/wiki?curid=81886" title="Satoshi Tsunami">
Satoshi Tsunami

Satoshi Tsunami (gebore 14 Augustus 1961) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81887" url="https://af.wikipedia.org/wiki?curid=81887" title="Takumi Horiike">
Takumi Horiike

Takumi Horiike (gebore 6 September 1965) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81888" url="https://af.wikipedia.org/wiki?curid=81888" title="Tetsuji Hashiratani">
Tetsuji Hashiratani

Tetsuji Hashiratani (gebore 15 Julie 1964) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81889" url="https://af.wikipedia.org/wiki?curid=81889" title="Shigetatsu Matsunaga">
Shigetatsu Matsunaga

Shigetatsu Matsunaga (gebore 12 Augustus 1962) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81890" url="https://af.wikipedia.org/wiki?curid=81890" title="Kenta Hasegawa">
Kenta Hasegawa

Kenta Hasegawa (gebore 25 September 1965) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81891" url="https://af.wikipedia.org/wiki?curid=81891" title="Masahiro Fukuda">
Masahiro Fukuda

Masahiro Fukuda (gebore 27 Desember 1966) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81892" url="https://af.wikipedia.org/wiki?curid=81892" title="Ruy Ramos">
Ruy Ramos

Ruy Ramos (gebore 9 Februarie 1957), voorheen Ruy Gonçalves Ramos Sobrinho (Portugees: ˈʁuj ɡõˈsawviʒ ˈʁɐ̃muʃ suˈbɾĩɲu), is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81893" url="https://af.wikipedia.org/wiki?curid=81893" title="Yoshihiro Natsuka">
Yoshihiro Natsuka

Yoshihiro Natsuka (gebore 7 Oktober 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81894" url="https://af.wikipedia.org/wiki?curid=81894" title="Shinkichi Kikuchi">
Shinkichi Kikuchi

Shinkichi Kikuchi (gebore 12 April 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81895" url="https://af.wikipedia.org/wiki?curid=81895" title="Toshihiro Yamaguchi">
Toshihiro Yamaguchi

Toshihiro Yamaguchi (gebore 19 November 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81896" url="https://af.wikipedia.org/wiki?curid=81896" title="Hiromitsu Isogai">
Hiromitsu Isogai

Hiromitsu Isogai (gebore 19 April 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81897" url="https://af.wikipedia.org/wiki?curid=81897" title="Kentaro Hayashi">
Kentaro Hayashi

Kentaro Hayashi (gebore 29 Augustus 1972) is 'n voormalige Japannese sokkerspeler. Hy het twee keer vir die Japanse nasionale sokkerspan uitgedraf.



</doc>
<doc id="81898" url="https://af.wikipedia.org/wiki?curid=81898" title="Katsuo Kanda">
Katsuo Kanda

Katsuo Kanda (gebore 21 Junie 1966) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81899" url="https://af.wikipedia.org/wiki?curid=81899" title="Koji Noguchi">
Koji Noguchi

Koji Noguchi (gebore 5 Junie 1970) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81900" url="https://af.wikipedia.org/wiki?curid=81900" title="Hajime Moriyasu">
Hajime Moriyasu

Hajime Moriyasu (gebore 23 Augustus 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81901" url="https://af.wikipedia.org/wiki?curid=81901" title="Kazuya Maekawa">
Kazuya Maekawa

Kazuya Maekawa (gebore 22 Maart 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81902" url="https://af.wikipedia.org/wiki?curid=81902" title="Yoshiyuki Hasegawa">
Yoshiyuki Hasegawa

Yoshiyuki Hasegawa (gebore 11 Februarie 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81903" url="https://af.wikipedia.org/wiki?curid=81903" title="Kentaro Sawada">
Kentaro Sawada

Kentaro Sawada (gebore 15 Mei 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81904" url="https://af.wikipedia.org/wiki?curid=81904" title="Nobuyuki Kojima">
Nobuyuki Kojima

Nobuyuki Kojima (gebore 17 Januarie 1966) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81905" url="https://af.wikipedia.org/wiki?curid=81905" title="Masaharu Suzuki">
Masaharu Suzuki

Masaharu Suzuki (gebore 3 Augustus 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81906" url="https://af.wikipedia.org/wiki?curid=81906" title="Masaki Tsuchihashi">
Masaki Tsuchihashi

Masaki Tsuchihashi (gebore 23 Julie 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81907" url="https://af.wikipedia.org/wiki?curid=81907" title="Naoki Sakai">
Naoki Sakai

Naoki Sakai (gebore 22 Augustus 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81908" url="https://af.wikipedia.org/wiki?curid=81908" title="Hisashi Kurosaki">
Hisashi Kurosaki

Hisashi Kurosaki (gebore 8 Mei 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81909" url="https://af.wikipedia.org/wiki?curid=81909" title="Takuya Takagi">
Takuya Takagi

Takuya Takagi (gebore 12 November 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81910" url="https://af.wikipedia.org/wiki?curid=81910" title="Masakiyo Maezono">
Masakiyo Maezono

Masakiyo Maezono (gebore 29 Oktober 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81911" url="https://af.wikipedia.org/wiki?curid=81911" title="Hiroshige Yanagimoto">
Hiroshige Yanagimoto

Hiroshige Yanagimoto (gebore 15 Oktober 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81912" url="https://af.wikipedia.org/wiki?curid=81912" title="Yasuto Honda">
Yasuto Honda

Yasuto Honda (gebore 25 Junie 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81913" url="https://af.wikipedia.org/wiki?curid=81913" title="Kenichi Shimokawa">
Kenichi Shimokawa

Kenichi Shimokawa (gebore 14 Mei 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81914" url="https://af.wikipedia.org/wiki?curid=81914" title="Ryuji Michiki">
Ryuji Michiki

Ryuji Michiki (gebore 25 Augustus 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81915" url="https://af.wikipedia.org/wiki?curid=81915" title="Yasuyuki Moriyama">
Yasuyuki Moriyama

Yasuyuki Moriyama (gebore 1 Mei 1969) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81916" url="https://af.wikipedia.org/wiki?curid=81916" title="Hideto Suzuki">
Hideto Suzuki

Hideto Suzuki (gebore 7 Oktober 1974) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81917" url="https://af.wikipedia.org/wiki?curid=81917" title="Takeshi Watanabe">
Takeshi Watanabe

Takeshi Watanabe (gebore 10 September 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81918" url="https://af.wikipedia.org/wiki?curid=81918" title="Motohiro Yamaguchi">
Motohiro Yamaguchi

Motohiro Yamaguchi (gebore 29 Januarie 1969) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81919" url="https://af.wikipedia.org/wiki?curid=81919" title="Norio Omura">
Norio Omura

Norio Omura (gebore 6 September 1969) is 'n voormalige Japannese sokkerspeler. Hy het vir die klub Gainare Tottori en die Japanse nasionale sokkerspan uitgedraf.



</doc>
<doc id="81920" url="https://af.wikipedia.org/wiki?curid=81920" title="Tadashi Nakamura">
Tadashi Nakamura

Tadashi Nakamura (gebore 10 Junie 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81921" url="https://af.wikipedia.org/wiki?curid=81921" title="Tadatoshi Masuda">
Tadatoshi Masuda

Tadatoshi Masuda (gebore 25 Desember 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81922" url="https://af.wikipedia.org/wiki?curid=81922" title="Masami Ihara">
Masami Ihara

Masami Ihara (gebore 18 September 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81923" url="https://af.wikipedia.org/wiki?curid=81923" title="Tsuyoshi Kitazawa">
Tsuyoshi Kitazawa

Tsuyoshi Kitazawa (gebore 10 Augustus 1968) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81924" url="https://af.wikipedia.org/wiki?curid=81924" title="Naoki Soma">
Naoki Soma

Naoki Soma (gebore 19 Julie 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81925" url="https://af.wikipedia.org/wiki?curid=81925" title="Masayuki Okano">
Masayuki Okano

Masayuki Okano (gebore 25 Julie 1972) is 'n Japannese sokkerspeler. Hy het vir die klub Gainare Tottori en die Japanse nasionale sokkerspan uitgedraf.



</doc>
<doc id="81926" url="https://af.wikipedia.org/wiki?curid=81926" title="Kazuaki Tasaka">
Kazuaki Tasaka

Kazuaki Tasaka (gebore 3 Augustus 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81927" url="https://af.wikipedia.org/wiki?curid=81927" title="Toshihide Saito">
Toshihide Saito

Toshihide Saito (gebore 20 April 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81928" url="https://af.wikipedia.org/wiki?curid=81928" title="Wagner Lopes">
Wagner Lopes

Wagner Lopes (gebore 29 Januarie 1969 in São Paulo, Brasilië) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81929" url="https://af.wikipedia.org/wiki?curid=81929" title="Takashi Shimoda">
Takashi Shimoda

Takashi Shimoda (gebore 28 November 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81930" url="https://af.wikipedia.org/wiki?curid=81930" title="Masahiro Ando">
Masahiro Ando

Masahiro Ando (gebore 2 April 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81931" url="https://af.wikipedia.org/wiki?curid=81931" title="Kota Yoshihara">
Kota Yoshihara

Kota Yoshihara (gebore 2 Februarie 1978) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81932" url="https://af.wikipedia.org/wiki?curid=81932" title="Kazuyoshi Miura">
Kazuyoshi Miura

Kazuyoshi Miura (gebore 26 Februarie 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81933" url="https://af.wikipedia.org/wiki?curid=81933" title="Masaaki Sawanobori">
Masaaki Sawanobori

Masaaki Sawanobori (gebore 12 Januarie 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81934" url="https://af.wikipedia.org/wiki?curid=81934" title="Takashi Hirano">
Takashi Hirano

Takashi Hirano (gebore 15 Julie 1974) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81935" url="https://af.wikipedia.org/wiki?curid=81935" title="Hideaki Kitajima">
Hideaki Kitajima

Hideaki Kitajima (gebore 23 Mei 1978) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81936" url="https://af.wikipedia.org/wiki?curid=81936" title="Go Oiwa">
Go Oiwa

Go Oiwa (gebore 23 Junie 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81937" url="https://af.wikipedia.org/wiki?curid=81937" title="Tomoyuki Hirase">
Tomoyuki Hirase

Tomoyuki Hirase (gebore 23 Mei 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81938" url="https://af.wikipedia.org/wiki?curid=81938" title="Atsushi Yoneyama">
Atsushi Yoneyama

Atsushi Yoneyama (gebore 20 November 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81939" url="https://af.wikipedia.org/wiki?curid=81939" title="Hiromi Kojima">
Hiromi Kojima

Hiromi Kojima (gebore 12 Desember 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81940" url="https://af.wikipedia.org/wiki?curid=81940" title="Yoshiharu Ueno">
Yoshiharu Ueno

Yoshiharu Ueno (gebore 21 April 1973) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81941" url="https://af.wikipedia.org/wiki?curid=81941" title="Daijiro Takakuwa">
Daijiro Takakuwa

Daijiro Takakuwa (gebore 10 Augustus 1973) is 'n voormalige Japannese sokkerspeler. Hy het slegs en keer vir die Japanse nasionale sokkerspan uitgedraf.



</doc>
<doc id="81942" url="https://af.wikipedia.org/wiki?curid=81942" title="Keiji Kaimoto">
Keiji Kaimoto

Keiji Kaimoto (gebore 26 November 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81943" url="https://af.wikipedia.org/wiki?curid=81943" title="Tomoyuki Sakai">
Tomoyuki Sakai

Tomoyuki Sakai (gebore 29 Junie 1979) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81944" url="https://af.wikipedia.org/wiki?curid=81944" title="Hiroshi Nanami">
Hiroshi Nanami

Hiroshi Nanami (gebore 28 November 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81945" url="https://af.wikipedia.org/wiki?curid=81945" title="Shoji Jo">
Shoji Jo

Shoji Jo (gebore 17 Junie 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81946" url="https://af.wikipedia.org/wiki?curid=81946" title="Teruyoshi Ito">
Teruyoshi Ito

Teruyoshi Ito (gebore 31 Augustus 1974) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81947" url="https://af.wikipedia.org/wiki?curid=81947" title="Shigeyoshi Mochizuki">
Shigeyoshi Mochizuki

Shigeyoshi Mochizuki (gebore 9 Julie 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81948" url="https://af.wikipedia.org/wiki?curid=81948" title="Kenichi Uemura">
Kenichi Uemura

Kenichi Uemura (gebore 22 April 1974) is 'n voormalige Japannese sokkerspeler. Hy het vier keer vir die Japanse nasionale sokkerspan uitgedraf.



</doc>
<doc id="81949" url="https://af.wikipedia.org/wiki?curid=81949" title="Chikara Fujimoto">
Chikara Fujimoto

Chikara Fujimoto (gebore 31 Oktober 1977) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81950" url="https://af.wikipedia.org/wiki?curid=81950" title="Nozomi Hiroyama">
Nozomi Hiroyama

Nozomi Hiroyama (gebore 6 Mei 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81951" url="https://af.wikipedia.org/wiki?curid=81951" title="Hiroaki Morishima">
Hiroaki Morishima

Hiroaki Morishima (gebore 30 April 1972) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81952" url="https://af.wikipedia.org/wiki?curid=81952" title="Akinori Nishizawa">
Akinori Nishizawa

Akinori Nishizawa (gebore 18 Junie 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81953" url="https://af.wikipedia.org/wiki?curid=81953" title="Eisuke Nakanishi">
Eisuke Nakanishi

Eisuke Nakanishi (gebore 23 Junie 1973) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81954" url="https://af.wikipedia.org/wiki?curid=81954" title="Daisuke Ichikawa">
Daisuke Ichikawa

Daisuke Ichikawa (gebore 14 Mei 1980) is 'n voormalige Japannese sokkerspeler. Hy het tien keer vir die Japanse nasionale sokkerspan uitgedraf.



</doc>
<doc id="81955" url="https://af.wikipedia.org/wiki?curid=81955" title="Tomokazu Myojin">
Tomokazu Myojin

Tomokazu Myojin (gebore 24 Januarie 1978) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81956" url="https://af.wikipedia.org/wiki?curid=81956" title="Kazuyuki Toda">
Kazuyuki Toda

Kazuyuki Toda (gebore 30 Desember 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81957" url="https://af.wikipedia.org/wiki?curid=81957" title="Yasuhiro Hato">
Yasuhiro Hato

Yasuhiro Hato (gebore 4 Mei 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81958" url="https://af.wikipedia.org/wiki?curid=81958" title="Masashi Nakayama">
Masashi Nakayama

Masashi Nakayama (gebore 23 September 1967) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81959" url="https://af.wikipedia.org/wiki?curid=81959" title="Akira Narahashi">
Akira Narahashi

Akira Narahashi (gebore 26 November 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81960" url="https://af.wikipedia.org/wiki?curid=81960" title="Yutaka Akita">
Yutaka Akita

Yutaka Akita (gebore 6 Augustus 1970) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81961" url="https://af.wikipedia.org/wiki?curid=81961" title="Toshihiro Hattori">
Toshihiro Hattori

Toshihiro Hattori (gebore 23 September 1973) is 'n voormalige Japannese sokkerspeler. Hy het vir die klub Gainare Tottori en die Japanse nasionale sokkerspan uitgedraf.



</doc>
<doc id="81962" url="https://af.wikipedia.org/wiki?curid=81962" title="Ryuzo Morioka">
Ryuzo Morioka

Ryuzo Morioka (gebore 7 Oktober 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81963" url="https://af.wikipedia.org/wiki?curid=81963" title="Hitoshi Sogahata">
Hitoshi Sogahata

Hitoshi Sogahata (gebore 2 Augustus 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81964" url="https://af.wikipedia.org/wiki?curid=81964" title="Yoshiteru Yamashita">
Yoshiteru Yamashita

Yoshiteru Yamashita (gebore 21 November 1977) is 'n voormalige Japannese sokkerspeler. Hy het drie keer vir die Japanse nasionale sokkerspan uitgedraf.



</doc>
<doc id="81965" url="https://af.wikipedia.org/wiki?curid=81965" title="Yuichiro Nagai">
Yuichiro Nagai

Yuichiro Nagai (gebore 14 Februarie 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81966" url="https://af.wikipedia.org/wiki?curid=81966" title="Daisuke Oku">
Daisuke Oku

Daisuke Oku (gebore 7 Februarie 1976 – 17 Oktober 2014) was 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81967" url="https://af.wikipedia.org/wiki?curid=81967" title="Nobuhisa Yamada">
Nobuhisa Yamada

Nobuhisa Yamada (gebore 10 September 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81968" url="https://af.wikipedia.org/wiki?curid=81968" title="Teruaki Kurobe">
Teruaki Kurobe

Teruaki Kurobe (gebore 6 Maart 1978) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81969" url="https://af.wikipedia.org/wiki?curid=81969" title="Takuya Yamada">
Takuya Yamada

Takuya Yamada (gebore 24 Augustus 1974) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81970" url="https://af.wikipedia.org/wiki?curid=81970" title="Norihiro Nishi">
Norihiro Nishi

Norihiro Nishi (gebore 9 Mei 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81971" url="https://af.wikipedia.org/wiki?curid=81971" title="Toshiya Fujita">
Toshiya Fujita

Toshiya Fujita (gebore 4 Oktober 1971) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81972" url="https://af.wikipedia.org/wiki?curid=81972" title="Atsuhiro Miura">
Atsuhiro Miura

Atsuhiro Miura (gebore 24 Julie 1974) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81973" url="https://af.wikipedia.org/wiki?curid=81973" title="Naoki Matsuda">
Naoki Matsuda

Naoki Matsuda (14 Maart 1977 – 4 Augustus 2011) was 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81974" url="https://af.wikipedia.org/wiki?curid=81974" title="Takayuki Suzuki">
Takayuki Suzuki

Takayuki Suzuki (gebore 5 Junie 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81975" url="https://af.wikipedia.org/wiki?curid=81975" title="Takayuki Chano">
Takayuki Chano

Takayuki Chano (gebore 23 November 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81976" url="https://af.wikipedia.org/wiki?curid=81976" title="Yoichi Doi">
Yoichi Doi

Yoichi Doi (gebore 25 Julie 1973) is 'n voormalige Japannese sokkerspeler. Hy het vier keer vir die Japanse nasionale sokkerspan uitgedraf.



</doc>
<doc id="81977" url="https://af.wikipedia.org/wiki?curid=81977" title="Yoshinobu Minowa">
Yoshinobu Minowa

Yoshinobu Minowa (gebore 2 Junie 1976) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81978" url="https://af.wikipedia.org/wiki?curid=81978" title="Atsushi Yanagisawa">
Atsushi Yanagisawa

Atsushi Yanagisawa (gebore 27 Mei 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81979" url="https://af.wikipedia.org/wiki?curid=81979" title="Tatsuhiko Kubo">
Tatsuhiko Kubo

Tatsuhiko Kubo (gebore 18 Junie 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81980" url="https://af.wikipedia.org/wiki?curid=81980" title="Takashi Fukunishi">
Takashi Fukunishi

Takashi Fukunishi (gebore 1 September 1976) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81981" url="https://af.wikipedia.org/wiki?curid=81981" title="Tsuneyasu Miyamoto">
Tsuneyasu Miyamoto

Tsuneyasu Miyamoto (gebore 7 Februarie 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81982" url="https://af.wikipedia.org/wiki?curid=81982" title="Masashi Motoyama">
Masashi Motoyama

Masashi Motoyama (gebore 20 Junie 1979) is 'n Japannese sokkerspeler. Hy speel vir die klub Giravanz Kitakyushu en het ook vir die Japanse nasionale sokkerspan uitgedraf.



</doc>
<doc id="81983" url="https://af.wikipedia.org/wiki?curid=81983" title="Alessandro Santos">
Alessandro Santos

Alessandro Santos (gebore 20 Mei 1977) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81984" url="https://af.wikipedia.org/wiki?curid=81984" title="Teruyuki Moniwa">
Teruyuki Moniwa

Teruyuki Moniwa (gebore 8 September 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81985" url="https://af.wikipedia.org/wiki?curid=81985" title="Makoto Tanaka">
Makoto Tanaka

Makoto Tanaka (gebore 8 Augustus 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81986" url="https://af.wikipedia.org/wiki?curid=81986" title="Shinji Murai">
Shinji Murai

Shinji Murai (gebore 1 Desember 1979) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81987" url="https://af.wikipedia.org/wiki?curid=81987" title="Kazuki Ganaha">
Kazuki Ganaha

Kazuki Ganaha (gebore 26 September 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81988" url="https://af.wikipedia.org/wiki?curid=81988" title="Hayuma Tanaka">
Hayuma Tanaka

Hayuma Tanaka (gebore 31 Julie 1982) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81989" url="https://af.wikipedia.org/wiki?curid=81989" title="Daigo Kobayashi">
Daigo Kobayashi

Daigo Kobayashi (gebore 19 Februarie 1983) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81990" url="https://af.wikipedia.org/wiki?curid=81990" title="Naoshi Nakamura">
Naoshi Nakamura

Naoshi Nakamura (gebore 27 Januarie 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81991" url="https://af.wikipedia.org/wiki?curid=81991" title="Daisuke Sakata">
Daisuke Sakata

Daisuke Sakata (gebore 16 Januarie 1983) is 'n voormalige Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81992" url="https://af.wikipedia.org/wiki?curid=81992" title="Yuto Sato">
Yuto Sato

Yuto Sato (gebore 12 Maart 1982) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="81993" url="https://af.wikipedia.org/wiki?curid=81993" title="Tsukasa Umesaki">
Tsukasa Umesaki

Tsukasa Umesaki (gebore 23 Februarie 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81994" url="https://af.wikipedia.org/wiki?curid=81994" title="Takahiro Futagawa">
Takahiro Futagawa

Takahiro Futagawa (gebore 27 Junie 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81995" url="https://af.wikipedia.org/wiki?curid=81995" title="Koji Nakata">
Koji Nakata

Koji Nakata (gebore 9 Julie 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81996" url="https://af.wikipedia.org/wiki?curid=81996" title="Keisuke Tsuboi">
Keisuke Tsuboi

Keisuke Tsuboi (gebore 16 September 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81997" url="https://af.wikipedia.org/wiki?curid=81997" title="Daiki Takamatsu">
Daiki Takamatsu

Daiki Takamatsu (gebore 8 September 1981) is 'n voormalige Japannese sokkerspeler. Hy het twee keer vir die Japanse nasionale sokkerspan uitgedraf.



</doc>
<doc id="81998" url="https://af.wikipedia.org/wiki?curid=81998" title="Koki Mizuno">
Koki Mizuno

Koki Mizuno (gebore 6 September 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="81999" url="https://af.wikipedia.org/wiki?curid=81999" title="Yoshikatsu Kawaguchi">
Yoshikatsu Kawaguchi

Yoshikatsu Kawaguchi (gebore 15 Augustus 1975) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82000" url="https://af.wikipedia.org/wiki?curid=82000" title="Shinji Ono">
Shinji Ono

Shinji Ono (gebore 27 September 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82001" url="https://af.wikipedia.org/wiki?curid=82001" title="Naohiro Takahara">
Naohiro Takahara

Naohiro Takahara (gebore 4 Junie 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82002" url="https://af.wikipedia.org/wiki?curid=82002" title="Akira Kaji">
Akira Kaji

Akira Kaji (gebore 13 Januarie 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82003" url="https://af.wikipedia.org/wiki?curid=82003" title="Masashi Oguro">
Masashi Oguro

Masashi Oguro (gebore 4 Mei 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82004" url="https://af.wikipedia.org/wiki?curid=82004" title="Keita Suzuki">
Keita Suzuki

Keita Suzuki (gebore 8 Julie 1981) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82005" url="https://af.wikipedia.org/wiki?curid=82005" title="Naotake Hanyu">
Naotake Hanyu

Naotake Hanyu (gebore 22 Desember 1979) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82006" url="https://af.wikipedia.org/wiki?curid=82006" title="Satoru Yamagishi">
Satoru Yamagishi

Satoru Yamagishi (gebore 3 Mei 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82007" url="https://af.wikipedia.org/wiki?curid=82007" title="Ryuji Bando">
Ryuji Bando

Ryuji Bando (gebore 2 Augustus 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82008" url="https://af.wikipedia.org/wiki?curid=82008" title="Yuzo Tashiro">
Yuzo Tashiro

Yuzo Tashiro (gebore 22 Julie 1982) is 'n Japannese sokkerspeler. Hy het drie keer vir die Japanse nasionale sokkerspan uitgedraf.



</doc>
<doc id="82009" url="https://af.wikipedia.org/wiki?curid=82009" title="Ryota Tsuzuki">
Ryota Tsuzuki

Ryota Tsuzuki (gebore 18 April 1978) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82010" url="https://af.wikipedia.org/wiki?curid=82010" title="Seiichiro Maki">
Seiichiro Maki

Seiichiro Maki (gebore 7 Augustus 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82011" url="https://af.wikipedia.org/wiki?curid=82011" title="Tatsuya Tanaka">
Tatsuya Tanaka

Tatsuya Tanaka (gebore 27 November 1982) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82012" url="https://af.wikipedia.org/wiki?curid=82012" title="Shuhei Terada">
Shuhei Terada

Shuhei Terada (gebore 23 Junie 1975) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82013" url="https://af.wikipedia.org/wiki?curid=82013" title="Kazumichi Takagi">
Kazumichi Takagi

Kazumichi Takagi (gebore 21 November 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82014" url="https://af.wikipedia.org/wiki?curid=82014" title="Takeshi Aoki">
Takeshi Aoki

Takeshi Aoki (gebore 28 September 1982) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82015" url="https://af.wikipedia.org/wiki?curid=82015" title="Satoshi Yamaguchi (1978)">
Satoshi Yamaguchi (1978)

Satoshi Yamaguchi (gebore 17 April 1978) is 'n voormalige Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82016" url="https://af.wikipedia.org/wiki?curid=82016" title="Seigo Narazaki">
Seigo Narazaki

Seigo Narazaki (gebore 15 April 1976) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82017" url="https://af.wikipedia.org/wiki?curid=82017" title="Yuji Nakazawa">
Yuji Nakazawa

Yuji Nakazawa (gebore 25 Februarie 1978) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82018" url="https://af.wikipedia.org/wiki?curid=82018" title="Shunsuke Nakamura">
Shunsuke Nakamura

Shunsuke Nakamura (gebore 24 Junie 1978) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82019" url="https://af.wikipedia.org/wiki?curid=82019" title="Junichi Inamoto">
Junichi Inamoto

Junichi Inamoto (gebore 18 September 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82020" url="https://af.wikipedia.org/wiki?curid=82020" title="Mitsuo Ogasawara">
Mitsuo Ogasawara

Mitsuo Ogasawara (gebore 5 April 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82021" url="https://af.wikipedia.org/wiki?curid=82021" title="Keiji Tamada">
Keiji Tamada

Keiji Tamada (gebore 11 April 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82022" url="https://af.wikipedia.org/wiki?curid=82022" title="Marcus Tulio Tanaka">
Marcus Tulio Tanaka

Marcus Tulio Tanaka (gebore 24 April 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82023" url="https://af.wikipedia.org/wiki?curid=82023" title="Hisato Sato">
Hisato Sato

Hisato Sato (gebore 12 Maart 1982) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82024" url="https://af.wikipedia.org/wiki?curid=82024" title="Koji Yamase">
Koji Yamase

Koji Yamase (gebore 22 September 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82025" url="https://af.wikipedia.org/wiki?curid=82025" title="Kisho Yano">
Kisho Yano

Kisho Yano (gebore 5 April 1984) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82026" url="https://af.wikipedia.org/wiki?curid=82026" title="Hideo Hashimoto">
Hideo Hashimoto

Hideo Hashimoto (gebore 21 Mei 1979) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82027" url="https://af.wikipedia.org/wiki?curid=82027" title="Mu Kanazaki">
Mu Kanazaki

Mu Kanazaki (gebore 16 Februarie 1989) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82028" url="https://af.wikipedia.org/wiki?curid=82028" title="Naoki Yamada">
Naoki Yamada

Naoki Yamada (gebore 4 Julie 1990) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82029" url="https://af.wikipedia.org/wiki?curid=82029" title="Sota Hirayama">
Sota Hirayama

Sota Hirayama (gebore 6 Junie 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82030" url="https://af.wikipedia.org/wiki?curid=82030" title="Naoya Kikuchi">
Naoya Kikuchi

Naoya Kikuchi (gebore 24 November 1984) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82031" url="https://af.wikipedia.org/wiki?curid=82031" title="Kosuke Ota">
Kosuke Ota

Kosuke Ota (gebore 23 Julie 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82032" url="https://af.wikipedia.org/wiki?curid=82032" title="Kazuya Yamamura">
Kazuya Yamamura

Kazuya Yamamura (gebore 2 Desember 1989) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="82033" url="https://af.wikipedia.org/wiki?curid=82033" title="Takuji Yonemoto">
Takuji Yonemoto

Takuji Yonemoto (gebore 3 Desember 1990) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82034" url="https://af.wikipedia.org/wiki?curid=82034" title="Kazuma Watanabe">
Kazuma Watanabe

Kazuma Watanabe (gebore 10 Augustus 1986) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="82035" url="https://af.wikipedia.org/wiki?curid=82035" title="Kensuke Nagai">
Kensuke Nagai

Kensuke Nagai (gebore 5 Maart 1989) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="82036" url="https://af.wikipedia.org/wiki?curid=82036" title="Daisuke Matsui">
Daisuke Matsui

Daisuke Matsui (gebore 11 Mei 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82037" url="https://af.wikipedia.org/wiki?curid=82037" title="Yuki Abe">
Yuki Abe

Yuki Abe (gebore 6 September 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82038" url="https://af.wikipedia.org/wiki?curid=82038" title="Akihiro Ienaga">
Akihiro Ienaga

Akihiro Ienaga (gebore 13 Junie 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82039" url="https://af.wikipedia.org/wiki?curid=82039" title="Shinzo Koroki">
Shinzo Koroki

Shinzo Koroki (gebore 31 Julie 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82040" url="https://af.wikipedia.org/wiki?curid=82040" title="Michihiro Yasuda">
Michihiro Yasuda

Michihiro Yasuda (gebore 20 Desember 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82041" url="https://af.wikipedia.org/wiki?curid=82041" title="Daiki Iwamasa">
Daiki Iwamasa

Daiki Iwamasa (gebore 30 Januarie 1982) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82042" url="https://af.wikipedia.org/wiki?curid=82042" title="Kunimitsu Sekiguchi">
Kunimitsu Sekiguchi

Kunimitsu Sekiguchi (gebore 26 Desember 1985) is 'n Japannese sokkerspeler. Hy het drie keer vir die Japanse nasionale sokkerspan uitgedraf.



</doc>
<doc id="82043" url="https://af.wikipedia.org/wiki?curid=82043" title="Mitsuru Nagata">
Mitsuru Nagata

Mitsuru Nagata (gebore 6 April 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82044" url="https://af.wikipedia.org/wiki?curid=82044" title="Takuya Honda">
Takuya Honda

Takuya Honda (gebore 17 April 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82045" url="https://af.wikipedia.org/wiki?curid=82045" title="Daigo Nishi">
Daigo Nishi

Daigo Nishi (gebore 28 Augustus 1987) is 'n Japannese sokkerspeler. Hy het slegs een keer vir die Japanse nasionale sokkerspan uitgedraf.



</doc>
<doc id="82046" url="https://af.wikipedia.org/wiki?curid=82046" title="Yoshito Okubo">
Yoshito Okubo

Yoshito Okubo (gebore 9 Junie 1982) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82047" url="https://af.wikipedia.org/wiki?curid=82047" title="Naohiro Ishikawa">
Naohiro Ishikawa

Naohiro Ishikawa (gebore 12 Mei 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82048" url="https://af.wikipedia.org/wiki?curid=82048" title="Hiroki Mizumoto">
Hiroki Mizumoto

Hiroki Mizumoto (gebore 12 September 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82049" url="https://af.wikipedia.org/wiki?curid=82049" title="Jungo Fujimoto">
Jungo Fujimoto

Jungo Fujimoto (gebore 24 Maart 1984) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82050" url="https://af.wikipedia.org/wiki?curid=82050" title="Takayuki Morimoto">
Takayuki Morimoto

Takayuki Morimoto (gebore 7 Mei 1988) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82051" url="https://af.wikipedia.org/wiki?curid=82051" title="Yosuke Kashiwagi">
Yosuke Kashiwagi

Yosuke Kashiwagi (gebore 15 Desember 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82052" url="https://af.wikipedia.org/wiki?curid=82052" title="Tadanari Lee">
Tadanari Lee

Tadanari Lee (gebore 19 Desember 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82053" url="https://af.wikipedia.org/wiki?curid=82053" title="Ryo Miyaichi">
Ryo Miyaichi

Ryo Miyaichi (gebore 14 Desember 1992) is 'n Japannese sokkerspeler. Hy het vir die Japanse nasionale sokkerspan uitgedraf. Tans speel hy vir die Duitse span FC St. Pauli.



</doc>
<doc id="82054" url="https://af.wikipedia.org/wiki?curid=82054" title="Chikashi Masuda">
Chikashi Masuda

Chikashi Masuda (gebore 19 Junie 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82055" url="https://af.wikipedia.org/wiki?curid=82055" title="Junya Tanaka">
Junya Tanaka

Junya Tanaka (gebore 15 Julie 1987) is 'n Japannese sokkerspeler. Hy het eenkeer vir die Japanse nasionale sokkerspan uitgedraf.



</doc>
<doc id="82056" url="https://af.wikipedia.org/wiki?curid=82056" title="Naoya Kondo">
Naoya Kondo

Naoya Kondo (gebore 3 Oktober 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82057" url="https://af.wikipedia.org/wiki?curid=82057" title="Yasuhito Endo">
Yasuhito Endo

Yasuhito Endo (gebore 28 Januarie 1980) is 'n Japannese sokkerspeler. Hy het vele kere vir die Japanse nasionale sokkerspan uitgedraf.



</doc>
<doc id="82058" url="https://af.wikipedia.org/wiki?curid=82058" title="Yuichi Komano">
Yuichi Komano

Yuichi Komano (gebore 25 Julie 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82059" url="https://af.wikipedia.org/wiki?curid=82059" title="Yasuyuki Konno">
Yasuyuki Konno

Yasuyuki Konno (gebore 25 Januarie 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82060" url="https://af.wikipedia.org/wiki?curid=82060" title="Makoto Hasebe">
Makoto Hasebe

Makoto Hasebe (gebore 18 Januarie 1984) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82061" url="https://af.wikipedia.org/wiki?curid=82061" title="Kengo Nakamura">
Kengo Nakamura

Kengo Nakamura (gebore 31 Oktober 1980) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82062" url="https://af.wikipedia.org/wiki?curid=82062" title="Yuzo Kurihara">
Yuzo Kurihara

Yuzo Kurihara (gebore 18 September 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82063" url="https://af.wikipedia.org/wiki?curid=82063" title="Ryoichi Maeda">
Ryoichi Maeda

Ryoichi Maeda (gebore 9 Oktober 1981) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82064" url="https://af.wikipedia.org/wiki?curid=82064" title="Shinji Okazaki">
Shinji Okazaki

Shinji Okazaki (gebore 16 April 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82065" url="https://af.wikipedia.org/wiki?curid=82065" title="Yuto Nagatomo">
Yuto Nagatomo

Yuto Nagatomo (gebore 12 September 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82066" url="https://af.wikipedia.org/wiki?curid=82066" title="Atsuto Uchida">
Atsuto Uchida

Atsuto Uchida (gebore 27 Maart 1988) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82067" url="https://af.wikipedia.org/wiki?curid=82067" title="Eiji Kawashima">
Eiji Kawashima

Eiji Kawashima (gebore 20 Maart 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82068" url="https://af.wikipedia.org/wiki?curid=82068" title="Keisuke Honda">
Keisuke Honda

Keisuke Honda (gebore 13 Junie 1986) is 'n Japannese sokkerspeler. Hy het vir die Japannese nasionale sokkerspan uitgedraf.



</doc>
<doc id="82069" url="https://af.wikipedia.org/wiki?curid=82069" title="Takashi Inui">
Takashi Inui

Takashi Inui (gebore 2 Junie 1988) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82070" url="https://af.wikipedia.org/wiki?curid=82070" title="Shusaku Nishikawa">
Shusaku Nishikawa

Shusaku Nishikawa (gebore 18 Junie 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82071" url="https://af.wikipedia.org/wiki?curid=82071" title="Yuhei Tokunaga">
Yuhei Tokunaga

Yuhei Tokunaga (gebore 25 September 1983) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82072" url="https://af.wikipedia.org/wiki?curid=82072" title="Maya Yoshida">
Maya Yoshida

Maya Yoshida (gebore 24 Augustus 1988) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82073" url="https://af.wikipedia.org/wiki?curid=82073" title="Hajime Hosogai">
Hajime Hosogai

Hajime Hosogai (gebore 10 Junie 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82074" url="https://af.wikipedia.org/wiki?curid=82074" title="Tomoaki Makino">
Tomoaki Makino

Tomoaki Makino (gebore 11 Mei 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82075" url="https://af.wikipedia.org/wiki?curid=82075" title="Shuichi Gonda">
Shuichi Gonda

Shuichi Gonda (gebore 3 Maart 1989) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82076" url="https://af.wikipedia.org/wiki?curid=82076" title="Hiroshi Kiyotake">
Hiroshi Kiyotake

Hiroshi Kiyotake (gebore 12 November 1989) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82077" url="https://af.wikipedia.org/wiki?curid=82077" title="Masahiko Inoha">
Masahiko Inoha

Masahiko Inoha (gebore 28 Augustus 1985) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82078" url="https://af.wikipedia.org/wiki?curid=82078" title="Mike Havenaar">
Mike Havenaar

Mike Havenaar (gebore 20 Mei 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82079" url="https://af.wikipedia.org/wiki?curid=82079" title="Ryota Moriwaki">
Ryota Moriwaki

Ryota Moriwaki (gebore 6 April 1986) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82080" url="https://af.wikipedia.org/wiki?curid=82080" title="Genki Haraguchi">
Genki Haraguchi

Genki Haraguchi (gebore 9 Mei 1991) is 'n Japannese sokkerspeler. Hy het vir die Japannese nasionale sokkerspan uitgedraf.



</doc>
<doc id="82081" url="https://af.wikipedia.org/wiki?curid=82081" title="Hiroki Sakai">
Hiroki Sakai

Hiroki Sakai (gebore 12 April 1990) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82082" url="https://af.wikipedia.org/wiki?curid=82082" title="Gotoku Sakai">
Gotoku Sakai

Gotoku Sakai (gebore 14 Maart 1991) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82083" url="https://af.wikipedia.org/wiki?curid=82083" title="Hideto Takahashi">
Hideto Takahashi

Hideto Takahashi (gebore 17 Oktober 1987) is 'n Japannese sokkerspeler. Hy het vir die Japanse nasionale sokkerspan uitgedraf.



</doc>
<doc id="82099" url="https://af.wikipedia.org/wiki?curid=82099" title="Vals-wag-'n-bietjie">
Vals-wag-'n-bietjie

Die Vals-wag-'n-bietjie ("Ziziphus rivularis") is 'n struik tot middelgroot boom wat voorkom op klipperige plekke en langs waterlope in die Lebomboberge. Die boom lyk baie soos die Blinkblaar-wag-'n-bietjie maar het geen dorings nie.




</doc>
<doc id="82101" url="https://af.wikipedia.org/wiki?curid=82101" title="Bruinivoor">
Bruinivoor

Die Bruinivoor ("Berchemia discolor") is 'n boom wat tot 16m hoog kan word. Die boom kom voor in bosveld vanaf die sentrale tot noordelike deel van Namibië, ooswaarts deur die Kalahari tot in Zimbabwe en Mosambiek en suidwaarts tot in eSwatini.




</doc>
<doc id="82118" url="https://af.wikipedia.org/wiki?curid=82118" title="Yorkshire">
Yorkshire

Yorkshire [ˈjɔrkʃər] is 'n historiese graafskap in die noorde van Engeland. Ten opsigte van sy oppervlakte is dit die grootste in die Verenigde Koninkryk, en danksy stedelike agglomerasies soos Leeds, Sheffield en Bradford ook die mees bevolkte buite Groter Londen. Talle van sy funksies is gaandeweg deur sy administratiewe onderafdelings oorgeneem. Terwyl ook hierdie onderafdelings intussen deur administratiewe hervormings verander is, word Yorkshire steeds as 'n geografiese gebied en kulturele streek beskou. Sy naam word algemeen in die media en die militêre sfeer ("Yorkshire Regiment") gebruik en leef daarnaas voort in die name van huidige administratiewe eenhede soos Noord-Yorkshire, Suid-Yorkshire, Wes-Yorkshire en Oos-Yorkshire (amptelik: "East Riding of Yorkshire").

Binne die grense van die historiese graafskap Yorkshire is streke geleë wat by die groenste gebiede in Engeland gereken word, met uitgestrekte en ongerepte landskappe soos in die Yorkshire Dales en die North York Moors. Ook sommige van Yorkshire se groter nedersettings het 'n oop karakter danksy hul groen ruimtes.

Aan Yorkshire is byname soos "God's Own Country" gegee. Die graafskap se embleem is die wit roos van die Engelse koninklike Huis van York, terwyl die gebruiklikste vlag die Wit Roos teen 'n donkerblou agtergrond toon. Dit is op 29 Julie 2008 deur die Britse "Flag Institute" amptelik erken. Yorkshire se kulturele erfenis, wat van sy lang geskiedenis tot sy eie plaaslike dialek en aksent strek, word jaarliks op 1 Augustus op "Yorkshire Day" gevier.

Die naam Yorkshire verwys na die feit dat die graafskap oorspronklik die administratiewe gebied of "shire" van York, sy historiese hoofstad, was. York het sy naam aan die Wikings te danke wat die stad "Jórvík" genoem het. "Shire" is afgelei van die Oud-Engelse term "scir" en verwys na 'n geografiese of administratiewe onderafdeling. Plaaslik word dié agtervoegsel uitgespreek as [-ʃə] of soms ook [-ʃiə/].



</doc>
<doc id="82125" url="https://af.wikipedia.org/wiki?curid=82125" title="Maansverduistering">
Maansverduistering

’n Maansverduistering vind plaas wanneer die maan direk agter die Aarde in sy skaduwee inbeweeg. Dit kan net gebeur as die son, Aarde en maan in ’n reguit of byna reguit lyn lê met die Aarde in die middel – dus net met volmaan. Die soort en duur van die verduistering hang af van die maan se ligging in verhouding met sy wentelbaanknoop. 

Anders as ’n sonsverduistering, wat net in ’n redelik klein deel van die wêreld gesien kan word, kan ’n maansverduistering gesien word vanaf enige plek aan die nagkant van die Aarde. ’n Maansverduistering duur ’n paar uur, terwyl ’n sonsverduistering net ’n paar minute op enige gegewe plek duur vanweë die kleiner grootte van die maan se skaduwee. ’n Maansverduistering kan ook met die blote oog bekyk word, aangesien dit nooit helderder as ’n gewone volmaan word nie (of eintlik altyd dowwer is). 

Die Aarde se skaduwee kan in twee dele verdeel word: die volskadu (umbra) en die halfskadu (penumbra). In die volskadu is geen sonweerkaatsing nie, maar weens die son se grootte word die weerkaatsing net gedeeltelik geblokkeer in die buitenste deel van die skaduwee, en daarom word dit die halfskadu genoem.

’n Halfverduistering vind plaas wanneer die maan deur die Aarde se halfskadu beweeg. Die halfskadu veroorsaak ’n effens verdonkering van die maan se oppervlak. ’n Spesiale soort halfverduistering vind plaas wanneer die maan presies binne die Aarde sa halfskadu lê, maar dit gebeur selde. 

’n Gedeeltelike maansverduistering vind plaas as net ’n deel van die maan binne die volskadu lê. As die maan heeltemal in die volskadu inbeweeg, word dit ’n algehele maansverduistering genoem. 

Die maan se snelheid deur die skaduwee is sowat 1 km/s en kan sowat 107 minute lank heeltemal verduister wees. Van die maan se eerste kontak met die skadu tot die laaste kontak kan egter tot vier uur duur. Die relatiewe afstand van die maan van die Aarde af tydens die verduistering kan ook die duur daarvan beïnvloed. Veral as die maan naby sy apogeum is (die verste punt van die Aarde af in sy wentelbaan), is sy wentelspoed die stadigste. Die deursnee van die volskadu verander nie noemenswaardig tydens die veranderinge in die afstand tussen die Aarde en die maan nie, en daarom sal ’n verduistering naby die maan se apogeum langer duur.




</doc>
<doc id="82126" url="https://af.wikipedia.org/wiki?curid=82126" title="Rooi-ivoor">
Rooi-ivoor

Die Rooi-ivoor ("Berchemia zeyheri") is 'n middelgroot boom (tot 15 m hoog) wat aangetref word in klipperige bosveld vanaf die suide van KwaZulu-Natal, noordwaarts tot in die suide van Zimbabwe en weswaarts tot in Kimberley. Sy blare lyk net soos die bruinivoor s'n. Die hout van die boom is 'n dowwe rooi en kieries en knopkieries van die hout mag tradisioneel slegs deur Zoeloe-koninklikes gebruik word.




</doc>
<doc id="82128" url="https://af.wikipedia.org/wiki?curid=82128" title="Maanknoop">
Maanknoop

’n Maanknoop is waar die wentelbaan van die maan die sonnebaan kruis. Die klimmende knoop of noordknoop is wanneer die maan die sonnebaan van "onder" na "bo" kruis (dus van suid na noord) en die dalende knoop of suidknoop wanneer dit die sonnebaan van "bo" na "onder" kruis (dus van noord na suid).

Verduisterings vind net plaas wanneer die maan deur een van die knope beweeg: ’n sonsverduistering wanneer die beweging deur die knoop tydens die nuwemaan plaasvind en ’n maansverduistering tydens die volmaan. 

Die gemiddelde tyd tussen twee opeenvolgende deurgange van die maan deur die klimmende knoop word ’n drakoniese maand of knopemaand genoem. 

Die maan se wentelbaan vertoon vanweë die aantrekkingskrag van die son ’n presessie. Die maansknope neem dus geen vaste posisie in nie, maar maak in 18,6 jaar ’n volledige omwenteling oor die sonnebaan, in ’n teenoorgestelde rigting as wat die maan om die Aarde draai. ’n Drakoniese maand, van 27,212 dae, is daarom korter as ’n sideriese maand, en wel ongeveer 2,5 uur.



</doc>
<doc id="82131" url="https://af.wikipedia.org/wiki?curid=82131" title="Rosales">
Rosales

Die Roosagtiges (orde "Rosales") is die botaniese naam vir 'n orde van blomdraende plante. Dit orde omvat nege families. Hierdie plante word as gevolg van hul soortgelyke genetika saam gegroepeer. Die ware rose is Rosaceae.
Die bekendste plant in hierdie orde is waarskynlik die roos. Die familie bevat ook talle vrugte soos aarbeie, frambose, appels en pere, pruime, perskes en appelkose. Hops is ook deel van die orde.

Die Roosagtiges (orde "Rosales") bestaan uit ongeveer 3 200 spesies, wat vandag meestal as een familie beskou word, hoewel sommige deskundiges hulle nog in drie families onderverdeel. Vroeër is daar heelwat meer families onder die "Rosales" geplaas, onder meer die peulplante (familie "Leguminosae"), maar volgens die huidige tendens word die ander families nie meer as roosagtiges beskou nie, maar onder afsonderlike ordes geplaas. Die meeste en bekendste roosagtiges groei in die Noordelike Halfrond, en in Suid-Afrika is 12 genera en 40 spesies inheems. Bekende sierplante soos rose en vrugte soos perskes, appels en aarbeie behoort tot die orde. Die meeste roosagtiges word in die gematigde dele van die Noordelike Halfrond aangetref.

Bome, struike en kruidagtige plante word in die orde aangetref en die blare, wat enkelvoudig of saamgestel kan wees, is meestal afwisselend gerangskik. Steunblare is 'n voortreflike kenmerk van die orde (en familie). Die blomme is tweeslagtig en reëlmatig (aktinomorf) en word alleen of in trosvormige bloeiwyses gedra.

Die kelk- en kroonblaarkranse is vyfledig (pentameer) en daar is altyd 'n groot aantal meeldrade aanwesig. Die aantal stampers wissel van een tot baie, en in die vrugbeginsel word heelwat variasie aangetref. Die blombodem is komvormig en die meeldrade en kroonblare is met die rand daarvan vergroei om ’n hipantium om die vrugbeginsel(s) te vorm. 'n Groot verskeidenheid van vrugtipes word aangetref.

Benewens die baie bekende rose (genus "Rosa") wat as sierplante aangeplant word, behoort 'n verskeidenheid van belangrike vrugte wat in gematigde dele aangeplant word, tot die roosfamilie. Sulke vrugte is onder meer appels ("Matus sylvestris"), pere ("Pyrus communis"), perskes ("Prunus" "persica"), pruime ("Prunus" "domestica"), appelkose ("Prunus" "armeniaca"), brame ("Rubus" "fruticosus") en aarbeie ("Fragaria" "ananassa"). 'n Paar roosagtiges het ook medisinale waarde.

Die genus "Rubus" alleen bestaan uit 400 tot 500 spesies, hoewel sommige deskundiges die genus in tot 2 000 spesies onderverdeel. In Suid-Afrika word verskeie inheemse "Rubus"-spesies in hoogliggende dele aangetref, waar hulle dikwels saam met uitheemse spesies ondeurdringbare massas kan vorm. In bosbougebiede is brame dikwels ’n lastige onkruid. Die voorouers van die tuinrose (genus "Rosa") het soos die ander roosagtiges 5 kroonblare, maar deur verskeie veredelingsprosesse is die huidige vorme met talle kroonblare geteel.

Bekende Suider-Afrikaanse verteenwoordigers van die roosfamilie is die ouhout ("Leucosidea" "sericea"), die rysbosse ("Cliffortia"-spesies) en die rooistinkhout ("Prunus africana"). Al hierdie plante verkies hoogliggende dele, hoewel die rooistinkhout tot by seevlak aangetref word.

Die ouhout word in die berge en ander hoogliggende dele van die oostelike deel van Suider-Afrika, meestal in klowe en langs stroompies, aangetref. Waar veld in sulke dele oorbewei word, kan dit 'n lastige indringerplant word. Die rooistinkhout het feitlik dieselfde verspreiding as die ouhout, maar groei slegs in inheemse woude (meestal bergwoude, maar ook in kuswoude in KwaZulu-Natal.




</doc>
<doc id="82144" url="https://af.wikipedia.org/wiki?curid=82144" title="Toekoms van die Aarde">
Toekoms van die Aarde

Die biologiese en geologiese toekoms van die Aarde kan min of meer bepaal word deur die uitwerking van verskeie langtermyninvloede te voorspel. Dit sluit in chemiese veranderings op die Aarde se oppervlak, die afkoeling van die Aarde se kern, swaartekragwisselwerkings met ander voorwerpe in die Sonnestelsel en die toenemende ligsterkte van die Son. ’n Onsekere faktor in hierdie berekenings is die voortdurende uitwerking van tegnologie wat deur die mens geskep is soos geo-ingenieurswese, wat groot veranderings aan die planeet kan meebring. Die huidige uitwissing van plante en diere word deur tegnologie veroorsaak en die uitwerking daarvan kan tot vyf miljoen jaar duur. Tegnologie kan ook tot die uitsterwing van die mens lei en veroorsaak dat die Aarde terugkeer na ’n stadiger pas van evolusie wat net deur langtermyn- natuurlike prosesse geraak sal word.

Oor ’n tydperk van honderdmiljoene jare hou onvoorsiene gebeurtenisse in die ruimte ’n risiko in vir die biosfeer, en dit kan ook lei tot ’n massa-uitwissing. Dit sluit in botsings met komete of asteroïdes met ’n deursnee van of meer asook ’n groot sterontploffing, bekend as ’n supernova, binne ’n radius van 100 ligjare van die Son af. Ander grootskaalse gebeurtenisse is makliker om te voorspel. Dit sluit in globale verhitting en die voorspelling dat die planeet steeds deur ysperiodes sal gaan totdat die Kwartêre Ystydperk tot ’n einde kom. Hierdie ysperiodes word veroorsaak deur die eksentrisiteit, aksiale variasies en presessie van die Aarde se wentelbaan. Binne 250-350 miljoen jaar sal plaattektoniek ook lei tot die ontstaan van ’n superkontinent, en binne 1,5-4,5 miljard jaar sal die Aarde se aksiale variasies chaoties raak en lei tot ’n verandering van tot 90° in die Aarde se aksiale helling.

In die volgende vier miljard jaar sal die ligsterkte van die Son algaande toeneem en lei tot ’n toename in die bestraling wat die Aarde bereik. Dit sal ’n afname van koolstofdioksied (CO)-vlakke in die atmosfeer veroorsaak. Oor sowat 600 miljoen jaar sal die CO daal tot onder die vlak wat nodig is vir fotosintese en min plante sal dit oorleef. Eindelik sal alle plante uitgeroei wees. Dit sal feitlik alle dierelewe laat uitsterf, aangesien plante die basis vorm van die voedselketting op Aarde.

Oor sowat 1,1 miljard jaar sal die ligsterkte van die son 10% hoër wees as tans. Dit sal lei tot die verdamping van die oseane en plaattektoniek sal tot ’n einde kom. Hierna sal die planeet se magnetiese dinamo tot ’n einde kom, wat die magnetosfeer sal laat afneem. Vier miljard jaar van nou af sal die toename in die Aarde se oppervlaktemperatuur lei tot ’n weghol-kweekhuiseffek. Teen daardie tyd sal die meeste, of dalk alle, lewe op die oppervlak uitgewis wees.

Die mees waarskynlike lot van die Aarde sal uiteindelik wees dat dit oor sowat 7,5 miljard jaar deur die Son verslind sal word nadat die Son sy rooireusfase betree en tot verby die planeet se wentelbaan uitgesit het.

Die mens speel ’n sleutelrol in die biosfeer, met die groot menslike bevolking wat baie van die Aarde se ekosisteme oorheers. Dit het gelei tot ’n wydverspreide, voortdurende uitwissing van ander spesies tydens die huidige geologiese epog. Dit staan nou bekend as die Holoseen-uitsterwing. Die grootskaalse verlies aan spesies wat sedert die 1950's deur die mens veroorsaak is, word ’n biotiese krisis genoem; tot 2007 is ’n geraamde 10% van alle spesies uitgewis. Teen die huidige tempo loop sowat 30% van spesies die gevaar om in die volgende 100 jaar uit te sterf. Dit word veroorsaak deur die vernietiging van habitat, die verspreiding van indringerspesies, jag en klimaatsveranderings. Menslike aktiwiteite het ’n aansienlike uitwerking op die planeet se oppervlak. Meer as ’n derde daarvan is deur die mens verander. Die konsentrasie koolstofdioksied in die atmosfeer het sedert die begin van die Nywerheidsrewolusie met byna 30% toegeneem.

Die gevolge van die volgehoue biotiese krisis sal na verwagting minstens vyf miljoen jaar duur. Dit kan lei tot ’n afname in biodiversiteit, die homogenisering van fauna en flora en die gepaardgaande vervuiling van geharde spesies soos plae en onkruid.

Daar is verskeie scenario's wat ’n wêreldwye inpak op die planeet kan hê; dit kan ingedeel word in oorleefbare en terminale risiko's. Risiko's wat deur die mens self veroorsaak kan word, sluit in die misbruik van nanotegnologie, ’n kernramp, oorlogvoering met geprogrammeerde superintelligensie, ’n genetiese siekte of ’n ramp weens fisika-eksperimente soos by die Groot Hadronversneller. Net so kan verskeie natuurlike gebeurtenisse ’n grootskaalse bedreiging inhou; dit sluit in ’n hoogs kwaadaardige siekte, ’n weghol-kweekhuiseffek en die uitputting van hulpbronne. Daar is ook die moontlikheid van besmetting deur ’n buiteruimtelike lewensvorm. Dit is moeilik of selfs onmoontlik om die grootte van sulke risiko's te bepaal.

As die mens uitgewis word, sal die verskeie strukture wat hy op Aarde geskep het, begin verweer. Die grootste strukture het ’n geraamde halfleeftyd van 1 000 jaar. Die laaste oorblywende strukture sal waarskynlik mynskagte, snelweë en kanale wees. ’n Paar enorme klipmonumente soos die piramides en die beeldhouwerk by Mount Rushmore sal vir ’n miljoen jaar in die een of ander vorm bly voortbestaan.

Terwyl die Son om die Melkweg wentel, kan dit naby genoeg aan ’n ander ster kom dat dit ’n ontwrigtende invloed op die Sonnestelsel sal hê. So ’n invloed kan lei tot ’n aansienlike afname in die perihelium-afstande van komete in die Oort-wolk – ’n sferiese streek van ysige voorwerpe wat op ’n afstand van sowat ’n halwe ligjaar om die Son wentel. Dit kan die getal komete wat die binnekant van die Sonnestelsel bereik veertigvoudig laat toeneem. As ’n groot komeet die Aarde tref, kan dit tot ’n massa-uitwissing van lewe lei. So ’n ontwrigtende invloed vind gemiddeld een keer elke 45 miljoen jaar plaas. Die gemiddelde tyd voordat die Son met ’n nabygeleë ster kan bots, is sowat , wat baie langer is as die geraamde ouderdom van die Melkweg (). Die moontlikheid van so ’n botsing is dus bitter klein.

Die energie wat vrygestel sal word as ’n komeet of asteroïde met ’n deursnee van of meer die Aarde tref, sal genoeg wees om ’n wêreldwye omgewingsramp te veroorsaak en te lei tot ’n aansienlike toename in die getal spesies wat uitsterf. Een van die gevolge van so ’n botsing kan wees dat ’n wolk fyn stof die Aarde omvou en temperature binne ’n week met sowat laat daal weens ’n gebrek aan sonlig – dit sal fotosintese vir ’n paar maande tot stilstand bring. Die gemiddelde tyd tussen botsings word op sowat 100 miljoen jaar geraam. In die afgelope 540 miljoen jaar het sulke botsings waarskynlik gelei tot 5-6 massa-uitwissings en 20–30 kleiner voorvalle van uitwissing. Sulke voorvalle sal na verwagting in die toekoms voortduur.

’n Supernova is die ontploffing van ’n groot ster. In die Melkweg kom ’n supernova gemiddeld elke 30 jaar voor. In die Aarde se geskiedenis het talle sulke voorvalle waarskynlik binne 100 ligjare van die Aarde af plaasgevind. Ontploffings binne dié afstand kan die planeet besoedel met radio-isotope en moontlik ’n invloed hê op die biosfeer. Gammastrale wat deur ’n supernova uitgestraal word, reageer met stikstof in die atmosfeer en produseer distikstofoksiede. Dié molekules veroorsaak ’n afname van die osoonlaag wat die aardoppervlak beskerm teen die Son se ultravioletstraling. ’n Toename van slegs 10-30% in UVB-straling kan ’n aansienlike uitwerking op lewe hê, veral op die fitoplankton wat die basis vorm van die voedselketting in die oseane. ’n Supernova 26 ligjare van die planeet af kan die digtheid van die osoonlaag met die helfte verminder. So ’n ontploffing binne 32 ligjare vind gemiddeld een keer elke paar honderd miljoen jaar plaas en kan die osoonlaag vir verskeie eeue beskadig. In die volgende twee miljard jaar sal daar sowat 20 supernovas en een gammastraaluitbarsting wees wat ’n aansienlike uitwerking op die Aarde se biosfeer sal hê.

Die toenemende invloed van swaartekragversteurings tussen die planete veroorsaak dat die binneste Sonnestelsel as ’n geheel oor lang tydperke chaoties optree. Dit beïnvloed die stabiliteit van die Sonnestelsel nie erg oor tydperke van ’n paar miljoen jaar of minder nie, maar oor miljarde jare raak die wentelbane van die planete onvoorspelbaar. Rekenaarsimulasies van die Sonnestelsel se evolusie oor die volgende vyf miljard jaar dui op ’n klein kans (van minder as 1%) dat ’n botsing tussen die Aarde en óf Mercurius óf Venus óf Mars kan plaasvind. In dieselfde tydperk is die kans dat die Aarde uit die Sonnestelsel geruk sal word deur ’n verbygaande ster sowat een uit 10. In so ’n geval sal die oseane binne verskeie miljoene jare kliphard vries en net ’n paar holtes met vloeibare water sal ondergronds oorbly.

Die swaartekragversteurings van die ander planete in die Sonnestelsel kan die wentelbaan van die Aarde en die oriëntasie van sy draai-as beïnvloed. Dit kan ’n uitwerking hê op die planeet se klimaat.

Die Aarde beleef siklusse van ystydperke waarin yslae die hoërliggende dele van die kontinente bedek. Ystydperke kan veroorsaak word deur veranderings in seestrome en ’n verandering van die kontinente vanweë plaattektoniek. Die Milanković-teorie voorspel dat ysperiodes binne ystydperke ontstaan vanweë astronomiese sowel as aardse faktore. Die belangrikste astronomiese oorsake is ’n hoër as normale eksentrisisteit in die Aarde se wentelbaan, ’n laer helling van die draai-as en die sameval van die somersonstilstand met die afelium. Elk van hierdie voorvalle vind in siklusse plaas. So verander die eksentrisiteit in siklusse van sowat 100 000 tot 400 000 jaar.

Die Aarde is tans in ’n ystydperk bekend as die Kwartêre Ystydperk, en wel in die Holoseen-periode tussen twee ysperiodes. Dié periode sou normaalweg oor sowat 25 000 jaar geëindig het en dan sou ’n nuwe ysperiode begin het. Die toenemende vrystelling van koolstofdioksied in die atmosfeer deur die mens kan egter die begin van die volgende ysperiode vertraag tot oor sowat 50 000 – 130 000 jaar. Maar as die huidige aardverwarmingstydperk ’n beperkte tydsduur het (gebaseer op die aanname dat die gebruik van fossielbrandstof teen die jaar 2200 gestaak sal wees) sal die ysperiode met net sowat 5 000 jaar vertraag word. Op lang termyn sal die vrystelling van kweekhuisgasse dus net ’n beperkte invloed hê.

Die getye wat deur die Maan veroorsaak word, bring mee dat die rotasie van die Aarde mettertyd afneem en die afstand tussen die twee liggame toeneem. Wrywing – enersyds tussen die Aarde se kern en mantel en andersyds tussen die atmosfeer en oppervlak – kan die planeet sy rotasie-energie laat verloor. Hierdie faktore saam sal die lengte van ’n dag na verwagting oor die volgende 250 miljoen jaar met meer as 1,5 uur verleng en die helling van die Aarde se draai-as met sowat ’n halwe graad vergroot. Die afstand na die Maan sal in dieselfde tyd met sowat toeneem.

Gebaseer op rekenaarmodelle, lyk dit of die teenwoordigheid van die Maan die helling van die Aarde stabiliseer en dit kan drastiese klimaatsveranderings verhoed. Dit is omdat die Maan die presessie van die Aarde se draai-as vergroot. Maar namate die Maan al hoe verder wegbeweeg, sal hierdie stabiliserende uitwerking afneem. In ’n stadium sal versteurende invloede waarskynlik chaotiese variasies in die Aarde se helling veroorsaak, en dit kan verander met hoeke van tot 90° vanaf die vlak van die wentelbaan. Dit sal na verwagting binne sowat 1,5–4,5 miljard jaar gebeur, hoewel die presiese tyd onbekend is.

’n Groot helling sal waarskynlik groot klimaatsveranderings teweegbring en die planeet onbewoonbaar maak. Wanneer die helling van die Aarde se draai-as 54° bereik, sal die ewenaar minder straling van die Son kry as die pole. Die planeet se helling kan vir periodes van tot 10 miljoen jaar tussen 60° en 90° bly.

Die voorkoms van die kontinente word voortdurend verander vanweë tektoniese plate wat skuif en oplig. Ook vulkaanuitbarstings sal bly voorkom. Vesuvius sal na verwagting binne die volgende 1 000 jaar sowat 40 keer uitbars. In dieselfde tyd sal vyf tot sewe aardbewings wat agt of meer op die Richterskaal registreer langs die San Andreas-breuk voorkom, terwyl sowat 50 aardbewings van nege wêreldwyd verwag word. Mauna Loa sal oor die volgende 1 000 jaar sowat 200 uitbarstings beleef en die Old Faithful-geiser sal waarskynlik ophou aktief wees.

Hudsonbaai sal oor die komende 10 000 jaar 100 meter vlakker word en die Oossee 90 meter, en die eilande van Hawaii sal 9 km na die noordweste skuif. Die Aarde sal in dié tyd waarskynlik ’n nuwe ysperiode binnegaan.

Op lang termyn het plaattektoniek kontinentverskuiwings tot gevolg. Dit word deur twee faktore veroorsaak: die energieopwekking in die planeet en die aanwesigheid van ’n hidrosfeer. As een van hulle verlore gaan, sal die kontinentale verskuiwing ophou.

Daar bestaan twee verskillende teorieë oor wat in die toekoms met die kontinente sal gebeur. In albei gevalle sal ’n nuwe superkontinent ontstaan.


Watter een van dié teorieë ook al waar word, die vorming van ’n nuwe superkontinent sal meebring dat 27% van die oseane verdwyn. Die vorming van ’n superkontinent sal ook die omgewing grootliks beïnvloed. Die berge wat sal ontstaan vanweë die botsings van die kontinente sal die weer verander en aardverwarming sal toeneem. Albei teorieë sal ’n massa-uitwissing tot gevolg hê. Eindelik sal die nuwe superkontinent ook weer opbreek.

Nog ’n geodinamiese gevolg in die verre toekoms is dat die Aarde se buitekern mettertyd sal afkoel en stol. Hierdeur sal die soliede binnekern groter word en die buitekern kleiner. Die groeiende binnekern sal binne 3 tot 4 miljard jaar die buitekern grotendeels verswelg. Dit sal tot gevolg hê dat die kern ’n soliede massa yster en ander swaarder elemente word. Die plaattektoniek sal dan tot ’n einde kom en die Aarde se magneetveld sal afneem of selfs verdwyn.

Die energie wat die Son uitstraal word veroorsaak deur kernfusie waardeur waterstof in helium omgesit word. Omdat daar geen konveksie in die Son se kern is nie, bou die helium daar op sonder dat dit deur die hele ster versprei word. Die temperatuur in die kern is te laag vir die kernfusie van heliumatome en daarom dra hulle nie by tot die netto energieopwekking wat nodig is om die hidrostatiese ewewig van die Son te behou nie.

Tans is byna die helfte van die waterstof in die kern opgebruik en die oorblywende atome is hoofsaaklik helium. Namate die getal waterstofatome per eenheid massa afneem, verminder hul energieopwekking deur middel van kernfusie. Dit lei tot ’n verlaagde druk, wat veroorsaak dat die kern krimp totdat die hoër druk en temperatuur die kerndruk in ewewig bring met die buitenste lae van die Son. Die hoër temperatuur versnel die tempo van waterstoffusie en so word die nodige energie opgewek om die ewewig te behou.
Die gevolg van hierdie proses is ’n toename in die energieopwekking van die Son. Toe die Son aanvanklik ’n hoofreeksster geword het, was sy ligsterkte maar 70% van wat dit nou is. Die ligsterkte het stelselmatig toegeneem met 1% elke 110 miljoen jaar. Daarom sal die Son oor drie miljard jaar sowat 33% helderder wees as nou. Die waterstof in die kern sal oor sowat 4,8 miljard jaar uitgeput wees, wanneer die Son 67% helderder is as nou. Daarna sal die Son steeds waterstof verbrand in ’n laag om die kern totdat die Son 121% so helder is as nou. Die ster sal dan die einde van sy hoofreeksfase bereik en eers ’n subreus word en eindelik ’n rooireus.

Namate die oppervlaktemperatuur van die Son styg, sal die hoeveelheid uitgestraalde energie toeneem. Die temperatuur op Aarde sal styg en die verwering van silikaatminerale sal versnel. Dit sal op sy beurt die vlak van koolstofdioksied (CO) in die atmosfeer verlaag. Binne die volgende 600 miljoen jaar sal die vlak van CO te laag wees vir C-fotosintese: sowat 50 dele per miljoen. In hierdie stadium sal bome en woude in hul huidige vorm nie meer kan bestaan nie; die laaste plante wat sal oorleef, is immergroen konifers. C-fotosintese sal egter voortduur teen laer konsentrasies, tot 10 dele per miljoen. Plante wat C-fotosintese gebruik, sal dus nog minstens 0,8 miljard jaar of moontlik 1,2 miljard jaar van nou af bestaan nadat die hoër temperature die biosfeer onvolhoubaar gemaak het. C-plante beslaan tans sowat 1% van die Aarde se bekende plantspesies. Sowat 50% van alle grasspesies en baie kruidagtige plante gebruik C-fotosintese.

Wanneer die koolstofdioksied tot die vlak daal waar fotosintese beswaarlik moontlik is, sal die verhouding van koolstofdioksied in die atmosfeer na verwagting afwisselend daal en styg. Plante sal floreer elke keer as die vlak styg vanweë tektoniese aktiwiteit en die dierelewe. Op lang termyn sal alle plante egter uitsterf terwyl die oorblywende koolstofdioksied deur die Aarde opgeneem word.

Die verlies aan plante sal ook lei tot die uiteindelike verlies aan suurstof en osoon, sowel as van die dierelewe. Die eerste diere wat sal uitsterf, is die groot soogdiere, dan die kleiner soogdiere en voëls, amfibieë, reptiele en eindelik die ongewerweldes.

In hul werk "The Life and Death of Planet Earth" meen die skrywers, Peter D. Ward en Donald Brownlee, dat die een of ander vorm van dierelewe sal voortbestaan selfs nadat die meeste plante uitgesterf het. Van die diere wat aanvanklik sal oorleef, is sommige insekte, akkedisse, voëls en klein soogdiere, asook lewe in die see. Sonder die suurstof wat deur plante verskaf word, sal die diere eindelik binne ’n paar miljoen jaar uitsterf wees versmoring. Selfs al bly genoeg suurstof in die atmosfeer oor deur middel van die een of ander volhardende vorm van fotosintese, sal die stygende wêreldwye temperatuur lei tot ’n stelselmatige verlies aan biodiversiteit. Wanneer die temperatuur nog hoër styg, sal die laaste oorblywende diere waarskynlik na die poolgebiede gedwing word, die voedselketting sal om fungusse sentreer en baie van die diere se liggaamstruktuur sal eenvoudiger maar sterker word. ’n Groot deel van die Aarde se oppervlak sal woestynagtig word en die dierelewe sal hoofsaaklik in die see voorkom. Weens die afname van suurstof in die water sal dié diere ook eindelik uitsterf.

Wanneer die Son 10% helderder is as nou, sal die Aarde se oppervlaktemperatuur styg tot en die oseane sal begin verdamp. Modelle van die Aarde se toekomstige omgewing dui daarop dat die vlak van water in die stratosfeer sal toeneem. Hierdie watermolekules sal deur die son se ultravioletstraling opgebreek word en waterstof sal uit die atmosfeer ontsnap. Oor sowat 1,1 miljard jaar sal al die oseane verdamp het.

In hierdie wêreld sonder oseane sal daar nog reservoirs op die oppervlak wees namate water vanuit die diep kors en mantel vrygestel word; daar word geskat dat daar ’n paar keer meer water hier is as in al die oseane. Van die water sal by die pole gevind word en daar sal per geleentheid reënstorms voorkom, maar die grootste deel van die Aarde sal ’n droë woestyn wees met groot duine wat die ewenaar bedek, soos dit tans op Saturnus se grootste maan, Titaan, lyk.

Selfs in hierdie droë toestande sal daar nog mikrobiese en selfs meersellige lewe wees. Oor sowat 2,8 miljard jaar sal die enigste lewe in poele water op hoogliggende gebiede voorkom of in grotte met vasgekeerde ys; ondergrondse lewe kan dalk nog langer voortduur.

Wat volgende gebeur, sal afhang van die vlak van tektoniese aktiwiteit. ’n Bestendige vrystelling van koolstofdioksied deur vulkaniese uitbarstings kan veroorsaak dat die atmosfeer ’n "superkweekhuis"-toestand bereik soos op die planeet Venus. Maar sonder oppervlakwater sal tektoniese aktiwiteit waarskynlik tot ’n einde kom en sal koolstofdioksied in die Aarde vasgevang bly.

Wanneer die Son waterstof buite die kern begin verbrand in plaas van in die kern, sal die kern begin krimp en die buitenste lae sal uitsit. Die algehele ligsterkte sal oor die volgende miljard jaar toeneem totdat dit 2 730 keer so sterk is as nou. In dié fase sal die Son vinniger massa verloor en sowat 33% sal deur die sonwind weggewaai word. Die laer massa sal beteken dat die wentelbane van die planete groter word. Die afstand tussen die Son en die Aarde sal met hoogstens 150% toeneem.

Die vinnigste uitsetting van die Son as ’n rooireus sal in die laaste fases plaasvind, wanneer die ster sowat 12 miljard jaar oud is. Sy radius sal tot sowat 1,2 AE verleng en dit sal waarskynlik Mercurius en Venus verswelg. Die Son se buitenste atmosfeer en weerstand van die Son se chromosfeer sal intussen die wentelbaan van die Aarde weer laat krimp en die planeet sal ook waarskynlik deur die Son verswelg word. Die aardkors en mantel, en uiteindelik die Aarde self, sal deur die Son vernietig word.

Voor dit gebeur, sal die Aarde die grootste deel van sy atmosfeer verloor en sy oppervlak sal bestaan uit ’n oseaan van magma met drywende kontinente van metale en metaaloksiede asook berge van vuurvaste stowwe. Sy oppervlaktemperatuur sal tot 2 130 °C styg. Intussen sal die Maan se wentelbaan ook kleiner word. Getykragte sal die Maan opbreek en ’n ringstelsel om die Aarde laat vorm. Eindelik sal die brokstukke met die Aarde bots.

’n Ander scenario is dat die Aarde nie deur die Son verswelg word nie. Dan sal die planeet egter steeds gestroop wees van sy kors en mantel, en net die kern sal oorbly.



</doc>
<doc id="82146" url="https://af.wikipedia.org/wiki?curid=82146" title="NG gemeente Calvinia">
NG gemeente Calvinia

Die NG gemeente Calvinia is die 35ste oudste gemeente in die Nederduitse Gereformeerde Kerk en die 33ste oudste in die destydse Kaapse Kerk met, soos die naam aandui, sy middelpunt op die Noord-Kaapse dorp Calvinia, hoewel die gemeente vir kerklike doeleindes ingedeel is in die Sinode van Wes-en-Suid-Kaapland. Omdat dit die oudste gemeente in die omgewing is, verleen dit ook sy naam aan die Ring van Calvinia. Die gemeente se Neogotiese kerkgebou is in 1899 voltooi en in 1982 tot 'n nasionale gedenkwaardigheid verklaar. Naas die moedergemeente het tot 2016 op Calvinia ook die gemeente Calvinia-Hantam bestaan wat in 1962 die laaste afstigting van die moedergemeente en die eerste op die dorp was. Die moedergemeente het in 2014 98 doop- en 393 belydende lidmate gehad en Calvinia-Hantam onderskeidelik 107 en 481.

Die eerste veeboer-baanbrekers het die Hantam, soos die omgewing vandag bekendstaan, 'n Afrikaanse vervorming van die Khoi-samestelling "!Han ‡ami" wat "rooiuintjiesberg" beteken, omstreeks 1744 bereik toe hulle hierheen getrek het agter hul skape aan. Aanvanklik was die naaste kerke dié van Swartland (op Malmesbury) en Tulbagh. Die boere wat hulle in die omgewing kom vestig het, moes indertyd oor 'n afstand van meer as 300 km reis om Nagmaal- of doopgeleenthede by te woon. Dié afstand is in 1826 met amper 200 km verkort deur die stigting van die gemeente Clanwilliam.

Dr. William Robertson, 'n Skotse predikant van die Nederduitse Gereformeerde Kerk in Suid-Afrika en een van die vroegste kerkleiers, wat van 1832 tot 1833 die eerste leraar van Clanwilliam was en na wie die dorp Robertson genoem is, het kort ná sy aankoms die eerste huisbesoek in die geskiedenis in die Berg- en Langvalleiwyk gehou. Daarna het die wyke Olifantsrivier (waar Citrusdal eers in 1916 as 'n afsonderlike gemeente sou afstig), Troe-Troe (Vanrhynsdorp, 1877), Hantam, Onder-Roggeveld en Bokkeveld gehou. Hoewel daar steeds die toegewydes was, het dr. Robertson dit betreur dat "die sedeloosheid in enige dele van die distrik sterk die oorhand geneem het, en dat 'n mens dus verplig sal wees om streng maatreëls daaromtrent te gebruik". 

Ds. E.F.H. de Roubaix, dr. Robertson se opvolger op Clanwilliam van 1833 tot 1843, het onvermoeid gepreek, siekes besoek, geskille uit die weg probeer ruim en ontsaglike opofferings gedoen en ontberings trotseer op sy baie en uitgebreide huisbesoekreise na die Sandveld (Graafwater, Leipoldtville), Benede-Olifantsrivier (Citrusdal), die Hardeveld (Nuwerus), Namakwaland (Garies, Springbok), Bokkeveld, Hantam en Onder-Roggeveld. Hy het honderde kinders gedoop, honderde jong mense en selfs bejaardes aangeneem, honderde pare in die huwelik bevestig en altyd die gemeentelede aangespoor om die sakramente liewer in die kerk op Clanwilliam te laat bedien. Op een so 'n besoek deur die Hantamwyk is 46 kinders gedoop, 11 lidmate aangeneem (onder wie 'n hoogs bejaarde) en 'n pragtige bedrag vir die uitbreiding van die Koninkryk ingesamel. 

Omstreeks 1837 het die kerkraad die beleid om diens aan die lidmate op die uithoeke te lewer, wou omkeer sodat die lidmate self met hul behoeftes na die kerk moes kom. Vandaar die besluit dat die in die wyke Bo-Olifantsrivier, Berg- en Langvlei en Mond-van-Olifantsrivier geen kinders op huisbesoek gedoop sou word nie; en in die wyke Onder-Bokkeveld, Onder-Roggeveld, Kamiesberg, Namakwaland en Hardeveld net in die allerdringendste omstandighede lidmate aangeneem sou word. Dié beleid het ongetwyfeld die behoefte aan afstigting van nuwe gemeentes voelbaarder gemaak. Ds. De Roubaix het self by meer as een geleentheid die afstigting van die Hantamwyk as 'n dringende behoefte gestel.

Nadat ds. De Roubaix Clanwilliam in 1843 verlaat het weens vier ernstige klagtes deur twee kerkraadslede, onder meer van drankmisbruik, die mishandeling van sy vrou en owerspel, is ds. P.K. Albertyn in Mei 1844 aangestel as tydelike leraar. Hy was net vier maande daar werksaam, maar het hom tog in dié kort tyd bemind gemaak. 'n Blywende verandering uit sy kort dienstyd, was dat Sondag as troudag vervang is deur Maandag.

Ná ds. Albertyn se vertrek is ds. H.L. de Villiers op 23 Februarie 1845 in die gemeente bevestig. Sy taak is enigsins vergemaklik deur die stigting van Clanwilliam se eerste dogtergemeente, naamlik Hantam, op 5 April 1847. Dit was die verwesenliking van die ideaal waarvoor ds. De Roubaix hom sedert 1837 beywer het en herhaaldelik by die Ring gepleit het.

Die stigtingsvergadering is op 19 Januarie 1847 op die plaas Tygerhoek gehou onder voorsitterskap van ds. J.C. Le Febre Moorrees, die vader van prof. Adriaan Moorrees van die Stellenbosse Kweekskool en die man na wie Moorreesburg genoem is omdat die gemeente tydens sy land dienstyd op Malmesbury van Swartland afgestig is. Ook die afgestigte gemeente was ontsaglike groot; daarom het in later jare die gemeentes Nieuwoudtville, Brandvlei (albei 1897), Loeriesfontein (1935) en Calvinia-Hantam (1962, ingelyf by die moedergemeente in 2016) afgestig.

Die nuwe gemeente was nog herderloos, maar die twee ouderlinge en vier diakens, wat deur die Ringskommissie benoem is, is op 12 Desember 1847 voorgestel en kon met die aanvoorwerk begin. 'n Stuk grond van 1 200 ha is aangekoop van die eienaar van Hoogekraal, veldk. Abraham van Wyk, 'n grootjie van 'n latere moderator van die NG Kerk, dr. Abraham van der Merwe, wat in 1897 in die distrik gebore is. Op dié stuk grond is die dorp aangelê en die kerk, wat op 7 September 1849 ingewy is, gebou. Omdat Hantam sowat vier jaar herderloos sou bly, moes ds. De Villiers van die moedergemeente, wat die dogter se konsulent was, verantwoordelikheid vir die fondamentlegging aanvaar, tesame met die verantwoordelikhede in sy eie, reusagtige gemeente, wat darem in 1850 nog ietwat verklein is deur die afstigting van Namakwaland.

Die kerkraad se volgende taak was die bou van 'n pastorie, maar toe die eerste leraar, ds. N.J. Hofmeyr, later een van die eerste twee hoogleraars aan die Kweekskool, op 12 September 1851 verwelkom is, was dié pastorie met sy uitsonderlike drie gewels aan die voorkant onvoltooid. Dit sou Calvinia eindelik 99 jaar as pastorie dien en is later gesloop.

Op die eerste gewone kerkraadsvergadering het ds. Hofmeyr voorgestel dat die nuwe kerkdorp herdoop moes word ter ere van die kerkhervormer Johannes Calvyn. Dit is eenparig goedgekeur. Sedert die publikasie van die goewermentskennisgewing in die "Staatskoerant" van 30 Oktober 1851 staan die dorp as Calvinia bekend. 

Ná ds. Hofmeyr se vertrek in 1858 na Stellenbosch was die gemeente vyf jaar lank vakant. Die tweede predikant, ds. Thomas McCarter, se dienstyd op Calvinia was minder geseënd. Hy was een van die laaste agt Skotse predikante wat in die loop van die 19de eeu na Suid-Afrika gekom het om eers die Britse koloniale regering se verengelsingsbeleid te help deurvoer en die tekort aan predikante aan te vul, maar later die geledere van die NG Kerk moes versterk teen "die dreigende aanvalle van die liberalisme", volgens eerw. Andries Dreyer, eerste argivaris van die Kaapse Kerk. Ds. McCarter en sy kollegas is in Skotland gewerf deur dr. William Robertson, sowat 30 jaar vantevore die eerste leraar van Calvinia se moedergemeente, Clanwilliam. Hy was self 'n Skot wat hom mettertyd heeltemal met die lot van die Afrikaans-Hollandse bevolking in Suid-Afrika vereenselwig het.

Onder die 25 Skotse predikante wat van 1818 na Suid-Afrika gekom het, was daar diegene wat hulle dadelik aangetrokke gevoel het deur die vroomheid, vriendelikheid en hartlikheid van die Afrikaans-Hollandse bevolking, wat die volk se lief en leed gedeel het en wat deur puriteinse nougesetheid, die getrouheid van hulle herderlike arbeid en hul godsalige lewenswyse 'n geseënde invloed op die ontwikkeling van die lidmate se godsdienstige lewe uitgeoefen het.

Ds. McCarter, 'n gerespekteerde predikant, was nietemin een van dié uitsonderings op die reël. Hy het nooit Hollands magtig geword nie en kon die gemeente nooit behoorlik verstaan nie. Sy preke was volgens oorlewing vir die kerkgangers onverstaanbaar weens sy geradbraakte Hollands. Dit het in 1877 aanleiding gegee tot die stigting van 'n tweede gemeente op Calvinia wat bedien is deur ds. G.A. Scholtz (1878 tot 1882, waarna hy leraar was van Hopetown, waar 'n verdeelde gemeente kort voor sy koms geheel is, en toe van 1889 tot sy aftrede in 1908 van Colesberg).

Deur die beywering van ds. Scholtz en die tussenkoms van prof. Hofmeyr is die twee gemeentes ná die vertrek van 'n ontnugterde ds. McCarter terug na sy vaderland in 1882 verenig. Dié vereniging het volgens oorlewering gepaardgegaan met die stort van menige traan en is in 'n sekere mate aangevuur die noodsaaklikheid van samehorigheid midde-in die Eerste Vryheidsoorlog. Die verenigde gemeente se eerste predikant was ds. William Robertson, wat hierheen gekom het van Tulbagh af, maar ná 'n bediening van ses jaar moes bedank. Die beskikbare bronne vermeld nie wat aanleiding tot sy bedanking gegee het nie, maar sowat vier jaar later is hy bevestig in die gemeente Petrusburg, waar hy tot sy aftrede in 1904 gearbei het.

Ná ds. Robertson se vertrek kon die gemeente 'n rustiger tydperk binnegaan waarin tussen 1897 en 1962 vier dogtergemeentes afgestig is.


Calvinia het aan die einde van die 1940's 'n volle 1 740 belydende lidmate gehad en nagenoeg duisend dooplidmate. Aan die begin van die 1960's, twee jaar voor die afstigting van Calvinia-Hantam, was dit onderskeidelik 1 765 en 1 100. Omstreeks 1985 was die twee gemeentes se totaal nog 1 350 belydende lidmate en 580 dooplidmate, maar teen 2012 het dit teruggesak tot onderskeidelik 875 en 205.




</doc>
<doc id="82156" url="https://af.wikipedia.org/wiki?curid=82156" title="Juraj Dobrila-Universiteit van Pula">
Juraj Dobrila-Universiteit van Pula

Die Juraj Dobrila-Universiteit van Pula (Kroaties: "Sveučilište Jurja Dobrile u Puli") is ’n Kroatiese universiteit in Pula in Istrië. Dit is in 2006 gestig en het 2465 studente.



</doc>
<doc id="82160" url="https://af.wikipedia.org/wiki?curid=82160" title="Doris Lessing">
Doris Lessing

Doris May Lessing (née Tayler, * 22 Oktober 1919 in Kermanshah, Iran; † 17 November 2013 in Londen) was 'n Britse skryfster, digteres, toneelskryweres, librettis en biograaf.

Doris Lessing is as dogter van 'n Britse koloniale offisier in diens van die Bank van Persië en sy vrou, 'n Engelse verpleegster, in Iran gebore en het later met haar ouers na die destydse Britse kolonie Suid-Rhodesië (tans Zimbabwe) verhuis. In 1939 het sy met haar eerste eggenoot, Frank Charles Wisdom, getrou. Uit dié huwelik is twee kinders gebore. In 1943 is die egpaar van mekaar geskei. Twee jaar later het Doris Lessing met die Duitse kommunis Gottfried Lessing in die huwelik getree by wie sy 'n seun, Peter, gehad het. Nadat ook hierdie huwelik geskei is, het Lessing haar met haar seun in Engeland gevestig. Lessing het felle kritiek op die amptelike rassebeleid in Suid-Rhodesië en Suid-Afrika gelewer en is in 1956 in albei lande verban.

Haar literêre werk strek oor 'n verskeidenheid genres, waaronder haar halfbiografiese ervarings in die politieke en sosiale stryd in Afrika, psigologiese rillers en wetenskapsfiksie. Haar bekendste romans sluit "The Grass Is Singing" (1950), 'n reeks van vyf romans wat as "Children of Violence" (1952-1969) gepubliseer is, "The Golden Notebook" (1962), "The Good Terrorist" (1985), en die wetenskapsfiksiereeks "Canopus in Argos: Archives" (vyf romans, 1979-1983) in. Alhoewel "The Golden Notebook" as een van die 20ste eeuse sleutelromans oor die verhouding tussen mans en vroue beskou word, het Lessing haar as skryweres van die vrouebeweging gedistansieer.

In 2007 is die Nobelprys vir Letterkunde aan Doris Lessing toegeken. Die Sweedse Akademie het haar beskryf as 'n "epiese skrywer van die vroulike ervaring wat 'n verdeelde beskawing met skeptisisme, vurigheid en visionêre sterkte noukeurig ondersoek het". Lessing was die elfde vrou en die oudste persoon wat ooit die Nobelprys vir Letterkunde ontvang het.

In 2001 is Lessing vir haar lewenswerk in die Britse letterkunde met die David Cohen-prys vereer. Die Britse dagblad "The Times" het haar op 'n lys van die "50 grootste Britse skrywers sedert 1945" vyfde geranglys.




</doc>
<doc id="82161" url="https://af.wikipedia.org/wiki?curid=82161" title="Kwartêre Ystydperk">
Kwartêre Ystydperk

Die Kwartêre Ystydperk (ook bekend as die Kwarternêre, Pleistoseen- of Huidige Ystydperk) is die ystydperk wat die hele Kwartêr omvat (van 2,58 miljoen jaar gelede tot die hede) en gekenmerk word deur permanente ysbedekkings op Antarktika en Groenland en die periodieke voorkoms van groot ysbedekkings op Noord-Amerika en Eurasië. Aangesien daar al sedert die Oligoseen onafgebroke sprake is van ’n ysbedekking op Aarde, word die Kwartêre Ystydperk ook beskou as ’n onderdeel van die Laat-Kainosoïkum-ystydperk.

In die afgelope 2,58 miljoen jaar was daar tientalle siklusse van ystye (kouer of glasiale tydperke) en tussen-ystye (warmer of interglasiale tydperke). Tussen ongeveer 2,58 en 1 miljoen jaar gelede het siklusse sowat 40 000 jaar geduur. Vanaf ongeveer 1 miljoen jaar gelede duur siklusse 100 000 jaar. Die glasiale tydperke duur sowat 80 000 jaar en die interglasiale tydperke sowat 20 000 jaar.

Gedurende die Kwartêr was daar in die glasiale sowel as interglasiale tydperke yskappe op die pole. In kouer periodes was die yskappe groter en in warmer periodes het hulle gekrimp. In die afgelope 2,58 miljoen jaar het die yskappe altesaam 100 keer gegroei en gekrimp. Antarktika is al sedert die begin van die Kwartêr met ys bedek en daarom word die hele Kwartêr as ’n ystydperk beskou.

Die Aarde is tans in ’n interglasiale tydperk, wat tussen 10 000 en 15 000 jaar gelede begin het met die aanvang van die Holoseen-epog. Dit het veroorsaak dat die ysbedekkings van die laaste glasiale tydperk begin verdwyn het. Oorblyfsels van hierdie ys word steeds op sowat 10% van die Aarde se oppervlak aangetref, veral Antarktika en Groenland. Aardverwarming het die verkleining van die ysbedekking sedert 1850 versnel.



</doc>
<doc id="82163" url="https://af.wikipedia.org/wiki?curid=82163" title="Kwartêr">
Kwartêr

Die Kwartêr of Kwarternêr is op die geologiese tydskaal die jongste geologiese periode. Dit beslaan die afgelope 2,58 miljoen jaar tot op hede en is die laaste onderverdeling van die era Kainosoïkum. Dit volg op die Neogeen en is onderverdeel in twee tydvakke: die Pleistoseen en Holoseen.

Die Kwartêr is in 1760 as die "vierde onderverdeling" voorgestel deur Giovanni Arduino Die voorafgaande periode is eers die "Tersiêr" genoem, maar dit word nie meer as ’n amptelike periode beskou nie hoewel die term nog algemeen gebruik word.

Omdat Antarktika al sedert die begin van die Kwartêr met ys bedek is, word die hele periode as ’n ystydperk beskou. Binne die Kwartêr kom verskeie kouer periodes (ystye of glasiale tydperke) voor wanneer groot dele van die Aarde met ys bedek is. Hulle word afgewissel deur warm periodes (tussen-ystye of interglasiale tydperke) wanneer die ysbedekkings kleiner word.

Die Holoseen is die laaste 11 000 jaar van die Kwartêr en die tydvak waarin die Aarde hom nou bevind. Dit is ’n interglasiale tydperk.

Die Kwartêr word verder gekenmerk deur die uitsterwing van talle plant- en diersoorte, deur die vinniger evolusie van bepaalde groepe soogdiere en deur die groot migrasiebewegings van talle organismes, alles as gevolg van die groot klimaatsveranderings. Dit is ook die periode waarin die moderne mens sy verskyning gemaak, geëvolueer en oor die Aarde versprei het.



</doc>
<doc id="82165" url="https://af.wikipedia.org/wiki?curid=82165" title="Epog (geologie)">
Epog (geologie)

’n Epog is op die geologiese tydskaal ’n tydperk wat korter as ’n periode en langer as ’n tydsnede is. Die Aarde is tans in die Holoseen-epog van die Kwartêre periode. Rotslae wat tydens ’n epog agtergelaat word, word ’n serie genoem. Series is onderafdelings van die stratigrafiese kolom wat nes epogs ’n onderverdeling van die geologiese tydskaal is. Nes ander geochronologiese verdelings, word epogs normaalweg onderskei deur aansienlike veranderings in rotslae.

Epogs word veral gebruik vir die jonger Kainosoïkum-era, waarvan talle fossiele gevind is; paleontoloë het dus meer gedetailleerde kennis van gebeure in dié tyd. Die term word minder algemeen gebruik vir die ander eras en eons, aangesien minder fossiel-getuienis bestaan wat die mens ’n duidelike beeld van dié tydperke gee.



</doc>
<doc id="82166" url="https://af.wikipedia.org/wiki?curid=82166" title="Periode (geologie)">
Periode (geologie)

’n Periode is op die geologiese tydskaal ’n tydperk wat korter as ’n eon of era is. Periodes kan wissel van 23 miljoen tot 250 miljoen jaar en word weer verdeel in epogs.


</doc>
<doc id="82167" url="https://af.wikipedia.org/wiki?curid=82167" title="Tydsnede (geologie)">
Tydsnede (geologie)

’n Tyd of tydsnede is op die geologiese tydskaal ’n tydperk waarin epogge verdeel word. 

Die Paleogeen-periode bestaan byvoorbeeld uit die epogge Paleoseen, Eoseen en Oligoseen en die epog Paleoseen uit die tydsnedes Danium, Selandium en Tanetium.


</doc>
<doc id="82169" url="https://af.wikipedia.org/wiki?curid=82169" title="Era (geologie)">
Era (geologie)

’n Era is op die geologiese tydskaal ’n tydperk wat korter as ’n eon is en op sy beurt verdeel word in periodes.


</doc>
<doc id="82170" url="https://af.wikipedia.org/wiki?curid=82170" title="Eon (geologie)">
Eon (geologie)

’n Eon is op die geologiese tydskaal ’n tydperk wat korter as ’n super-eon is en word weer verdeel in eras, periodes, epogs, tydsnedes en chrons. 

Die stratigrafiese terme eonoteem, erateem, sisteem, serie, etage en chronosone word gebruik vir die rotslae wat ooreenstem met hierdie geologiese tydperke in die Aarde se geskiedenis.


</doc>
<doc id="82177" url="https://af.wikipedia.org/wiki?curid=82177" title="Sitrus">
Sitrus

Sitrus is die versamelnaam vir 'n verskeidenheid soortgelyke subtropiese vrugte van die genus "Citrus" (of blomdraende plante) in die familie Rutaceae. Sitrus het klaarblyklik ontstaan in die deel van Suidoos-Asië wat deur Noordoos-Indië, Mianmar (Birma) en die Yunnan-provinsie van China begrens word.

Die bekendste voorbeelde van sitrusvrugte is:


</doc>
<doc id="82186" url="https://af.wikipedia.org/wiki?curid=82186" title="John Tavener">
John Tavener

Sir John Tavener (*28 Januarie 1944 – †12 November 2013) was ’n Britse komponis bekend vir sy uitgebreide uitsette van godsdienstige werke insluitend "The Whale", "The Protecting Veil" en "Song for Athene". Hy het as ’n wonderkind begin; in 1968 op die ouderdom van 24 is hy deur The Guardian beskryf as “die musikale ontdekking van die jaar”, terwyl The Times gesê het hy is “onder die allerbeste kreatiewe talente van sy generasie.” Gedurende sy loopbaan het hy een van die bekendste en gewildste komponiste van sy generasie geword. Tavener is in 2000 tot ridder geslaan vir sy dienste aan musiek. Hy is ook met die Ivor Novello-toekening beloon.

Tavener is op 28 Januarie 1944 in Wembley in Londen gebore. Sy ouers het ’n boubedryf beheer en sy vader was ook ’n orrelis in die St Andrew’s Presbiteriaanse Kerk in Frognal, Hampstead. Op twaalfjarige ouderdom is Tavener na Glyndebourne geneem om Mozart se "Die Towerfluit" te sien; dit was ’n werk waar hy vir die res van sy lewe van gehou het. In dieselfde jaar as wat hy Stravinsky se mees onlangse werk, "Canticum Sacrum" gehoor het – ’n stuk wat hy later beskryf het as “die stuk wat my wakker gemaak het en my geïnspireer het om ’n komponis te word.”

Tavener was ’n musiekleerling aan die Highgateskool (waar John Rutter ook ’n leerling was). Die skoolkoor is dikwels deur die BBC gebruik in werke waarvoor seunstemme benodig is. Hierdeur het Tavener koorervaring opgedoen waar hy werke soos Mahler se Derde Simfonie en Orff se "Carmina Burana". Hy het aan Highgate begin met komposisie maar ook klavier gespeel. Hy het onder andere Beethoven se Vierde Klavierkonsert en saam met die Nasionale Jeugorkes in 1961 Sjostakowitsj se Tweede Klavierkonsert gespeel. Hy het in 1961 orrelis en koorleier aan St John’s Presbiteriaanse Kerk in Kensington geword waar hy vir 14 jaar betrokke was.

Tavener het in 1962 aan die Koninklike Musiekakademie ("Royal Academy of Music") begin studeer waar Sir Lennox Berkeley, onder andere, sy dosent was. Gedurende sy studies aldaar het hy besluit om klavier te laat vaar en homself aan komposisie te wy.

Tavener het in 1968 op die voorgrond gekom met sy dramatiese kantata genaamd "The Whale" wat gebaseer was op die Ou Testamentiese verhaal van Jona. Dit is vir die eerste keer gehoor tydens die debuutkonsert van die Londen Sinfonietta wat ook die openingskonsert van die Koningin Elizabeth-saal was. Tavener se jonger broer, Roger, was in daardie tyd besig met bouwerk aan Ringo Starr se huis. Deur die musikant se belangstelling in musiek het Roger die Beatles oortuig om "The Whale" te laat opneem deur Apple Records en in 1970 vry te stel. Die volgende jaar het Tavener begin klasgee aan die Trinity Musiekkollege in Londen. Van Tavener se ander werke wat deur Apple vrygestel is, sluit sy "Celtic Requiem" in. Benjamin Britten was so beïndruk met laasgenoemde werk dat hy Covent Garden oorreed het om Tavener opdrag te geen vir ’n opera: die resultaat was "Thérèse", ’n libretto wat deur die dramaturg Gerard McLarnon geskryf is. Toe dit in 1979 opgevoer is, was die gevoel dat dit te staties is om ’n suksesvolle drama te wees.

Tavener is diep geraak deur sy kortstondige huwelik van agt maande aan die Griekse danseres Victoria Maragopoulou in 1974. Sy kameropera "A Gentle Spirit" (1977) met ’n libretto deur McLarnon gebaseer op ’n storie deur Fjodor Dostojefski, handel oor ’n pandhandelaar wie se huwelik misluk in so ’n mate dat sy vrou selfmoord pleeg. Dit is beskou as “ver verhewe bo "Thérèse" met die interne drama meer geskik vir die verhoog.” Wat noemenswaardig is, is dat dit die Russiese Ortodoksie aangeraak het waartoe McLarnon jare vantevore reeds bekeer is.

Tavener het hom in 1977 tot die Russies-Ortodokse Kerk bekeer. Ortodokse teologie en liturgiese tradisies het ’n groot invloed op sy werke geword. Hy was in die besonder nuuskierig oor die mistisisme daarvan. Hy het daarom musiek getoonset van die Kerkvaders en ’n toonsetting van die Heilige Liturgie van St. Johannes Chrysostomus wat die belangrikste eucharistiese liturgie van die Ortodokse Kerk is. Dit was ook Tavener se eerste direk Ortodoksgeïnspireerde musiek.

Tavener se gevolglike ontdekkings van Russiese en Griekse kultuur het uitgeloop in die "Akhmatova Requiem": hierdie stuk het egter nie veel sukses geniet tydens die debuut in 1981 by die Edinburgh-fees of tydens die daaropvolgende week se vertoning tydens die Proms, waar talle gehoorlede uit die vertoning gestap het. ’n Stuk wat groter sukses behaal het was Tavener se kort acapella toonsetting van William Blake se gedig "The Lamb" wat hy op ’n middag in 1982 vir sy neef Simon se derde verjaardag geskryf het. Hierdie eenvoudige homofone stuk word normaalweg as ’n kerslied opgevoer. Latere prominente werke sluit "The Akathist of Thanksgiving" (1987) wat geskryf is ter viering van die duisendjarige bestaan van die Russies-Ortodokse Kerk, "The Protecting Veil" (1987) wat vir die eerste keer in 1989 tydens die Proms uitgevoer is deur die tjellis Steven Isserlis en die Londense Simfonieorkes, en "Song for Athene" (1993). Die twee koorwerke was toonsettings van tekste deur Moeder Thekla, ’n Russies-Ortodokse abdis wat tot haar dood in 2011 Tavener se geestelike adviseur was. "Song for Athene" het besondere blootstelling geniet toe dit uitgevoer is tydens die begrafnis van Diana, Prinses van Wallis in 1997.

Tavener se "Fall and Resurrection" wat die eerste keer in 2000 opgevoer is, het instrumente soos ’n ramshoring, neyfluit en kaval gebruik. Dit is gewei aan die Prins van Wallis wat ’n lewenslange vriend van Tavener was. In 2003 het Tavener "The Veil of the Temple" gekomponeer (dit is gedebuteer in die Temple-kerk in Londen) wat gebaseer is op tekste uit ’n aantal verskillende gelowe. Tavener het dit geïdentifiseer as “die hoogste prestasie van my lewe”; dit is ’n stel vir vier kore, verskeie orkeste en soliste en duur sewe uur. "Prayer of the Heart" wat vir Björk geskryf is en deur haar opgevoer is, is vir die eerste keer in 2004 opgevoer. In 2007 het Tavener "The Beautiful Names" gekomponeer. Dit is ’n toonsetting van die 99 name van God in die Moslemtradisie en gesing in Arabies.

In die Britse media is wyd gespekuleer dat Tavener die Ortodokse Christenskap laat vaar het om ’n aantal ander gelowe insluitend Hindoeïsme en Islam te ondersoek, en dat hy ’n volgeling van die tradisionalistiese filosoof Frithjof Schuon geword het. In ’n onderhoud met The New York Times het Tavener aan die Britse musiekjoernalis Michael White gesê: “Ek het ’n punt bereik waar alles wat ek geskryf het verskriklik strak en bekrompe was volgens die tonale stelsel van die Ortodokse Kerk en ek het die behoefte gehad, ten minste in my musiek, om meer universeel te wees: om ander kleure en tale in te neem.” Die onderhoudvoerder het ook geskryf dat hy “nie die Ortodoksie laat vaar het nie. Hy bly ’n toegewyde Christen.” In ’n onderhoud in 2010 met "Sacred Music", ’n televisoeprogram vir BBC Four, het Tavener homself as “essensieel Ortodoks” beskryf. Hy het sy behoefte na die ontdekking van die musikale tradisies van ander gelowe en sy nakoming van die Ortodokse Christelike geloof op "Start The Week", wat enkele dae voor sy dood (11 November 2013) opgeneem en uitgesaai is, benadruk.

Tavener het in 1991 met Maryanna Schaefer getrou (dit was sy tweede huwelik); hulle het drie kinders gehad, Theodora, Sofia en Orlando. Hy het regdeur sy lewe noemenswaardige gesondheidsprobleme gehad. Toe hy in sy dertigs was het hy ’n beroerte gehad en hartsjirurgie ondergaan en in sy veertigs is ’n gewas verwyder en het hy twee hartaanvalle gehad wat hom baie broos gemaak het. Hy is in 1990 gediagnoseer met Marfansindroom gediagnoseer. Lady Tavener het in Oktober 2008 op BBC Radio 4 ’n liefdadigheidsappèl ten bate van die Marfantrus uitgesaai.

Tavener is op 12 November 2013 in die ouderdom van 69 oorlede in sy huis in Child Okeford in Dorset. In die musiekwêreld het die komponiste John Rutter en Peter Maxwell Davies, tjellis Steven Isserlis, Neil Portnow, president van die Nasionale Akademie vir Opnamekuns en -wetenskap, Roger Wright, beheerder van BBC Radio 3 en regisseur van die Proms, en die sopraan Patricia Rozario hulde gebring. ’n Huldeblyk is ook van Charles, Prins van Wallis ontvang.

John Rutter beskryf Tavener as iemand wat die “baie unieke gawe” het om “ ’n gehoor tot diepe stilte te bring.” Volgens Steven Isserlis “het hy sy eie stem gehad. Hy het nie geskryf om gewild te wees nie – hy het die musiek geskryf wat hy moes skryf.”

Terwyl Tavener se vroegste musiek deur Igor Strawinski en Olivier Messiaen – hy het dikwels die klankwêreld van Strawinski opgeroep, in die besonder in "Canticum Sacrum" en die ekstatiese kwaliteit wat in verskeie werke van Messiaen gevin word – sy latere musiek het al hoe yler begin word en het wye registerruimte gebruik en was gewoonlik diatonies-tonaal. Tavener het Arvo Pärt erken as ’n “geesgenoot” en het ’n gemene gelowige tradisie en ’n voorliefde vir tekstuele deursigtigheid met hom gedeel.




</doc>
<doc id="82189" url="https://af.wikipedia.org/wiki?curid=82189" title="Ciabatta">
Ciabatta

Ciabatta [tʃaˈbatːa] is 'n broodsoort van Italiaanse oorsprong wat van koringmeel, sout, gis, water en olyfolie berei word. Die Italiaanse naam beteken in Afrikaans "pantoffel" en verwys na die plat en langwerpige vorm van die brood. Ciabatta is oorspronklik van suurdeeg berei, maar tans word dikwels gis as rysmiddel gebruik. Die vroegste voorloper van Ciabatta-brood het sy oorsprong in die provinsie Como in Lombardye, Noord-Italië.

Tipiese kenmerke van Ciabatta is die stewige kors en opgepofte tekstuur. Tradisionele Ciabatta het 'n sterk aroma aangesien bakkers die deeg tot drie ure in 'n koel plek laat rus - in teenstelling met industrieel vervaardigde Ciabatta. Klaargebakte Ciabatta-brood word in 'n groot verskeidenheid variante aangebied wat onder meer met okkerneute, gedroogde tamaties, pepperoni, olywe, kruie soos oregano en tiemie en ander speserye gegeur word.

Resepte


</doc>
<doc id="82191" url="https://af.wikipedia.org/wiki?curid=82191" title="Aden">
Aden

Aden (Arabies: عدن) is die tweede grootste stad van Jemen naas die hoofstad, Sanaa, en is die belangrikste hawestad van dié land aan die Golf van Aden. Die stad het 'n bevolking van 760 923 in 2012 gehad en het 'n oppervlakte van 760 km². Vanaf 1967 tot 1990 het dit as hoofstad van die Demokratiese Volksrepubliek van Jemen gedien.


</doc>
<doc id="82192" url="https://af.wikipedia.org/wiki?curid=82192" title="Waarde (plek)">
Waarde (plek)

Waarde is 'n dorp in die munisipaliteit Reimerswaal in die Nederlandse provinsie Zeeland, geleë op Suid-Beveland.


</doc>
<doc id="82200" url="https://af.wikipedia.org/wiki?curid=82200" title="Plaattektoniek">
Plaattektoniek

Plaattektoniek is die teorie wat die geografiese ligging van kontinente, oseane, berge en ander strukture in die aardoppervlak verklaar. Dit dek ook die voorkoms van aardbewings, vulkane, oseaniese trôe en Mid-oseaniese riwwe.

Volgens die teorie is die buitenste laag van die Aarde, die litosfeer (sowat 100 km dik), verdeel in tektoniese plate wat onafhanklik van mekaar oor die aardoppervlak beweeg.

Daar is sewe groot tektoniese plate.

Daartussen is 'n paar kleiner plate:

Aardbewings, vulkane, berge en oseaniese trôe kom aan die grense van hierdie plate voor, wat tussen 0 mm en 100 mm per jaar skuif.

Alfred Wegener het in die twintigerjare reeds begin om die teorie van plaattektoniek te ontwikkel. Hy het dit kontinentverskuiwing genoem. Hy het veral na die kontinente se vorms gewys. Afrika en Suid-Amerika het byvoorbeeld kusvorms wat min of meer aanmekaar pas. Ongelukkig kon hy nie verduidelik hoe hele kontinente oor duisende kilometers kon verskuif nie en sy teorie is deur die meeste geoloë verwerp. Dit was veral die vooraanstaande Amerikaanse geoloë Bailey Willis en Charles Schuchert wat in 1932 die teorie met minagting verwerp het. Du Toit in Suid-Afrika was 'n uitsondering. Hy het voortgegaan om die geologie van Suid-Amerika en Suider-Afrika te bestudeer en te vergelyk en het opmerklike ooreenkomste gevind en gepubliseer. Maar in die geologiese wêreld is geen notisie van sy werk geneem nie.

In die jare 1960–'70 het dit verander. Magnetiese navorsing van die bodem van die Atlantiese Oseaan het aangetoon die mid-oseaniese rif is die jongste deel van die bodem en dat die vorming van meer bodem die kontinente aan die kant skuif. Die spoed waarmee dit gebeur, kan gemeet word. Die meganisme is nou ook bekend. Dit word veroorsaak deur die konveksie wat in die Aarde se mantel plaasvind.


</doc>
<doc id="82205" url="https://af.wikipedia.org/wiki?curid=82205" title="Golf van Oman">
Golf van Oman

Die Golf van Oman (Arabies: خليج عُمان‎, Persies: دریای ایران "Irannese See" of دریای فارس‎ "Persiese See") 'n golf van die Arabiese See. Dit is tussen Oman en die Verenigde Arabiese Emirate aan die noordweste van die Arabiese Skiereiland en die lande Iran en Pakistan in die noorde geleë.

Die Golf van Oman is deur die Straat van Hormuz met die Persiese Golf verbind. Dit vorm 'n belangrike seestraat vir die transport van ruolie. Belangrike hawestede wat hier geleë is: Maskat in Oman, Chabahar in Iran en Gwadar in Pakistan.


</doc>
<doc id="82208" url="https://af.wikipedia.org/wiki?curid=82208" title="As jy sing">
As jy sing

As jy sing is 'n Afrikaanse rolprent wat op 12 November 2013 in Suid-Afrika vrygestel is. Die hoofrolle word deur Bobby van Jaarsveld en Leah van Niekerk vertolk. Die rolprent het goed by die loket gevaar en het sewe persent meer verdien in sy openingsnaweek as die vorige jaar se treffer, Semi-soet.

Die rolprent is 'n musiekblyspel. Dit het geen ouderdomsperk nie, maar ouerleiding word aanbeveel (taalgebruik).


Mnr. Conradie is 'n konvensionele musiek-onderwyser wat lewe vir sy sanggroep, die bekfluitjies. Die bekfluitjies verteenwoordig die verstotelinge van hulle sport-mal skool. Omstandighede forseer hulle om te baklei vir dit waarin hulle glo – hulle musiek – want as hulle sing, maak die lewe net meer sin!




</doc>
<doc id="82209" url="https://af.wikipedia.org/wiki?curid=82209" title="Slag van Nooitgedacht">
Slag van Nooitgedacht

Die Slag van Nooitgedacht het op 13 Desember 1900 tydens die Tweede Vryheidsoorlog plaasgevind op die plaas Nooitgedacht. Nooitgedacht is aan die suidekant van die Magaliesberg, ongeveer 30km noordwes van Krugersdorp geleë. Hier het magte van die drie Boere generaals Koos de la Rey, Christiaan Beyers en Jan Smuts 'n Britse Mag, onder beheer van generaal Clements, 'n gevoelige neerlaag toegedien. Die Boeremag was ongeveer 2500 man en die Britse mag 2000 man sterk. Die Boeremagte het oor die gebruik van vyf en die Britse Mag dié van 10 kanonne beskik. 

Op 12 Desember het generaal Beyers die Magaliesberg by Boschfontein gekruis en kragte met die ander twee generaals saamgesnoer. Die drie generaals het vanaf die kruin van die Magaliesberg die Britse kamp bespied en gesien dat daar tekortkominge in die verdedigingstelsel van die Britte was. Hul plan was dat generaal Beyers die Britse Mag op die kruin van die berg met 1000 Burgers sal aanval en dat genls. Smuts en De la Rey die Britse Magte, wat onder die berg gevestig was, met 700 Burgers elk sou aanval. Die Britse magte, op die kruin, het weerskante van 'n ravyn gekamp.

Om 3:30 die oggend generaal De la Rey se Burgers die eerste skote geskiet. Generaal Beyers se Burgers het om 5:00 tot die slag toegetree en om 7:00 was die Britse Magte op die kruin verslaan. Die Boere kon toe vanaf die bokant van die berg op die Britse Mag skiet. Die meeste Britse soldate het op die vlug geslaan na die fort by Vaalkop.

Die Boereverliese was as volg: 32 gesneuweldes en 46 gewond terwyl daar 109 Britse soldate gesneuwel het, 186 gewond was en 35 gevange geneem was. Die Boere het ook 70 waens vol met voorraad, 200 tente, 700 perde en muile, 500 trekosse en baie ammunisie buitgemaak. Generaal Clements kon daarin slaag om te ontsnap.




</doc>
<doc id="82210" url="https://af.wikipedia.org/wiki?curid=82210" title="Slag van Helvetia">
Slag van Helvetia

Die Slag van Helvetia het op 29 Desember 1900 tydens die Tweede Vryheidsoorlog plaasgevind by Helvetia, 10km noord van Machadodorp. Hier het die Boere Magte onder leiding van generaals Ben Viljoen en Chris Muller 'n oorwinning oor die Britse Magte, onder leiding van Majoor Cotton, behaal. Die Boere mag was 350 man en die Britse mag 350 man sterk en die Britte het een kanon van 120mm tot hulle beskikking gehad.

Vroeg die oggend van 29 Desember het die Boere die kamp van Cotton gelyktydig uit die ooste en die weste aangeval. Die Britte was houtgerus en het nie wagte uitgeplaas nie. Die Boere het die kamp in die donker bereik en die Britte in hulle pajamas gevang. Die Britte het gou oorgegee. Boere verliese was drie gesneuweldes en vyf gewond terwyl die verliese aan Britse kant elf gesneuweldes en 29 gewondes, onder andere ook Majoor Cotton, was. Die Boere het ook 235 Britse soldate gevange geneem. Hulle het ook die kanon gebuit. Na die slag het die Boere alle voorrade verbrand en toe gevlug nadat hulle verneem het dat 'n groot Britse mag op pad was.




</doc>
<doc id="82211" url="https://af.wikipedia.org/wiki?curid=82211" title="Slag van Silkaatsnek">
Slag van Silkaatsnek

Die Slag van Silkaatsnek het op 11 Julie 1900 tydens die Tweede Vryheidsoorlog plaasgevind by Silkaatsnek, digby die hedendaagse Hartbeespoortdam. Hier het die Boere Magte onder leiding van generaal Koos de la Rey 'n klinkende oorwinning oor die Britse Magte, onder leiding van Kommandant H.R. Roberts, behaal.




</doc>
<doc id="82212" url="https://af.wikipedia.org/wiki?curid=82212" title="Río Orinoco">
Río Orinoco

Die Río Orinoco is 'n groot noordoos-vloeiende rivier in Suid-Amerika. Die rivier, met 'n lengte van 2 140 km, is die vierde langste rivier in Suid-Amerika na die Amesonerivier, die Río Paraná en die Rio São Francisco. Met 'n gemiddelde afloop van 33 000 m³/s is dit die wêreld se vierde grootste rivier en na die Amesonerivier Suid-Amerika se tweede grootste rivier.

Die Río Orinoco ontspring in Cerro Delgado-Chalbaud in die Sierra Parima in die suide van die Venezolaanse deelstaat Amazonas net wes van die grens tot die Brasiliaanse deelstaat Amazonas. Aansluitend vloei die rivier in oostelike rigting en vorm later die grens tot Colombia. Vanaf hier vloei die Río Orinoco in oostelike rigting deur die sentrale Venezuela tot die Atlantiese Oseaan. Die twee grootste stede, wat aan die rivier gelee is, is Ciudad Bolívar en Ciudad Guayana, beide is in Venezuela geleë. Van die rivier se stroomgebied is twee derde in Venezuela en een derde in Colombia geleë.

Die monding van die Río Orinoco is reeds op 1 Augustus 1498 deur die ontdekkingsreisiger Christophorus Columbus tydens sy derde reis ontdek. Hy het die groot afloop van die rivier opgemerk en aangeneem, dat die rivier deur 'n groot kontinent moet vloei. Columbus het dus vermoed, dat hy die kus van Asië bereik het. In werklikheid het hy die noordelike deel van die rivier se delta ontdek.

In 1800 het die Duitse natuurkundige Alexander von Humboldt saam met die Franse botanikus Aimé Bonpland 'n ekspedisie van die Río Apure se monding tot die bo vallei van die Río Orinoco onderneem en die Fauna en Flora van die rivier ondersoek en beskryf.


</doc>
<doc id="82215" url="https://af.wikipedia.org/wiki?curid=82215" title="Rio São Francisco">
Rio São Francisco

Die Rio São Francisco is 'n groot noordoos-vloeiende rivier in Suid-Amerika. Die rivier, met 'n lengte van 2 914 km, is die vierde langste rivier in Suid-Amerika ná die Amesonerivier, die Río Paraná en die Rio Madeira. Ná die Amesonerivier is dit die tweede langste rivier in Brasilië en die langste, wat net in dié land vloei.

Die Rio São Francisco ontspring in die Serra da Canastra, in die Brasiliaanse deelstaat Minas Gerais. Aansluitend vloei die rivier hoofsaaklik in noordelike rigting deur die Três-Marias-dam en verder noordelik deur die Sobradinho-dam, aansluitend deur die Itaparica-dam op die grens tussen die deelstate Bahia en Pernambuco. Later draai die rivier maklik in suidoostelike rigting af en vorm die grens tussen Sergipe en Alagoas. Aansluitend mond die Rio São Francisco in die suidelike Atlantiese Oseaan uit.

Die Rio São Francisco is op 4 Oktober 1501 deur Amerigo Vespucci ontdek, wie die rivier na Franciskus van Assisi benoem het. Franciskus van Assisi se feesdag is op 4 Oktober gevier.



</doc>
<doc id="82217" url="https://af.wikipedia.org/wiki?curid=82217" title="Faan se trein">
Faan se trein

Faan se Trein is ’n 2014-rolprent gebaseer op die verhoogstukke, Faan se Trein en Faan se Stasie, deur Pieter Fourie. Dit speel af in die laat vyftigerjare en gaan oor ’n eenvoudige middeljarige man op ’n klein Karoodorpie wat nooit verby die onskuld en eenvoud van ’n jong kind ontwikkel het nie. Wanneer sy pa sterf, los hy al sy besittings om tussen Faan en die kerk verdeel te word. Onmiddellik verskeur gierigheid die gemeenskap… totdat liefde hulle weer tot hulle sinne bring.

Die rolprent is gebaseer op die gelyknamige toneelstuk wat in 1970 deur Pieter Fourie geskryf is. Tydens die openingsnaweek het dit R1,4 miljoen by die loket verdien, toe sowat 32 000 mense daarna gaan kyk het.


Die rolprent het tydens die tweede kykNET Silwerskermfees 9 toekennings ontvang insluitend:




</doc>
<doc id="82218" url="https://af.wikipedia.org/wiki?curid=82218" title="Die ballade van Robbie de Wee">
Die ballade van Robbie de Wee

Die Ballade van Robbie de Wee is die storie van ’n musiekvervaardiger wat ’n nuwe talent in die alternatiewe rock-wêreld ontdek, en van hom ’n ster maak. Dinge loop skeef vir die nuwe ster en die storie bied ’n blik op die onderwêreld van die musiekbedryf.





</doc>
<doc id="82219" url="https://af.wikipedia.org/wiki?curid=82219" title="Mfecane">
Mfecane

Die Mfecane (in ander Afrikatale ook bekend as difaqane, lifaqane en fetcani) was 'n tydperk van revolusionêre veranderinge, wydverspreide wanorde en oorlogvoering tussen die inheemse etniese groepe van suidelike Afrika wat sy hoogtepunt bereik het tussen die jare 1815 en 1830. Aanvalle deur die Zoeloes op hul buurstamme het 'n uitkringende effek gehad. Oorlewende stamme en in baie gevalle slegs individue wat deur Shaka se impi's aangeval is, het gevlug en tydens die vlugtog ander groepe aangeval wat weer op hul beurt gevlug, geroof en gemoor het. Duisende mense het in die oorloë en aan die gevolge daarvan omgekom.

Sowat 200 Nguni-stammetjies het in die 18de eeu in die verre noorde van die huidige KwaZulu-Natal gewoon. Die groter en dominerende stamme was die Ndwandwe onder Zwide en die Mthethwa onder Dinigiswayo. Hulle was in 'n voortdurende magstryd gewikkel. Zwide vermoor Dingiswayo. Tsjaka, die leier van die klein Zoeloestam volg Dingiswayo op, wis die Ndwandwe-leër uit, verenig die Mthethwa met die Zoeloe en regeer daarna in die groot gebied tussen die Pongola- en die Tugelariviere. Tsjaka bring ingrypende veranderinge in die vergrote Zoeloestam se militêre organisasie aan. Om vroeëre en streekslojaliteit teen te werk en om lojaliteit aan die nuwe stam op te bou, is die regimente verdeel op grond van ouderdom en in militêre krale gehuisves. 'n Kort assegaai en 'n groot skild is ingevoer. Soldate moes voortaan kaalvoet veg en is eers toegelaat om te trou na suksesvolle krygservaring. Dus is die buurstamme een na die ander verslaan en die vroue en kinders van die oorwonnenes by die Zoeloestam ingelyf.

Tsjaka se militêre magsopbou was die primêre rede vir die Mfecane. Die goed geoefende soldate het uitgesien na oorlog en 'n geleentheid om lobola bymekaar te maak. Zoeloeland beskik oor vrugbare grond, weelderige plantegroei, 'n aangename klimaat en goeie weiding. Mededinging om die handel in ingevoerde goedere deur Mosambiek sowel as die ivoorhandel het die stamme op die grensgebiede laat saamtrek. Deur die Portugese het mielies bekend geraak. Dit het 'n beter oes opgelewer as die plaaslik bekende koringsoorte. Aan die einde van die 18de eeu was 'n gevolg hiervan 'n bevokingsontploffing wat weer gelei het tot 'n stryd om voedselbronne, waterbronne en grondhonger. 'n Aantal jare met 'n besonder lae reënval lei tot swak oeste en hongersnood. Die Griekwas, Koranas en blankes het as boere, jagters, smouse, sendelinge en slawehandelaars 'n ontwrigtende rol gespeel in die tradisionele stamlewe van die Afrika-mense. Die oorsaak van die Mfecane kan dus toegeskryf word aan 'n kombinasie van faktore waarvan die opkoms van die Zoeloestam die belangrikste was.

Die aanvalle deur die Zoeloe-impi's lei tot 'n kettingreaksie van geweld en gedwonge migrasies. Stamme is ontwortel, vlug, hergroepeer en herversprei in die binneland van Suider-Afrika. Groepe saai dood en verwoesting soos hulle trek. Stamme vlug oor die Drakensberge na die weste en noorde en verwoes die stamme in hul pad. Vlugtelinge skuil in klowe en word mensvreters, want hele veekuddes en voedselvoorrade tussen die Limpopo en die Oranje-riviere is vernietig.

Die Matabele (“mense met die lang skilde”) onder Silkaats (“pad van vloed”) vlug na die Hoëveld in die omgewing van die huidige Groblersdal. In 1825 is hulle noord van die Magaliesberge. Hier val die Zoeloes hulle aan en wyk uit na Mosega en Kapain. Van hier beweeg die migrerende krygsmanstaat van Silkaats na hul uiteindelike bestemming, Matabeleland, en onderwerp die Sjona. Soshangana vlug met 'n deel van die Ndwandwe na Gaza in Mosambiek. Hulle vermeng daar met die Tsongas en die Tsonga-Sjangaans ontstaan. Die Zwangendaba, 'n deel van die Ndwandwe-groep, vlug na die suide van Tanzanië. Hul nasate in die dele is die Ngoni. Die Ngwani-stam vestig hulle onder Sobhuza in die huidige eSwatini. Vlugtelinge uit die binneland vestig hulle in Barotseland in die weste van die huidige Zambië en stig die Kololo-koninkryk onder Sebetwane. Sotho-stamme van die Hoëveld en die Vrystaat is deur Zoeloe-stamme opgejaag. Moshoeshoe het sy verspreide volksgenote byeengebring op Thaba Bosigo en die staat Lesotho gestig. Daklose en honger vlugtelinge van die Tswana, Sotho, Fingo en noordelike Nguni-groepe het suidwaarts gevlug na die Kaapkolonie. Die Fingo het onder die Temboes en die Xhosas gaan woon. 'n Zoeloeleër kon nie die Pondo verslaan nie. Die Ngwane is deur 'n gekombineerde mag van swartes en blankes teruggedryf.


Die Mfecane het in Suider-Afrika invloed gehad op ekonomiese, politieke, sosiale en militêre gebied. Dit het egter van plek tot plek verskil. In die Kaapkolonie was die militêre invloed gering. In 1828 het die Zoeloes 'n gebied van 500 000 vk. km. beheer met 'n krygsmag van 50 000 soldate. Dit het gestrek van die Keirivier tot die Limpopo, en van Botswana tot die see. In Shaka se tyd het die bevolking van KwaZulu-Natal afgeneem van 100 000 tot 10 000 mense. In die oorloë in Suider-Afrika het tot twee miljoen mense omgekom. Gemeenskappe se daaglikse lewe is ontwrig en hele gemeenskappe is uitgewis, weinig vee was oor en vir 'n lang tyd is geen akkerbou beoefen nie. Die menslike lyding was ontsettend. Natal was verwoes en leeg. Dele noord van die Oranje en die Vaal was byna ontvolk. Nuwe outokratiese leiers het swerwende mense betrek in nuwe groot sterk gesentraliseerde stamme waarin die koning en sy verwantskappe 'n groot rol gespeel het. Ou stamme het verdwyn, nuwe ryke is geskep onder nuwe leiers waarvan die bekendste Shaka, Sobhuza, Zwangendaba en Sebetwana was. In die huidige Tanzanië, Zimbabwe, Zambië, Mosambiek, Botswana, Lesotho en die Oos- en Wes-Kaap van Suid-Afrika is die invloed van die Mfecane ervaar. In die oosgrensdistrike van die Kaapkolonie is die akute tekort aan arbeiders deur die vlugtelinge opgelos. Die belangrikste gevolg van die Mfecane vir Suid-Afrika was moontlik die geleentheid wat dit vir die Voortrekkers geskep het om noordwaarts te verhuis. Hierdie verspreiding van die blanke het die rassespanning op die Oosgrens na die binneland verplaas, maar ook die geleentheid gebied vir ruilhandel waardeur die Afrikaner sy invloed asook kennis van landbou kon uitbrei.



</doc>
<doc id="82220" url="https://af.wikipedia.org/wiki?curid=82220" title="Samaná Engels">
Samaná Engels

Samaná Engels is 'n vorm van Engels wat deur omtrent 8 000 mense op die Samaná-skiereiland in die Dominikaanse Republiek gepraat word. Hulle word ook Samaná Amerikaners genoem. Hierdie sprekers is die afstammelinge van vrygemaakte Swart Amerikaners wat in 1824 na Hispaniola begin emigreer het.

Die taal is soortgelyk aan Karibiese Engels wat op ander eilande gepraat word, maar dit bevat nog aspekte van Swart Amerikaanse Engels wat reeds in die Verenigde State verdwyn het.



</doc>
<doc id="82225" url="https://af.wikipedia.org/wiki?curid=82225" title="Slag van Willow Grange">
Slag van Willow Grange

Die Slag van Willow Grange het op 23 November 1899 tydens die Tweede Vryheidsoorlog plaasgevind by Willow Grange naby Estcourt. Hier het die Boere Magte onder leiding van generaal Piet Joubert 'n oorwinning oor die Britse Magte behaal. Die slag was geveg in slegte weer; die weerlig het een Burger dood en twee ander bewusteloos geslaan en ook ses perde doodgeslaan. Een Britse soldaat was ook getref deur die weerlig.

Die Britse Mag het 115 soldate verloor en was 49 gewond terwyl aan die Boere Mag twee soldate gesneuwel het en twee gewond is.




</doc>
<doc id="82226" url="https://af.wikipedia.org/wiki?curid=82226" title="Pad na jou hart">
Pad na jou hart

Pad na jou hart is ’n Afrikaanse romantiese-avontuurkomedie oor ’n jong, aantreklike en selfvoldane sakeman wat vyf dae het om by sy pa se begrafnisdiens in Kaapstad uit te kom. Hy moet egter sekere take voltooi op hierdie reis voordat hy die suksesvolle familie-maatskappy kan oorneem. Sy enigste kans om betyds daar aan te kom, is ’n saamrygeleentheid met die beeldskone boheemse meisie.

Die skrywer François Bloemhof het die draaiboek in ’n roman verwerk wat in November 2013 bekendgestel is. Van die kunstenaars wat op die klankbaan te hore is, sluit in Adam, Joe Foster, Foto na Dans, Die Heuwels Fantasties en Karen Zoid.





</doc>
<doc id="82230" url="https://af.wikipedia.org/wiki?curid=82230" title="Holbeinpferd">
Holbeinpferd

Holbeinpferd is die informele naam vir die beton beeldhouwerk van 'n perd in die stadsbuurt Wiehre van Freiburg im Breisgau, Baden-Württemberg in Duitsland. Dit is op die hoek van Günterstal- en Holbein-staat geleë.



</doc>
<doc id="82231" url="https://af.wikipedia.org/wiki?curid=82231" title="Petrus Liebenberg">
Petrus Liebenberg

Petrus Johannes Liebenberg (29 September 1857 – 5 Maart 1950) was 'n Boeregeneraal tydens die Tweede Vryheidsoorlog. Hy is naby Hoopstad gebore. Sy ouers was Christiaan J Liebenberg en Catharina Petronella van der Westhuizen. Gedurende 1874 het hy op die plaas Witpoort in die distrik van Klerksdorp gewoon. Hy het deelgeneem aan verskeie veldtogte teen swart gemeenskappe en het ook aan die Eerste Vryheidsoorlog deelgeneem.

Met die uitbreek van die Tweede Vryheidsoorlog het Liebenberg op die Wesfront diens gedoen en het deelgeneem aan die Slag van Kraaipan. Hy het ook deelgeneem aan die Slag van Modderrivier en die Slag van Magersfontein. Hy was ook by die Beleg van Mafikeng betrokke. Tot op daardie stadium was sy rang die van 'n kommandant. Gedurende Januarie 1900 is hy bevorder tot generaal. Hierna het hy die Kaap binnegeval. Na die Britse besetting van Bloemfontein keer hy terug na Griekwaland-Wes met sy hoofkwartier te Rooidam. Hy het ook deelgeneem aan die Slag van Donkerhoek.



</doc>
<doc id="82233" url="https://af.wikipedia.org/wiki?curid=82233" title="Vlinder">
Vlinder

Vlinders of skubvlerkiges (Lepidoptera) is die tweede grootste orde in die klas van insekte ("Insecta"). Dit sluit die skoenlappers, motte en ratsvlieërs in. Hierdie orde bestaan uit meer as 180 000 spesies wat in 128 families en 47 superfamilies ingedeel word. Die orde Coleoptera (kewers) is die enigste orde wat meer spesies bevat. Die wetenskaplike naam, "Lepidoptera", kom van die antieke Griekse woorde: "λεπίδος" (skub) en "πτερόν" (vlerk).

Elke verteenwoordiger van die vlinder- en mot-orde ("Lepidoptera") kan onmiddellik as sodanig herken word aan 'n aantal bepaalde kenmerke wat by geen ander insektegroep voorkom nie. So byvoorbeeld besit vlinders en motte 'n kenmerkend opgerolde tong - ŉ hol buis waardeur hulle die vloeistofnektar van blomme opsuig. Die suigtong of proboskis bestaan uit ŉ vergroeiing van die 2 sterk verlengde buitenste kaakdele. 

Wanneer die insek nie op nektar voed nie, is die tong onder die kop opgerol. Wanneer die tong uitgesteek word, is die tong by die meeste vlinders en motte net so lank of selfs langer (soos in die geval van die pylstertmot, familie "Sphingidae") as die dier self. By verteenwoordigers van die familie "Lasiocampidae", asook by verskeie ander families, is die tong daarenteen nouliks ontwikkel en ongeskik om voedsel mee op te neem. 

Hierdie diertjies teer vir die enkele dae of ure wat hulle leef, net op die reserwes wat hul le tydens die ruspestadium opgebou het. Kenmerkend vir alle vlinders en motte is die breë. dikwels skitterend gekleurde vlerke. Die kleurpatrone word bepaal deur ontelbare. Mikroskopies klein skubbetjies wat dakpansgewys op die vlerke gerangskik is. Drie tipes skubbe word onderskei. 

Die meeste skubbe is breë, ovaalvormige kleurskubbe wat soms gekartel is en ook die pigment bevat. Die interferensieskubbe bevat geen kleurstof nie, maar is so gekonstrueer dat invallende lig in blou of groen kleure weggekaats word. Vlinders van die Suid-Amerikaanse genus "Morphia" is veral beroemd vanweë hul pragtige, opvallende glans. 

Buiten dat hierdie vlinders baie gesog is by versamelaars, word hulle ook in groot getalle gekweek vir die aandenkingsmark: die blou vlerke word in skilderye en ander kunsvoorwerpe ingewerk. Ten laaste is die reukskubbe spoelvormig, met somtyds fraaiings op die punte. Dit is in ver binding met kliere wat 'n muskusgegeurde stof afskei. 

Dikwels is ŉ groot aantal reukskubbe saamgegroepeer ten einde 'n reukveld (band) te vorm, wat duidelik met die blote oog as 'n viltagtige kol op die vlerk waargeneem kan word. Die geurmiddels wat afgeskei word, speel 'n belangrike rol tydens die soek en herkenning van 'n voortplantingsmaat. Die reuksintuie, wat veral goed ontwikkel is by die matte wat gedurende die nag vlieg, is in die antennae geleë. 

Daarom is die antennae dikwels verbreed, soos by die mannetjies van "Platysamia cecropia", of toegerus met uitsteeksels, soos by die reusesywurms (familie "Saturniidae"). Die halfbolvormige saamgestelde oë van vlinders en motte kan ultraviolet lig, sowel as die ligstrale wat vir die mens sigbaar is, waarneem. Baie blomme besit 'n sogenaamde "heuningmerk", wat aandui waar die nektar gevind kan word en wat baie goed sigbaar is vir vlinders en bye. 

Baie vlinders en matte besit goed ontwikkelde gepaarde organe (bekend as timpana of trommelvliese) op die toraks of voorste deel van die abdomen. Klankvibrasies word deur hierdie vliese op die sensoriese selle oorgedra, wat weer op hulle beurt die vibrasies verder voer as senuwee-impulse. Die morfologie van hierdie timpana varieer by die verskillende families van die "Lepidoptera" en is 'n nuttige wyse van klassifikasie.

Die spesies in die orde ondergaan 'n volledige metamorfose met vier gedaantewisselings: eiers, ruspes, papies en volwasse insekte. Die ruspes broei uit die eiers uit. Die ruspes ontwikkel dan in 'n papie waaruit die volwasse insek later te voorskyn kom. Die volwasse insek lê dan eiers om die siklus van voor af te laat begin.

Die gevleuelde vlinder of mot is die laaste stadium van ŉ volledige gedaantewisseling. Die larwe of ruspe word as 'n reël uitsluitlik op sekere plante aangetref, en elke spesie het sy eie gasheerplante. So leef die ruspes van die tropiese spesies van die genera "Battus" en "Troides" op plante van die familie "Aristolochiaceae", terwyl die larwes van die familie "Danaidae" uitsluitlik op plante van die melkbosfamilie ("Asclepiadaceae") voorkom. 

Albei groepe plante is giftig en die gif word ook in die liggaam van die insek opgeberg, en sodoende word hy ook oneetbaar vir sy predatore. 'n Baie noue verband tussen plant en insek kan by die yuccamot ("Tegeticula yuccasella") waargeneem word. Die mot leef in simbiose met die yuccapalm ("Yucca filamentosa)." Die vroulike mot besit gespesialiseerde aanhangsels aan die agterlyf (abdomen), waarmee sy 'n bol stuifmeel uit die blom van een plant versamel en dit dan op die stamper van 'n blom van 'n ander plant druk, terwyl sy gelyktydig 1 of 2 eiers in die vrugbeginsel deponeer. 

So verseker die mot die kruisbestuiwing wat noodsaaklik is vir die plant, terwyl die plant die motlarwe van kos voorsien. Wyfievlinders verseker, met behulp van uiters gevoelige smaakorgane wat in hul voetsole geleë is, dat die plant waarop sy staan, 'n goeie voedselplant is voordat sy haar eiers daarop lê. Meestal varieer die aantal eiers tussen 50 en etlike duisende. Die ruspes wat uit die eiers kom, begin dadelik eet en eet byna aanhoudend totdat hulle tot die papiestadium oorgaan. 

Die kake is goed ontwikkel, in teenstelling met die ander monddele, pote en oë. Vlerke ontbreek ook. Die ruspe ondergaan verskeie vervellings. Na die laaste vervelling gaan die ruspe oor in ŉ papie waaruit die volwasse vlinder of mot na 'n tyd kom. Ruspes van die sywurm ("Bombyx mori") lewer al die afgelope 4 000 jaar natuurlike sy aan die mens. Die sywurm is so gedomestiseer dat dit nie meer langer vry in die natuur kan leef nie; die volwasse mot het sy vliegvermoë heeltemal verloor. 

Die lewensduur van vlinders en motte wissel baie. Insekte met ŉ goed ontwikkelde proboskis of suigtong kan self voedsel inneem en leef sowat 2 tot 4 weke. Sommige spesies hiberneer in die winter en lewe etlike maande lank. Een van die spesies wat die langste leef, is die swaelvlinder ("Gonepteryx rhamni"). Hierdie insek besit ŉ verdere rusperiode gedurende die somer en leef maklik tot 9 maande lank. 

By sommige spesies wat as volwassenes nie eet nie, leef die mannetjies net lank genoeg om te paar en die wyfies totdat hulle hul eiers gelê het. In uiterste gevalle is die lewensduur van sulke spesies net etlike ure. Sommige vlinders en motte migreer net soos ander diere.

Die interessantste en aanskoulikste dele van die liggaam van die skubvlerkiges is die vlerke. Hierdie vier delikate strukture word versterk met 'n stelsel dun ribbes of are. Hulle is beklee met omtrent 'n miljoen uiters klein klein kleurskubbe wat mekaar soos teëls op 'n dak oordek. Die skubbe, wat elkeen uit twintig "lamellae" (baie dun plaatjies) bestaan, breek die lig soos glasprismas (straalbreking) of kristalle. Hieruit ontstaan die struktuur-kleure op die vlerke van skubvlerkiges. 

Pigmentkleure (kleurstowwe in skub aanwesig) word vervaardig deur die organisme se dieët. Dus kan die skoenlappers die onvergelyklike ontwerp van hulle mooi vlerke toeskryf aan die eweredige verdeling van die pigmentkleure of aan die straalbreking deur die "lamellae".

Daar is altesaam tussen 80 en 100 families in die orde "Lepidoptera". Vroeër was hulle ingedeel in vlinders wat gedurende die dag vlieg, en motte wat snags vlieg, maar die moderne sistematiek gebruik die begrippe "primitiewe vlinders en motte" (suborde "Jugatae") en "hoër vlinders en" "motte" (suborde "Frenatae"). Hierdie indeling is gebaseer op die mate van ooreenkoms tussen die 2 paar vlerke. 

Die primitiewe vlinders en motte omsluit 2 families, naamlik die oermotte ("Micropterygidae") en die wortelboorders ("Hepialidae"). Lede van laasgenoemde familie kies nie 'n spesifieke gasheerplant vir hul eiers nie, maar laat hulle eenvoudig tydens die vlug val. Alle ander vlinders en motte behoort tot die suborde van die hoër "Lepidoptera". Die familie "Papilionidae" is veral bekend met pragtige lede soos "Papilio demodocus" van Afrika. Die kleinste vlindertjies word aangetref onder die dwergmotte (familie "Nepticulidae") met 'n vlerkspan van nouliks 2 mm. 

Die Suid-Amerikaanse nagvlinder "Thysania" "agrippina" en die Suidoos-Asiatiese herkulesvlinder ("Coscinocera" "hercules") en die atlasvlinder ("Attacus atlas") is hierteenoor so groot dat hulle tydens vlug eerder aan voëls as aan vlinders herinner. Hulle vlerkspan kan 32 cm bereik. Vlinders van die genera "Catopselia" en "Delias" is groot, somtyds heldergekleurde vlinders wat in enorme swerms migreer. Hulle vlieg in ŉ bepaalde rigting en as hulle toevallig die see bereik, verdrink hulle in hordes en spoel na 'n tyd op die strand uit. 

Die nagvlinders (familie "Noctuidae"), wat ook soms as uiltjies bekend staan, vorm die grootste vlinderfamilie uit die 2 500 spesies. Die meeste nagvlinders is grys of bruin gekleur. Die nagvlinders van die genus "Catocala" besit gekleurde agterste vlerke, terwyl die voorste paar vlerke grys of bruin is. Die gestreepte denneruspe ("Panolis" "flammea") kan soms 'n plaag word in die bosboubedryf. Die koolmot ("Mamestra brassicae") vreet weer koolplante. 

By sommige vlinders en motte het die kleure op die vlerke 'n besliste waarskuwingsfunksie: baie strepe op die vlerke sorg dikwels, in kombinasie met 'n afskuwelike reuk, daarvoor dat voëls en ander vyande nie die lede van so 'n spesie aanval en eet nie. Die kleurpatroon van sulke beskermde vlinders en motte word dikwels deur baie ander spesies goed nagemaak. Die nabootser probeer so ook die aanvalle van hul vyande ontduik. Die aantal vlinders en motte het gedurende die laaste dekade aansienlik afgeneem vanweë die intensiewe gebruik van insektedoders.





</doc>
<doc id="82238" url="https://af.wikipedia.org/wiki?curid=82238" title="Nanotegnologie">
Nanotegnologie

Nanotegnologie is die manipulasie van materie op ’n atomiese en molekulêre skaal. Die vroegste, algemeen gebruikte beskrywing van nanotegnologie het verwys na die manipulasie van atome en molekules vir die vervaardiging van produkte op ’n makroskaal (waarna nou ook as molekulêre nanotegnologie verwys word). ’n Breër beskrywing is later opgestel deur die National Nanotechnology Initiative wat dit nou definieer as die manipulasie van enige deeltjes in die grootteorde van nanometers (afkorting nm, ’n miljardste van ’n meter).

Dit dek dus nou ’n baie wye veld wat in verskeie soorte wetenskap gebruik word, soos oppervlakwetenskap, organiese chemie, molekulêre biologie, mikrovervaardiging, ens. Die toepassing daarvan is ewe uiteenlopend.

Wetenskaplikes debatteer tans oor die toekomstige implikasies van nanotegnologie. Baie nuwe materiale kan daarmee geskep word soos medisyne, elektronika en biomateriale. Aan die ander kant word baie vrae daaroor gevra nes oor enige ander nuwe tegnologie, soos oor die vlakke van giftigheid en die uitwerking daarvan op die omgewing. Baie mense voel bogenoemde faktore regverdig spesiale maatreëls om nanotegnologie te reguleer.



</doc>
<doc id="82239" url="https://af.wikipedia.org/wiki?curid=82239" title="Trope">
Trope

Die trope is die gebied tussen die kreefskeerkring in die Noordelike Halfrond en die steenbokskeerkring in die Suidelike Halfrond. Hierdie gebied word gekenmerk deur 'n geringe verskil tussen die lengte van dag en nag. Die eilandryk van Indonesië, suidelike Asië, die noordelike helfte van Australië, Middel-Amerika en die grootste deel van die kontinente Afrika en Suid-Amerika is in die trope.

Let op dat daar 'n verskil is tussen die trope en tropies. Die "trope" verwys na 'n gebied terwyl "tropies" na 'n warm en vogtige klimaat verwys. Plante groei goed in 'n tropies klimaat, vandaar die tropiese reënwoude. 'n Klimaat kan tropies genoem word as die maandtemperatuur van die koudste maand nie onder die 18 °C daal nie.

Dit is dus nie so dat die trope noodwendig altyd 'n tropiese klimaat het nie.



</doc>
<doc id="82247" url="https://af.wikipedia.org/wiki?curid=82247" title="Milanković-teorie">
Milanković-teorie

Die Milanković-teorie (ook soms Milankovitch-teorie) beskryf die gesamentlike uitwerking van die veranderings in die Aarde se bewegings op sy klimaat. Dit is genoem na die Serwiese geofisikus en sterrekundige Milutin Milanković, wat die parameters opgestel het. Dit sluit in die eksentrisiteit, aksiale helling en presessie van die Aarde se wentelbaan.

Die aardas voltooi ’n volle presessie-siklus elke sowat 26 000 jaar. Terselfdertyd draai die elliptiese wentelbaan effens (apsidale presessie). Boonop wissel die hoek tussen die Aarde se rotasie-as en die normale vlak van sy wentelbaan (dus sy helling) tussen 22,1 en 24,5º in ’n siklus van 41 000 jaar. Tans is dit 23,44º en aan die afneem.

Terwyl die Aarde om sy as draai en om die Son wentel, word verskeie afwykings veroorsaak deur swaartekragwisselwerkings. ’n Paar van hierdie afwykings is meer dominant as ander. Milanković het veranderings in die eksentrisiteit, helling en presessie van die Aarde bestudeer. Sulke veranderings in beweging en oriëntasie verander die hoeveelheid en ligging van die Son se straling wat die Aarde bereik. Veranderinge by 65º Noord word as belangrik beskou vanweë die groot landmassas daar, want landmassas word meer deur veranderings in temperatuur geraak as oseane.

Die Aarde se wentelbaan is ’n ellips. Die eksentrisiteit is die mate waarin hierdie ellips van ’n sirkel afwyk. Die vorm van die Aarde se wentelbaan wissel tussen feitlik sirkelvormig (’n lae eksentrisiteit van 0,005) en effens ellipties (hoë eksentrisiteit van 0,058), met die gemiddeld 0,028. Die huidige eksentrisiteit is 0,017.

As die Aarde die enigste planeet in die Sonnestelsel was, sou die eksentrisiteit van sy wentelbaan nie eens oor miljoene jaar veel verskil het nie. Die eksentrisiteit word egter hoofsaaklik geraak deur wisselwerkings met die swaartekragvelde van Jupiter en Saturnus.

Op die oomblik is die verskil in afstand tussen die perihelium (die naaste punt aan die Son) en die afelium (verste punt van die Son af) 5,1 miljoen kilometer, en dit veroorsaak ’n verskil van 6,8% in die Son se stralingsterkte. As die wentelbaan sy maksimum eksentrisiteit bereik, kan die verskil tot amper 23% wees.

Die hoek wat die aardas maak met die vlak waarin die Aarde om die Son wentel, wissel van 22,1° tot 24,5° in ’n periode van 41 000 jaar. Die uitwerking van die helling op die temperatuur op Aarde word beïnvloed deur die feit dat die landmassas nie gelyk oor die Aarde verdeel is nie.

By ’n groter hoek neem die verskille tussen die seisoene toe vanweë die Son se straling. Die somers in beide die Suidelike en die Noordelike Halfrond word dan warmer en die winters kouer. Op die oomblik neem die helling af en is dit 23,44° – ons is dus min of meer in die helfte van die siklus.

Hierdie verskille tussen die winter en somer is egter nie oral ewe groot nie. Wanneer die helling toeneem, neem die gemiddelde jaarlikse straling op hoër breedte toe, terwyl die straling op laer breedte afneem. Op hoër breedte veroorsaak ’n lae helling dus sowel ’n laer gemiddelde straling as ’n afname van straling in die somer. Koel somers kan dan die begin van ’n ystydperk veroorsaak deurdat minder sneeu smelt en die albedo in sommige gebiede baie verander.

Aksiale presessie is die tolbeweging van die aardas en wissel oor ’n periode van rofweg 26 000 jaar. Dit word veroorsaak deur die getykragte wat die Son en Maan op die soliede Aarde uitoefen, en dit word versterk deur die feit dat die Aarde nie perfek rond is nie. Net soos by die helling word die uitwerking van presessie op die Aarde se temperatuur beïnvloed deur die feit dat die landmassa nie eweredig oor die Aarde versprei is nie.

Wanneer die aardas gedurende die perihelium na die Son wys, sal daar in die een halfrond groter seisoenverskille wees as in die ander halfrond. Op die oomblik is die verskille tussen somer- en wintertemperatuur in die Suidelike Halfrond groter as in die Noordelike Halfrond vanweë die presessie.

Nog ’n faktor is die Aarde se wentelbaan wat self mettertyd stadigaan ’n presessie ondergaan, hoofsaaklik vanweë wisselwerkings met Jupiter en Saturnus. Hierdie apsidale presessie vind plaas in die vlak van die ekliptika (die snyding van die vlak van die Aarde se baan om die Son) en verander die oriëntasie van die Aarde se wentelbaan relatief tot die ekliptika. Saam met die veranderinge aan die eksentrisiteit verander dit die lengte van die seisoene.

Soos reeds genoem, is die verskil in seisoentemperature tans effens groter in die Suidelike Halfrond. Die huidige, relatief lae eksentrisiteit van die Aarde se wentelbaan veroorsaak ’n verskil van 6,8% in die hoeveelheid sonstraling in die somer tussen die twee halfrondes.

Aangesien wentelbaanafwykings voorspelbaar is, is dit moontlik om toekomstige klimaatstoestande te "voorspel". Twee faktore wat die voorspelbaarheid beïnvloed, is die mens se uitwerking op die omgewing en die feit dat die manier waarop afwykings in die wentelbaan die klimaat beïnvloed, nie ten volle verstaan word nie.

Dit lyk of daar ’n verband is tussen die hoeveelheid sonstraling (isolasie) in die Noordelike Halfrond by 65° N en die voorkoms van ystydperke. Sterrekundige voorspellings dui daarop dat die somerisolasie by 65° N geleidelik behoort toe te neem oor die volgende 25 000 jaar. Geen voldoende afname om ’n ystydperk te veroorsaak, word binne die volgende 50 000 jaar verwag nie.

 </small>



</doc>
<doc id="82249" url="https://af.wikipedia.org/wiki?curid=82249" title="C3-plant">
C3-plant

’n C-plant is ’n plant wat net gebruik maak van die basisvorm van fotosintese, waarby die koolsuurassimilasie van koolstofdioksied en water tot uiteindelik glukose as eerste tussenproduk ’n koolsuur oplewer met drie koolstofatome, 3-fosfogliseraat. Dit is een van drie soorte fotosinteseprosesse by plante, naas dié by C- en CAM-plante. Sowat 95% van die plante op aarde bestaan uit C-plante.

Daar is ook plante wat van die een soort assimilasie op die ander een kan oorskakel, byvoorbeeld brakslaai.


</doc>
<doc id="82250" url="https://af.wikipedia.org/wiki?curid=82250" title="C4-plant">
C4-plant

’n C-plant is ’n plant wat nie net gebruik maak van die basisvorm van fotosintese soos C-plante nie, maar eers ’n tussenstap uitvoer waarby ’n verbinding met vier koolstofatome gemaak word, vandaar die naam. By hierdie plante word die koolsuurassimilasie geskei van die verwerking daarvan tot glukose. 

Veral grasse en kruidagtige plante asook suikerriet behoort tot dié groep.


</doc>
<doc id="82261" url="https://af.wikipedia.org/wiki?curid=82261" title="Boer (landbou)">
Boer (landbou)

'n Boer is 'n persoon wat op 'n plaas gewasse kweek en verbou; asook vee (plaasdiere) teel en grootmaak om gewoonlik as voedsel vir mens en dier gebruik te word. Dit het 'n baie algemene beroep vir vele mense geword, reeds sedert die oorsprong van die beskawing.

Die woord "boer" of "landbouer" verwys gewoonlik na 'n persoon wat 'n stuk grond of 'n plaas besit met veld, boorde, landerye, of groentetuine waar voedsel geproduseer word. Hierdie voedsel word geëet (deur bestaansboere en hulle gesinne) of geoes en verkoop, gewoonlik aan 'n landboukoöperasie (kommersiële boere).

Soms verbou boere ook roumateriaal vir industriële gebruik, byvoorbeeld:

Meeste veeboere teel egter stoetdiere wat gebruik word in die produksie van vleis, melk, eiers en ander voedselsoorte.



</doc>
<doc id="82270" url="https://af.wikipedia.org/wiki?curid=82270" title="Voorskoot">
Voorskoot

'n Voorskoot (meervoud: "voorskote") is 'n stuk doek of leer wat voor die liggaam gehang word om klere te beskerm en skoon te hou. Kokke dra byvoorbeeld voorskote in die kombuis en 'n smid sal 'n leervoorskoot in sy smidswinkel dra. Tydens 'n braai sal die braaier ook soms 'n voorskoot omhang om sy klere teen die kole en vet te beskerm.

'n Voorskoot bestaan uit 'n groot beskermende area wat voor die persoon se liggaam hang. Dit beskik ook oor 'n lus wat om die persoon se kop pas en twee linte wat met 'n strik agter die rug vasgeknoop word om dit in plek te hou.

Afhangende van die gebruik moet die voorskoot die nodige beskerming bied, maar ook maklik wees om skoon te maak. Professionele kokke dra gewoonlik spierwit voorskote, maar moderne voorskote kom in 'n verskeidenheid van kleure en ontwerpe. Dis raadsaam om 'n kleur te kies wat nie so vinnig vuil wys nie.

Op 29 Desember 1895 het Jameson die Transvaalse Republiek sonder provokasie vanuit Betsjoeanaland (Botswana) ingeval en na Johannesburg opgeruk. Hy is egter gou verslaan en tot oorgawe gedwing. Hulle moes noodgedwonge 'n voorskoot hys wat hulle by 'n bruin vrou geleen het. Dié vrou het die volgende dag by genl. Joubert gekla dat die Engelse haar voorskote, lakens en handdoeke sonder vergoeding afgeneem het. Joubert het haar 'n halfkroon gegee en die burgers het 'n verdere 10 sjielings gekollekteer om haar te vergoed.


</doc>
<doc id="82274" url="https://af.wikipedia.org/wiki?curid=82274" title="Anton Mauve">
Anton Mauve

Anthonij (Anton) Mauve (Zaandam, 18 September 1838 – Arnhem, 5 Februarie 1888) was 'n beroemde Nederlandse kunsskilder. Mauve is wêreldwyd bekend vir sy skilderye en hy was ook die leermeester van Vincent van Gogh.

Mauve is in 1838 in Zaandam gebore as seun van 'n doopsgesinde predikant en Elisabeth Margaretha Hirschig. 'n Jaar na sy geboorte in Zaandam het die gesin na Haarlem verhuis. Daar het hy groot geword en gewens om kunsskilder te word. Sy vader het toestemming verleen dat hy as kunstenaar opgelei kon word, mits hy ook die kwalifikasie van tekenonderwyser sou behaal. Die rede hiervoor was dat dit maatskaplike sekerheid sou gegee het.

Gedurende 1854 tot 1857 het hy as leerling geskilder in die ateljee van Pieter van Os. Daarna het hy ook studeer by Wouterus Verschuur. In sy verdere ontwikkeling het hy ook saamgewerk met Paul Gabriël, Marinus Heijl en J.J. Doffegnies. In dié periode skilder hy in die trant van die Haagse Skool. Mauve was medestigter van die Hollandsche Teekenmaatschappij en lid van Kunst Zij Ons Doel in Haarlem.

Anton Mauve is getroud met Jet Carbentus, 'n niggie van Vincent van Gogh. Van Gogh het einde 1881 op 28-jarige leeftyd vir ongeveer drie weke by sy aangetroude neef in diens van die Haagse ateljee gewerk. Via hom het hy in aanraking gekom met die werk van onder andere Jaap en Matthijs Maris, J.H. Weissenbruch, H.W. Mesdag, George Breitner en Jozef Israëls. Mauve het skilderlesse aan Vincent gegee. Sy invloed op Vincent was groter as wat algemeen aanvaar word. Temas soos spitters, aartappeleters en houtverkopers het hy van Mauve oorgeneem. Deur sy verhouding met Sien Hoornik kom Vincent in konflik met Mauve. Toe Anton Mauve in 1888 skielik sterf in Arnhem, het Vincent in Arles sy Souvenir de Mauve (rose en bloeiende perskebome) aan hom opgedra.

Mauve het sy mees produktiewe jare deurgebring in Laren, waar hy een van die stigters was van die Larense Skool. Hy het baie van sy skilderye in die omgewing van Laren, in die Gooi, geskilder. Menige toeriste en kunskenners het die Gooi ook 'Die land van Mauve' genoem. Die streek was selfs in Amerika onder hierdie naam bekend. Heelwat bekende skilders het in Laren gewoon en kuns geskep, onder andere William Singer, Piet Mondriaan en David Schulmann.

In 1887 het Mauve 'n goue medalje gewen op die Paryse skou met sy doek "Die terugkeer van die kudde".


</doc>
<doc id="82275" url="https://af.wikipedia.org/wiki?curid=82275" title="Vlag van Stellaland">
Vlag van Stellaland

Die vlag van Stellaland was die amptelike vlag van die kortstondige Republiek Stellaland wat vanaf 1883 tot 1885 bestaan het.

Stellaland het ontstaan uit 'n oorlog tussen die Koranna en die Batlapin in die destydse Brits-Betsjoeanaland in 1882. Met behulp van 'vrybuiters' (huursoldate) uit die Kaapkolonie en die Zuid-Afrikaansche Republiek het die Koranna gewen. Die Batlapin moes deel van hulle grondgebied aan hulle oorhandig, wat die Koranna toe vir die vrybuiters gegee het. Hulle het dit 'Stellaland' ("land van die ster") genoem na aanleiding van 'n komeet wat destyds sigbaar was.

'n Bestuur is in Januarie 1883 daargestel om Stellaland te administreer. In Augustus 1883 verklaar die bestuur Stellaland tot 'n onafhanklike republiek. Onafhanklikheid was van korte duur want in Februarie 1885, na meer as 'n jaar van politieke knoeiery, het Britse magte die gebied beset. Stellaland en die hele Betsjoeanaland is toe tot 'n Britse protektoraat verklaar.

Sedertdien is Stellaland 'n administratiewe distrik, wat tans deel van die Noordwesprovinsie uitmaak. Die naam 'Stellaland' word nie meer amptelik gebruik nie, alhoewel dit nog die naam is van die plaaslike koerant, die rugbyunie, 'n skool, en ander instellings.

Stellaland se vlaggeskiedenis is ietwat ingewikkeld en het tot verwarring onder 20ste-eeuse skrywers gelei.

Gedurende die kort tyd toe die vrybuiters aan bewind was was daar drie vlae:

Die bestaan van hierdie vlag word in Januarie 1883 'n berig in die "Diamond Fields Advertiser" gemeld.

Daar is vele bewyse dat hierdie die landsvlag was o.a.:

Sommige moderne naslaanwerke meld ander weergawes van hierdie vlag b.v. groen met 'n 6- of 8-puntige ster, of groen met 'n geel ster. Nie een van die betrokke skrywers noem die bronne van sy inligting nie, en hierdie weergawes blyk onakkuraat te wees.

Stellaland wou met die buurstaat Land Goosen saamsmelt om 'n 'Verenigde State van Stellaland' te vorm, maar alhoewel die twee regerings wel 'n verdrag onderteken het is dit nooit in werking gestel nie. As die samesmelting wel plaasgevind het sou die vlag dan twee sterre gehad.

Hierdie vlag, wat as 'die standaard' bekend gestaan het, is deur die bestuur gebruik en het buite die landdroskantoor op Vryburg gewapper.

Op 21 Augustus 1885, nadat die Britse magte Stellaland beset het, het die bestuur besluit om die standaard aan koningin Victoria te stuur, met die versoek dat dit haar sou behaag om hulle onder her beskerming te neem. Die standaard het toe in Windsorkasteel gehang tot koning George V dit in 1934 aan Suid-Afrika terugbesorg het. Die standaard is in 1935 in die Vryburgse se stadsaal geplaas.

Daar bestaan ook 'n ander historiese vlag (groen en rooi met 'n wit ster daarop) wat sedert 1952 deur verskeie skrywers as die vlag van die republiek beskryf word. Die herkoms daarvan is egter onduidelik maar dit blyk nie 'n amptelike vlag te wees nie.

Die vlag is eers in 1952 in Raoul Gerard se boek "Vlae oor Suid-Afrika" onder die publiek se aandag gebring. Volgens hom het iemand in Engeland dit in 1934 vir generaal Jan Smuts gegee, en na die generaal se dood (in 1950) het mev Smuts die vlag aan die Transvaalse Museum geskenk. Aangesien Gerard van geen ander Stellalandse vlag melding gemaak het nie is die indruk toe geskep dat dit die enigste Stellalandse vlag was. Latere skrywers het dit so aanvaar en dit in verskeie boeke en artikels as die vlag van die Republiek Stellaland beskryf.




</doc>
<doc id="82278" url="https://af.wikipedia.org/wiki?curid=82278" title="Quinton de Kock">
Quinton de Kock

Quinton de Kock (gebore 17 Desember 1992 in Johannesburg) is 'n Suid-Afrikaanse internasionale krieketspeler. Hy word in 2019 as Suid-Afrika se toetskrieketspeler van die jaar aangewys.

Quinton de Kock se Internasionale eendagwedstryd-loopbaan begin op 20-jarige ouderdom op 19 Januarie 2013 in die Paarl vir die Proteas teen Nieu-Seeland. Hy het sesde op die kolforde kom kolf, teken 18 lopies aan en kry ook die taak as paaltjiewagter by. Vir die tweede wedstryd in Kimberley open hy die beurt met 25 lopies. 

Op 18 Februarie 2013 moker hy die tweede hoogste T20 telling van 126 in Suid-Afrika.

Tydens die November 2013-toer na die V.A.E, word hy gekies in the eerste XI vir Suid-Afrika teen Pakistan in die plek van Colin Ingram wat uit vorm was. De Kock teken 112 lopies aan vanaf 135 aflewerings op 'n moeilike kolfblad in Abu Dhabi in die vierde EDI om sy eerste Internasionale Eendag-hondertal te behaal. Suid-Afrika wen die EDI-reeks 4-1. Die Proteas speel ook twee Twintig20-wedstryde teen Pakistan en de Kock behaal 48 n.u.n. in die eerste wedstryd terwyl hulle 'n hoë teiken jaag. Hulle wen die T20-reeks ook 2-0.

Hy speel hierna ook in al die EDI's en Twintig20-wedstryde vir die Proteas teen Pakistan en Indië, oorsee en tuis in Suid-Afrika in Nov-Des 2013. Tydens die EDI's behaal hy drie agtereenvolgende honderdtalle vir die Proteas met die kolf, 'n sonderlinge prestasie.

Hy maak sy toetsbuiging vir die Proteas op 20 Februarie 2014 teen Australië in Port Elizabeth. Hy stel teleur met slegs 7 lopies tydens sy debuutbeurt maar vaar effens beter met 34 die volgende dag.

Nadat hy vir die toetse in Indië uit die span gelaat is, keer hy terug as paaltjiewagter teen die besoekende Engeland op 2 Januarie 2016 in Kaapstad, maar gee weer sy paaltjie op 'n skinkbord prys met 'n skamele 5 lopies na ete op 5 Januarie. 
In Maart 2014 het die Proteas 'n T20-tuisreeks teen Australië gespeel. De Kock is as die "Speler-van-die-reeks" bekroon, alhoewel Suid-Afrika die reeks met 0-2 verloor het.



</doc>
<doc id="82290" url="https://af.wikipedia.org/wiki?curid=82290" title="2012 eindjaarrugbytoetsreeks">
2012 eindjaarrugbytoetsreeks

Die 2012 eindjaarrugbytoetsreeks (ook bekend as die Herfstoere in die Noordelike Halfrond) verwys na die internationale rugbywedstryde wat gedurende November hoofsaaklik in die Noordelike Halfrond gespeel word.

In 2012 se eindjaarrugbytoetsreeks het die IRR ’n nuwe skema ingestel wat daarop gemik was om die mededingendheid vir die volgende Wêreldbeker te verhoog. ’n Internasionale Rugbyreeks is ingestel waarin Vlak 2-lande soos Tonga, Kanada, Rusland, Samoa en die Verenigde State deelgeneem het. Die eerste toernooi is in Parc Eirias in Colwynbaai in Noord-Wallis gehou.

Die toernooiwedstryde is bykomend tot die toetse wat tussen die Vlak 1 en Vlak 2-lande gespeel is, wat ’n geleentheid vir opkomende rugbylande om teen die beste in die wêreld te speel, gespeel. Verskeie wedstryde tussen Vlak 1 en Vlak 2-lande is in 2012 gespeel. Wallis en Frankryk het teen Samoa gespeel, Engeland en Ierland teen Fidji en Skotland en Italië teen Tonga.

Die IRR het ook vriendskaplike wedstryde vir die einde van die jaar geskeduleer om die mededingendheid van Vlak 2-lande te verbeter. Provinsiale spanne van Engeland het met die nuwe skema gehelp met Gloucester wat teen Fidji gespeel het en die Newcastle Falcons teen Tonga. Die skema het ook Japan gehelp deur ’n wedstryd teen ’n Baskiese uitnodigingspan en ’n Franse Barbarianspan te reël. Die Māori All Blacks het teen die Leicester Tigers gespeel, wat hulle eerste internasionale wedstryd sedert 2010 was. Voorts het die Māori All Blacks ook nog teen ’n uitnodigingspan van die Engelse Rugbyvoetbalunie en die Kanadese nasioanle span gespeel.

Georgië en Roemenië het teen Japan gespeel terwyl Portugal na Suid-Amerika gereis het om in twee toetse teen Uruguay en Chili te speel. Portugal het altwee hierdie toetse gewen. Namibië het ’n toernooi teen Spanje en Zimbabwe aangebied met Spanje wat albei sy toetse gewen het en sodoende die toernooi beklink het.

Net soos in onlangs afgelope seisoene het Nieu-Seeland en Australië die laaste wedstryd om die Bledisloebeker gespeel. Nieu-Seeland het voor die wedstryd ’n segetog van 16 wedstryde gehad, een oorwinning kort van die huidige Vlak 1-wêreldrekord van 17 opeenvolgende oorwinnings wat hulle saam met Suid-Afrika hou. Die wedstryd is egter gelykop gespeel en Nieu-Seeland kon nie die wêreldrekord ewenaar nie.





Soos met die 2008 eindjaarrugbytoetsreeks het die IRR-ranglys ’n noemenswaardige rol gespeel in die loting vir die Rugbywêreldbeker 2015. Die twaalf outomatiese kwalifiseerders is geloot na aanleiding van hul posisie en opgedeel in drie groepe van vier spanne.


Na afloop van die laaste wedstryde op 1 Desember 2012 was die twaalf outomatiese kwalifiseerders:

Groep 1

Groep 2

Groep 3

Groep 4

Groep 5


</doc>
<doc id="82297" url="https://af.wikipedia.org/wiki?curid=82297" title="Flip van der Merwe">
Flip van der Merwe

Flip van der Merwe (gebore in Potchefstroom, 3 Junie 1985) is 'n Springbokrugbyspeler wat op slot speel vir die Blou Bulle in die Curriebeker en vir die Bulls in die Superrugbyreeks. Hy het voor 2010 ook vir die Cheetahs gespeel.

Van der Merwe maak sy eerste verskyning vir die Springbokke op ouderdom 25. Dit was in 'n toets teen Frankryk op 12 Junie 2010 te Nuweland in Kaapstad.



</doc>
<doc id="82299" url="https://af.wikipedia.org/wiki?curid=82299" title="Pieter-Steph du Toit">
Pieter-Steph du Toit

Pieter-Steph du Toit (* 20 Augustus 1992, Kaapstad) is ’n Springbokrugbyspeler wat vir die in die Superrugbykompetisie op slot of flank speel. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.

Op 9 November 2013 het hy sy eerste toets vir die Springbokke in Cardiff teen Wallis gespeel op ouderdom van 21. Op 2 Junie 2018 is hy as die kaptein aangewys vir die toets teen Wallis.



</doc>
<doc id="82308" url="https://af.wikipedia.org/wiki?curid=82308" title="2013 eindjaarrugbytoetsreeks">
2013 eindjaarrugbytoetsreeks

Die 2013 jaareindrugbytoetsreeks (ook bekend as die Herfstoere in die Noordelike Halfrond) verwys na die internationale rugbywedstryde wat gedurende November hoofsaaklik in die Noordelike Halfrond gespeel word.

In 2013 is ’n totaal van 39 wedstryde gespeel met ’n rekord van 24 wedstryde waarin ’n Vlak 2 óf Vlak 3-span betrokke is met ses wedstryde wat tussen Vlak 1 en Vlak 2-spanne gespeel is, in opbou tot die Rugbywêreldbeker 2015. België, Brasilië, Kanada, Chili, Georgië, Hong Kong, die Ivoorkus, Portugal, Roemenië, Rusland, Senegal, Spanje, Tunisië, die Verenigde State en Uruguay het gespeel, met die drie Suidseespanne en Japan wat elk eenkee teen ’n Vlak 1-span gespeel het. Wallis en Frankryk het teen Tonga gespeel, Italië teen Fidji, Ierland teen Samoa en Skotland teen Japan. Japan het ook teen Nieu-Seeland gespeel, vir ’n eerste keer in Japan.
















</doc>
<doc id="82312" url="https://af.wikipedia.org/wiki?curid=82312" title="Jakkalsbessie">
Jakkalsbessie

Die jakkalsbessie ("Diospyros mespiliformis") is 'n middelgroot tot groot boom. Dit het 'n digte, geronde kroon en die bas is swarterig. Die boom kom voor in laag- en minder laagliggende bosveld, dikwels op miershope of aan die oewers van damme en riviere. Dit word aangetref vanaf KwaZulu-Natal, deur Limpopo en Mosambiek tot in Zimbabwe en weswaarts tot in die Kaokoveld in die noordweste van Namibië.




</doc>
<doc id="82314" url="https://af.wikipedia.org/wiki?curid=82314" title="Akkerjakkalsbessie">
Akkerjakkalsbessie

Die Akkerjakkalsbessie ("Diospyros natalensis") is 'n klein boom. Dit word aangetref in duine- en kuswoude en is beperk tot die kusstrook van die Indiese Oseaan vanaf Oos-Londen tot noord van Beira. Die boom het klein ronderige blare met slanke stingels.




</doc>
<doc id="82316" url="https://af.wikipedia.org/wiki?curid=82316" title="Krokodilbasjakkalsbessie">
Krokodilbasjakkalsbessie

Die Krokodilbasjakkalsbessie ("Diospyros quiloensis") is 'n boom met vrugte soortgelyk aan dié van die akkerjakkalsbessie, maar eersgenoemde se blare is groter. Die boom kom voor in Suidelike Afrika in die Zambeziriviervallei en Chimanimaniberge en groei dikwels in mopaniebosveld. Sy bas lyk soos die vel van 'n krokodil.




</doc>
<doc id="82322" url="https://af.wikipedia.org/wiki?curid=82322" title="Bloubos">
Bloubos

Die Bloubos ("Diospyros lycioides") is soms 'n klein boom maar kom eerder as 'n geronde, hoë struik voor. Dit kom in bosveld dwarsdeur 'n groot gedeelte van Suider-Afrika voor, maar is afwesig in die sentrale gedeelte van die Kalahari en Mosambiek asook van woestyn en fynbosplantegroei. Die blare is 15 – 17 mm lank en is dig eindstandig gebondel. Die blaarskyf is die breedste in die derde naaste aan die blaarpunt. Die blare is dofgroen met 'n geronde punt en 'n spitslopende basis. Die vrugte is byna bolvormig met vyf blywende kelklobbe wat sterk na agter buig. Identifikasie van die boom kan moeilik wees aangesien daar 'n paar soortgelyke bloubos- en sterappel-spesies is.




</doc>
<doc id="82324" url="https://af.wikipedia.org/wiki?curid=82324" title="Sandsterappel">
Sandsterappel

Die sandsterappel ("Diospyros loureiriana") is 'n klein boom wat in bosveld en ruigtes op sandgrond in die noordooste van Suid-Afrika, ooste van Zimbabwe en die suide van Mosambiek voorkom. Die boom het taamlike groot blare 30 – 100 mm met 'n breë, af gespitste punt en geronde basis. Die boom lyk baie soos en sy verspreiding oorvleuel met die bloubos s'n.




</doc>
<doc id="82326" url="https://af.wikipedia.org/wiki?curid=82326" title="Tembuland">
Tembuland

Tembuland (Tamboekieland) is 'n historiese naam vir 'n landstreek in die Oos-Kaap wat saamgestel is uit die gebiede Tembuland, Emigrante-Tembuland en Bomvanaland. Die oorspronklike Tembuland is rondom die dorpe Mthatha, Mqanduli, Ngcobo, Mjanyana, Dutywa en Willowvale en is die tradisionele tuiste van die Tembu-volk, 'n subgroep van die Xhosa. Tembuland was 'n onafhanklike koninkryk. Verskeie oorloë is teen buurstamme geveg en na die Kaapse grensoorloë teen Britse oorheersing.In 1876 is Ngcobo en Mjanyana tot landdrosdistrikte verklaar. Pogings deur die Britte om die Tembu te ontwapen lei tot die Tembu-rebellie van 1880-81. Op 26 Augustus 1885 is die vergrote Tembuland deur die Kaapkolonie geannekseer. In Julie 1902 is dit amptelik as deel van die Transkei verklaar en tussen 1963 en 1994 was dit deel van die Republiek Transkei.




</doc>
<doc id="82327" url="https://af.wikipedia.org/wiki?curid=82327" title="Emigrante-Tembuland">
Emigrante-Tembuland

Emigrante-Tembuland is 'n historiese naam vir die gebied rondom die dorpe Xalanga, Cala, Southeyville en St. Marks in die Oos-Kaap. Dit het later met Tembuland en Bomvanaland saamgesmelt onder die naam Tembuland. 'n Groep Tembu's het in 1865 van wes van die Indwerivier daarheen verhuis.




</doc>
<doc id="82328" url="https://af.wikipedia.org/wiki?curid=82328" title="Ebbehoutghwarrie">
Ebbehoutghwarrie

Die Ebbehoutghwarrie ("Euclea pseudebenus") is 'n klein boom wat langs waterlope en in oewerstreke voorkom vanaf die Kunenerivier suidwaarts tot in Namakwaland. Die boom het neerhangende takke.




</doc>
<doc id="82330" url="https://af.wikipedia.org/wiki?curid=82330" title="Gewone ghwarrie">
Gewone ghwarrie

Die Gewone ghwarrie ("Euclea undulata") is 'n klein boom of struik wat wydverspreid in Suidelike Afrika voorkom behalwe in die Weskus, Kalahari, grasveld en die grootste gedeeltes van Zimbabwe en Mosambiek. Die boom verkies oop klipperige plekke waar dit soms stande vorm. Kenmerkend is die jong groei met klein roesbruin korrels bedek.




</doc>
<doc id="82331" url="https://af.wikipedia.org/wiki?curid=82331" title="Bomvanaland">
Bomvanaland

Bomvanaland is 'n historiese naam vir die landstreek tussen die M'basherivier, die Mthatharivier en die see in die Transkei, Oos-Kaap. Die grootste dorp in die gebied is Elliotdale en aan die kus is die bekende oorde Koffiebaai en Gat-in-die-muur (Hole in the Wall). Die area is vernoem na die Bomvanastam wat vroeg in die 19de eeu uit Pondoland verdryf is en noord van die M'bashe gaan woon het. Tydens die Kaapse grensoorloë was die Bomvanas te swak om hulle teen die Galekas te verdedig en het die Britse owerheid om hulp genader. In Februarie 1878 is die hele kontrei aan die Kaapkolonie oorgegee en in Desember 1878 ingelyf by Tembuland as die distrik Elliotdale. Elliotdale is na die stigting van die destydse Republiek Transkei herdoop tot Xhora.




</doc>
<doc id="82333" url="https://af.wikipedia.org/wiki?curid=82333" title="Towerghwarrie">
Towerghwarrie

Die Towerghwarrie ("Euclea divinorum") is 'n klein meerstammige struik of boom wat in bosveld groei, gewoonlik op plekke wat seisoenaal versuip en waar dit in stande groei. Die boom kom voor dwarsdeur KwaZulu-Natal tot in Zimbabwe en weswaarts tot in die Caprivi.




</doc>
<doc id="82335" url="https://af.wikipedia.org/wiki?curid=82335" title="Asterids">
Asterids

Asterids is naam wat in die APG II-stelsel (2003) ingevoer is om 'n klade van blomdraende plante ('n monofiletiese groep) te beskryf. Dit is een van die twee hoofgroepe van eudicots. Die ander hoofgroep is die rosids.



</doc>
<doc id="82338" url="https://af.wikipedia.org/wiki?curid=82338" title="Coreca">
Coreca

Coreca (Coraca of Corica in die argaïese plaaslike dialek) is 'n "frazione" (administratiewe afdeling) van die munisipaliteit Amantea in die provinsie Cosenza in Kalabrië, Italië. Dit is naby die grens met Campora San Giovanni geleë.

Die suidelike Tirreense See lê wes van Coreca en die stad Amantea in die suide, waar die grens begin by Campora San Giovanni. Die gebied bestaan ​​hoofsaaklik uit 'n rotsagtige voorstad, en die middestad lê in die vlakte. Dit sluit ook 'n heuwelagtige gebied en wye strande in. Die klimaat is sag.

Die grootste bron van inkomste in Coreca, sowel as in die nabygeleë Campora San Giovanni, is die toerisme- en hotelbedryf aan die skilderagtige kuslyn. Een van die gewilde attraksies is die Coreca-riflyn, wat sedert die 1960's gefotografeer en deur amateurradio-entoesiaste gebruik word. Daar is ook 'n paar klein fabrieke waar kos, meubels en masjinerie vervaardig word.

Vanaf 2017 word die grondgebied van Coreca verdeel in die volgende dorpe:

Op 1 Oktober 1964 het bouwerk begin aan die Coreca-kerk, wat gewy is aan Ons Dame van die Engele. Bouwerk is in 1965 voltooi. Die styl is modern maar eenvoudig en die kerk kan 65 mense huisves. Elke jaar tydens die beksermheiligefees (22 Augustus) is daar 'n optog deur die strate van die dorpsentrum.

Bouwerk aan die plein het op 5 Mei 2005 begin ná 'n munisipale besluit van 2 April 2003. Die klein maar prentjiemooi plein huisves die dorp se somergeleenthede en heet sedert 2015 Madonna degli Angeli ("Ons Dame van die Engele") na aanleiding van die nabygeleë kerk en die teenwoordigheid van 'n klein nis met 'n beeld van Ons Dame. Die plein word sedert 2013 deur 'n plaaslike toeristevereniging beheer en in stand gehou.

'n Baie belangrike terrein in die omgewing is die Coreca-grotte, wat eens die ystermyne van antieke Temesa was en daarna, tydens die Tweede Wêreldoorlog, 'n toevlug vir plaaslike inwoners en pakhuise vir Anglo-Amerikaanse soldate. Later is dit vir Kers- en Paasgeleenthede gebruik, tot die vroeë 2000's.

Die toring, waarvan die eerste verdieping gedeeltelik ingeval het, is van historiese belang aangesien dit 'n smeltkroes van style is wat oor die eeue heen gevolg is. Dit is aanvanklik as 'n uitsigpunt deur Arabiere gebruik en daarna deur Normandiërs, Nazi-troepe en Anglo-Amerikaanse troepe in die Tweede Wêreldoorlog. Dit is noord van Coreca geleë, aan die hange van die Tuvulo-heuwel. 


</doc>
<doc id="82342" url="https://af.wikipedia.org/wiki?curid=82342" title="Stef Kruger">
Stef Kruger

Stef Kruger is 'n Afrikaanse liedjieskrywer, musikant en abstrakte skilder. Hy het al meer as 400 liedjies geskryf, waarvan verskeie treffers is. Van sy bekende liedjies sluit in "Pennies op die spoor", "Grassade in die wind" en "Tussen jou en my". Kunstenaars soos Dozi, Koos Kombuis, Bobby van Jaarsveld en Jannie Moolman het al van sy liedjies opgeneem.

Kruger was vir 25 jaar lank verbonde aan die Suid-Afrikaanse Polisiediens se vermaaklikheidseenheid waar hy tromme gespeel het, maar het ook sy musiekeksamen op die dwarsfluit afgelê. 

Hy het verskeie pryse vir sy werk ontvang, waaronder "Vonk Musiek" se toekenning as beste liedjieskrywer van die jaar asook "Die Orde van die Goue Pen", 'n toekenning vir buitengewone bydrae tot die bevordering van Afrikaans in 2012. Verskeie van sy liedjies is ook in die nuwe FAK-sangbundel opgeneem.





</doc>
<doc id="82349" url="https://af.wikipedia.org/wiki?curid=82349" title="Stuur groete aan Mannetjies Roux (rolprent)">
Stuur groete aan Mannetjies Roux (rolprent)

Stuur groete aan Mannetjies Roux is die Afrikaanse rolprent oor ’n tienermeisie wat haar oom en tante besoek op hul Karooplaas tydens ’n skoolvakansie. Dan begin ’n ontdekkingsreis: sy moet uitvind wie sy werklik is en waar sy vandaan kom. Drie besoekers in een week verander haar lewe onherroeplik en haar oom se obsessie met die drie van Mannetjies Roux word ook helaas verklaar.

Die rolprent het niks met Mannetjies Roux se lewe te doen nie maar die drie wat hy in 1962 in Bloemfontein teen die Britse Leeus gedruk het staan sentraal in die verhaal.





</doc>
<doc id="82355" url="https://af.wikipedia.org/wiki?curid=82355" title="Hashim Amla">
Hashim Amla

Hashim Amla OIS (gebore 31 Maart 1983 in Durban) is 'n Suid-Afrikaanse krieketspeler en voormalige kaptein van die Suid-Afrikaanse nasionale krieketspan, die Proteas. Hy speel in al drie vorms van die spel, maar konsentreer veral op toetse en Internasionale eendagwedstryde. Hy is die eerste speler van Indiese afkoms om vir Suid-Afrika toetskrieket te speel.

Amla is 'n regterhandse top-orde kolwer en glipveldwerker en is veral bekend vir die gemak waarmee hy houe naby sy lyf met sy gewrigte uitvoer. Hy open met die kolf vir Suid-Afrika in toetse en het in heelwat beperkte boulbeurte die kolfbeurt geopen. Hy is tans die Internasionale Krieketraad se topkolwer in toetskrieket en kitskrieket (eendagwedstryde) in die wêreld. In sy 57ste beurt van sy eendaagse loopbaan, het Amla die vinnigste kolwer geword om 3 000 EDI-lopies te bereik, hy het 12 beurte minder benodig as Sir Viv Richards, en op 8 Desember 2013 is hy die vinnigste kolwer om 4 000 EDI lopies met 8 beurte minder as Sir Viv s'n. In sy 57ste wedstryd word Amla die vinnigste krieketspeler om 10 honderdtalle te bereik in eendagwedstryde. Hashim Amla word in 2013 die eerste kolwer sedert Ricky Ponting om bo-aan die toets- én eendaagse ranglys op dieselfde tyd te wees in die jongste IKR-tabel. Hy is aangewys as een van die Wisden krieketspelers van die jaar in 2013.

Amla maak sy debuut vir die Proteas op 28 November 2004 teen Indië. Amla is die enigste Suid-Afrikaner wat ooit 'n driehondertal in 'n toetswedstryd kon behaal, met 311 nie uit nie teen Engeland in 2012.

Hy was van Junie 2014 tot 6 Januarie 2016 die toetskaptein van die Proteas, maar het later bedank om eerder op sy persoonlike spel te konsentreer.



</doc>
<doc id="82356" url="https://af.wikipedia.org/wiki?curid=82356" title="Vernon Philander">
Vernon Philander

Vernon Darryl Philander (gebore 24 Junie 1985 in Bellville, Wes-Kaap) is 'n Suid-Afrikaanse krieketspeler. Hy is 'n regterarm-bouler en veelsydige speler, en het voorheen sy land op onder-19 vlak verteenwoordig. Hy speel vir die Kaapse Kobras in plaaslike Suid-Afrikaanse krieket.

Philander maak sy EDI-debuut op sy 22ste verjaarsdag, teen Ierland in Belfast. Hy neem 4 paaltjies vir slegs 12 lopies, wat die wedstryd vir die Proteas beklink het.

Hy word as die tweede beste bouler en derde beste veelsydige speler in die wêreld gereken deur die IKR (gedurende Mei 2013). Die beste bouler is mos Dale Steyn en die beste veelsydige speler is Jacques Kallis, beide Suid-Afrikaners.

Philander het Engelse graafskapskrieket gespeel, eers vir in April en Mei 2008, in April en Mei 2012, en laastens vir in Julie 2013.

Op 20 Desember 2013 neem Philander sy 100ste toetspaaltjie in die eerste toets teen Indië in Johannesburg. Vir sy persoonlike rekord bereik hy die 100-paaltjiemerk in slegs 19 toetswedstryde, die sewende vinnigste bouler ooit. Vroeër dieselde dag het hy 'n ankerbeurt van 59 lopies (van 86 balle) met die kolf aangeteken, wat bewys dat hy 'n puik veelsydige speler vir die Proteas is.

"soos op 25 Desember 2013"


</doc>
<doc id="82357" url="https://af.wikipedia.org/wiki?curid=82357" title="Faf du Plessis">
Faf du Plessis

Francois du Plessis (gebore 13 Julie 1984 in Pretoria, Transvaal, Suid-Afrika) is 'n Suid-Afrikaanse krieketspeler wat op internasionale vlak vir die Suid-Afrikaanse nasionale krieketspan, die Proteas, speel en tans die kaptein van daardie span in al drie vorme van die spel is. Hy is 'n regshandige middelkolwer wat ook deeltyds draaiballe boul. Du Plessis het plaaslike krieket vir Noordelikes en die Titans gespeel, sowel as wedstryde vir Lancashire, die Chennai Super Kings en die Melbourne Renegades. Hy maak sy toetsbuiging in November 2012 en word slegs die vierde Suid-Afrikaner wat 'n toetshonderdtal tydens sy debuutwedstryd aanteken. Du Plessis is ook T20I-kaptein van die Proteas sedert die Twintig20-reeks teen Nieu-Seeland in Februarie 2013.

Hy word in 2019 as Suid-Afrika se krieketspeler van die jaar en eendagkrieketspeler van die jaar aangewys.

Du Plessis matrikuleer by die Afrikaanse Hoër Seunskool, 'n openbare skool in Pretoria, Gauteng, Suid-Afrika. Hy het saam met mede-Titanskrieketspelers AB de Villiers, Heino Kuhn en Jacques Rudolph skoolgegaan. Hy is ook 'n gegradueerde van die Universiteit van Pretoria.



</doc>
<doc id="82360" url="https://af.wikipedia.org/wiki?curid=82360" title="Pećinci">
Pećinci

Pećinci is 'n dorpie en munisipaliteit in Serwië. Pećinci is in die distrik Srem van die provinsie Vojvodina geleë. Volgens die 2002-sensus woon daar 21 506 mense. Dit het 'n oppervlakte van 489 km² en die bevolkingsdigtheid is 44 inwoners per km².



</doc>
<doc id="82361" url="https://af.wikipedia.org/wiki?curid=82361" title="Wayne Parnell">
Wayne Parnell

Wayne Parnell (* 30 Julie 1989 in Port Elizabeth, Oos-Kaap) is 'n Suid-Afrikaanse krieketspeler wat toetse, Internasionale eendagwedstryde en Twintig20-wedstryde vir die Proteas speel. 

Tuis speel hy vir die Warriors (die ou Oostelike Provinsie) en hy het ook graafskapskrieket vir Kent gespeel. In 2010 is Parnell deur die Delhi Daredevils gekontrakteer vir die 2010 Indiese Premier League, maar in 2011 speel hy vir die Pune Warriors. Tydens die IPL 2014 veiling is hy deur die Delhi Daredevils gekoop vir INR 1 miljoen.

Parnell is gekies as kaptein van die Suid-Afrikaanse span vir die 2008 o.19 Wêreldbeker-toernooi en het ook vir die span gespeel in die 2006 O/19 Krieketwêreldbeker. Hy voltooi die 2008-toernooi as die voorste paaltjienemer met 18 paaltjies teen 8.38. In die kwarteindstryd teen Bangladesj neem hy 6/8 sowel as die hoogste kolftelling van 57. 

Parnell is vir die eendag- en T20-spanne gekies vir Suid-Afrika se toer na Australië in 2008-09 en het sy internasionale debuut in die tweede Twintig20 Internasionaal in Brisbane op 13 Januarie 2009 gemaak. Hy was duur met die bal en laat val 'n belangrike vangskoot, maar daar is later uitgevind dat dit moontlik as gevolg van 'n groen laserligstraal in sy oë deur 'n lid van die toeskouers was. 

Parnell word ingesluit in Suid-Afrika se span vir die derde en laaste toets teen Australië in Kaapstad en hoewel hy nie gespeel is nie, word hy weer ingesluit vir die twintig20- en eendagreeks wat gevolg het. Hy deel die nuwe bal met mede-snelbouler Dale Steyn en speel 'n sleutelrol in Suid-Afrika se sewe paaltjie-oorwinning in die tweede eendagwedstryd in Centurion deur vier vir slegs 25 te neem. 

In Mei 2009 is Parnell weer vir die Proteas gekies in die IKR Wêreldbeker Twintig20 in Engeland. Hy speel 'n uitstekende toernooi, met nege paaltjies teen 13.22 en 'n ekonomie van minder as ses. Teen die gasheer behaal hy syfers van 3/14, wat 'n openingsrits van 2-0-2-1 insluit. In die volgende wedstryd teen Wes-Indië word hy as Speler-van-die-wedstryd aangewys nadat hy 4/13 met die bal geneem het. Sy vertoning besorg hom 'n plek in die Wêreldbekerspan van die toernooi. Parnell ontvang die goue bal as die grootste paaltjienemer in die 2009-IKR Kampioenetrofee met 11 paaltjies.

In 2013 beleef Parnell weer soos in 2012 'n ongelukkige seisoen. Hy word deur Jos Buttler vir 32 in een boulbeurt gemoker tydens 'n Twintig20-wedstryd tussen Suid-Afrika en Engeland.



</doc>
<doc id="82362" url="https://af.wikipedia.org/wiki?curid=82362" title="Imran Tahir">
Imran Tahir

Imran Tahir (* 27 Maart 1979 in Lahore, Pakistan) is 'n Suid-Afrikaanse krieketspeler. Tahir speel tans vir die Proteas in EDI en T20I, asook die KZN Dolfyne in Suid-Afrika, en vir die Chennai Super Kings in die Indiese Premierliga. 

Op 15 June 2016, was Tahir die eerste Suid-Afrikaanse bouler om sewe paaltjies te vat in 'n EDI, en die Suid-Afrikaner vinnigste om 100 EDI paaltjies te kry (58 wedstryde).

Op 17 Februarie 2017, was Tahir die Suid-Afrikaner wat die vinnigste 50 T20I paaltjies behaal het. 

Imran Tahir was gebore in Lahore, Pakistan, en het daar geleer krieket speel. Hy het begin werk op die ouderdom van 16 om sy familie te ondersteun.



</doc>
<doc id="82363" url="https://af.wikipedia.org/wiki?curid=82363" title="Gewone hardeblaar">
Gewone hardeblaar

Die gewone hardeblaar ("Phylica paniculata") is 'n klein boom wat normaalweg struikagtig is en kan tot 4 m hoog word. Hulle groei op klipperige berghellings vanaf die Wes-Kaap tot by die Lebomboberge, die Soutpansberg en ook in die Chimanimaniberge in Zimbabwe. Die blare is klein, donker tot olyfgroen met 'n wit wollerige onderkant en styf ingerolde blaarrande. Die blomme is klein en wollerig.

"Phylica paniculata" is deur Carl Ludwig Willdenow beskryf en is in die jaar 1798 in "Sp. Pl. 1: 1112" gepubliseer.




</doc>
<doc id="82365" url="https://af.wikipedia.org/wiki?curid=82365" title="Sterretjierysbos">
Sterretjierysbos

Die Sterretjierysbos ("Cliffortia nitidula") is 'n klein boom wat op bergagtige plekke voorkom en kan tot 6 m hoog word. Dit groei op klipperige plekke, in rivierhabitatte en aan woudrande vanaf die Wes-Kaap tot by die Chimanimaniberge in Zimbabwe.




</doc>
<doc id="82367" url="https://af.wikipedia.org/wiki?curid=82367" title="Rooistinkhout">
Rooistinkhout

Die Rooistinkhout ("Prunus africana") is 'n woudboom wat tot 20 m hoog kan word. Die bas het na bewering medisinale eienskappe terwyl die volwasse bome se bas swart is met 'n blokkiespatroon. Die blare het getande, golwende blaarrande, kenmerkende bearing en 'n glasende bokant.





</doc>
<doc id="82372" url="https://af.wikipedia.org/wiki?curid=82372" title="Safari (webblaaier)">
Safari (webblaaier)

Safari is ’n webblaaier wat deur Apple Inc. ontwikkel is en by die OS X en iOS-bedryfstelsels ingesluit word. Dit is aanvanklik as ’n betaweergawe op 7 Januarie 2003 bekendgestel op die maatskappy se OS X-bedryfstelsel. Dit het Apple se verstekwebblaaier geword met die vrystelling van Mac OS X v10.3 “Panther”. Safari is ook ’n inheemse toep vir iOS.

’n Weergawe van Safari vir die Microsoft Windows-bedryfstelsel is op 11 Junie 2007 vrygestel en is ondersteun deur Windows XP met Dienspakket 2 of nuwer maar dit is sedertdien laat vaar. Safari 5.1.7 wat op 9 Mei 2012 vrygestel is, was die laaste weergawe vir Windows.

Volgens Net Applications was Safari verantwoordelik vir 62,17 persent van mobiele webnavigasie en 5,43 persent van rekenaarinternetverkeer in Oktober 2011, met ’n gekombineerde markaandeel van 8,72 persent.

Tot 1997 is Apple Macintosh-rekenaars slegs uitgestuur met die Netscape Navigator en Cyberdog-webblaaiers. Internet Explorer vir Mac is later as die verstek webblaaier ingesluit vir Mac OS 8.1 en nuwer as deel van ’n ooreenkoms van vyf jaar tussen Apple en Microsoft. Gedurende daardie tyd het Microsoft drie groot weergawes van Internet Explorer vir Mac vrygestel wat saam met Mac OS 8 en Mac OS 9 gebundel is maar Apple het steeds volgehou met die insluiting van Netscape Navigator as ’n alternatief. Microsoft het uiteindelik ’n weergawe van Internet Explorer vir Mac OS X vrygestel wat ingesluit is as die verstekwebblaaier vir alle weergawes van Mac OS X OV4, tot en met Mac OS X v10.2.

Tydens die MacWorld-kongres en Ekspo op 7 Januarie 2003 in San Francisco het Steve Jobs bekendgemaak dat Apple sy eie webblaaier ontwikkel het. Dit sou bekendstaan as Safari en was gebaseer op Apple se interne vurk van die KHTML verbeelderenjin genaamd WebKit Apple het die eerste betaweergawe vir OS X op dieselfde dag vrygestel. ’n Aantal amptelike en nie-amptelike betas het dit opgevolg totdat weergawe 1.0 op 23 Junie 2003 vrygestel is.Dit was aanvanklik slegs beskikbaar as ’n afsonderlike aflaai vir Mac OS X 10.2 maar is saam met Mac OS X v10.3 uitgestuur as die verstekblaaier met Internet Explorer vir Mac as alternatief. 1.0.3 is op 13 Augustus 2004 vrygestel en was die laaste weergawe wat op Mac OS X v10.2 gewerk het terwyl 1.3.2, wat op 12 Januarie 2006 vrygestel is, die laaste weergawe was wat op Mac OS X v10.3 gewerk het. Hierdie weergawe het egter deur die loop van 2007 nog sekuriteitsopdaterings gekry.

In April 2005 het Dave Hyatt, ’n ontwikkelaar by Apple, sy studie oor die herstel van spesifieke foute in Safari gedokumenteer wat tot gevolg gehad het dat dit die Acid2-toets wat deur die Webstandaardeprojek ontwikkel is, geslaag het. Op 27 April 2005 het hy aangekondig dat sy ontwikkelingsweergawe van Safari die toets geslaag het en dat dit die eerste webblaaier was wat dit kon doen.

Safari 2.0 is op 29 April 2005 vrygestel as die enigste webblaaier vir Mac OS X v10.4. Apple het voorgehou dat hierdie weergawe 1.8x vinniger was as weergawe 1.2.4, maar dat dit nog nie die Acid2-foutreparasies ingesluit het nie. Die nodige veranderinge was aanvanklik onbeskikbaar vir eindgebruikers tensy hulle die WebKit bronkode self afgalaai het of een van die aandelikse geoutomatiseerde weergawes van OpenDarwin.org laat loop het. Apple het uiteindelik weergawe 2.0.2 van Safari op 31 Oktober 2005 vrygestel waarin die wysings om die Acid2-toets te slaag bygewerk was.

In Junie 2005, ná ’n mate van kritiek vanaf KHTML-ontwikkelaars oor die gebrek aan toegang tot wysigingslyste het Apple sie ontwikkelingsbronkode en foutopsporing van WebCore en JavaScriptScore geskuif na OpenDarwin.org. WebKit is ook as oopbron vrygestel. Die bronkode vir nie-verbeelderaspekte van die webblaaier, soos die grafiese gebruikerskoppelvlakelemente, Apple se eiendom bly.

Die finale stabiele weergawe van Safari 2, Safari 2.0.4 is op 10 Januarie 2006 vir Mac OS X vrygestel. Dit was slegs beskikbaar as ’n opdatering vir Mac OS X Opdatering 10.4.4. Hierdie weergawe het onder andere uitleg- en SVE-gebruiksprobleme aangeraak. Safari 2.0.4 was tot weergawe 6 in 2012 die laaste weergawe was eksklusief vir Mac OS X vrygestel is.

Met die bekendstelling van Apple se iPhone op 9 Januarie 2007 het Apple ook ’n mobiele weergawe van die Safari-webblaaier bekendbestel.

Tydens die Apple Wêreldwye Ontwikkelaarskonferensie (WWOK) op 11 Junie 2007 het Steve Jobs Safari 3 vir Mac OS X v10.5, Windows XP en Windows Vista aangekondig . Gedurende die aankondiging het hy ’n maatstaf uitgevoer wat op die iBench-webblaaiertoetspakket getoets is wat Safari met die gewildste webblaaiers op Windows vergelyk waardeur hy daarop aanspraak gemaak het dat Safari die vinnigste webblaaier is. Latere derdepartytoetse van HTTP-laaitye het hierdie aanspraak in terme van aanvanklike laaitye van data oor die internet ondersteun; die verskil tussen Safari 2 en Internet Explorer 7 en Mozilla Firefox was egter weglaatbaar klein wanneer statiese inhoud van kasgeheue gelaai is.

Die aanvanklike betaweergawe van Safari 3 vir Windows wat op dieselfde dag as die aankondiging by WWOK 2007 vrygestel is, het talle foute en ’n “dag nul”-uitbuiting gehad wat afstandsuitvoering instaat gestel het. Die foute is drie dae later, op 14 Junie 2007, deur Apple reggestel in weergawe 3.0.1 vir Windows. Op 22 Junie 2007 het Apple Safari 3.0.2 vrygestel met foutherstelling, werkverrigtings- en ander sekuriteitskwessies. Safari 3.0.2 vir Windows het sommige lettertipes soos Tahoma, Trebuchet MS en ander hanteer wat nie deel van die blaaier was nie, maar wel op die Windows-rekenaar geïnstalleer was.

Op 29 Junie 2007 is die iPhone amptelik vrygestel. Dit het ’n weergawe van Safari ingesluit wat op dieselfde WebKit-verbeelderenjin as die werkskermweergawe gebaseer was maar met ’n aangepaste funksie wat beter by ’n mobiele toestel gepas het. Die weergawe van Safari, volgens die gebruikersagent, is 3.0 wat ooreenstem met die werkskermweergawes van Safari.

Die eerste stabiele nie-betaweergawe van Safari vir Windows, Safari 3.1, is op 18 Maart 2008 as ’n gratis aflaai aangebied. In Junie 2008 het Apple 3.1.2 vrygestel wat ’n sekerheidskwesbaarheid in die Windows-weergawe aangespreek het waar die besoek aan ’n kwaadwillige webwerf uitvoerbare lêers sou aflaai en op die gebruiker se rekenaar installeer.

Safari 3.2 is op 13 November 2008 vrygestel en het teenuitvissingsfunksie en ondersteuning vir Uitgebreide Bevestigingsertifikate gebied. Die laaste weergawe van Safari 3, weergawe 3.2.3 is op 12 Mei 2009 vrygestel.

O 2 Junie 2008 het die WebKit-ontwikkelingspan SquirrelFish bekendgestel. Dit was ’n nuwe JavaScript-enjin wat die spoed waarteen Safari tekste interpreteer, aansienlik versnel. Die enjin was een van die nuwe funksionaliteite in Safari 4 wat op 11 Junie 2008 vir ontwikkelaars vrygestel is. Die nuwe JavaScript-enjin het spoedig in SquirrelFish Extreme ontwikkel en die verkverrigting van SquirrelFish verbeter. Dit is uiteindelik as Nitro bemark. ’n Openbare Beta van Safari 4 met nuwe funksies soos die Top Blaaie-nutsmiddel (soortgelyk aan Opera se Speed Dial-nutsmiddel) wat die gebruiker se mees besoekte webwerwe op ’n 3D-muur vertoon, is op 24 Februarie 2009 vrygestel. Cover Flow, ’n kenmerk van Mac OS X en iTunes, is ook in Safari geïmplementeer. In die openbare betaweergawes is oortjies, soosrgelyk aan Google Chrome, by die titelbalk van die webblaaier ingesluit. In die finale weergawe is die oortjiebalk teruggeskuif na sy oorspronklike ligging onder die bronadresbalk. Die Windows-weergawe het ’n inheemse Windows-tema aangeneem eerder as die vorige Mac OS X-styl koppelvlak. Apple het ook die blou vorderingsbalk wat in die adresbalk was, verwyder (dit is later weer in Safari 5 teruggestel). Safari 4.0.1 is op 17 Junie vir Mac vrygestel en het probleme met Gesigte in iPhoto ’09 opgelos. Safari 4 in Mac OS X v10.6 “Snow Leopard” het 64-bisondersteuning wat die laaityd van JavaScript tot 50% vinniger kan maak. Dit het ook ’n ingeboude uitbomweerstand wat uniek tot Snow Leopard is; uitbomweerstand sal die webblaaier ongeskonde hou indien ’n inprop soos Flash-speler sou uitbom sodat die ander oortjies of vensters ongeaffekteer bly. Safari 4.0.4 is op 11 November 2009 vir OS X en Windows vrygestel met verdere verbeteringe in JavaScript-verrigting.

Safari was een van die twaalf webblaaiers wat in 2010 aan EU-gebruikers van Microsoft Windows gebied is. Dit was een van die vyf webblaaiers wat op die eerste blad van die webblaaierkeuses saam met Chrome, Firefox, Internet Explorer en Opera.

Op 7 Junie 2010 is Safari 5 vrygestel met die nuwe Safari Leser om webartikels sonder afleidings te kan lees (gebaseer op Arc90 se Leesbaarheidsnutsmiddel.), en ’n 30% verbetering in JavaScript-werkverrigting oor Safari 4. Safari 5 het verbeterde ontwikkelaarsnutsmiddels bevat en het meer as ’n doysn nuwe tegnologieë vir HTML5 wat gefokus was op versoenbaarheid. Met Safari 5 kon ontwikkelaars nou Safari-uitbreidings skep om die webblaai-ervaring aan te pas en te verbeter. Apple het weer die vorderingsbalk agter die adresbalk toegevoeg. Safari 5.0.1 het die Uitbreidings-voorkeurepaneel by verstek ingestel; dit was voorheen te vinde in die Ontfoutingskeuselys.

Safari 4.1, eksklusief vir Mac OS X Tiger, is gelyktydig met Safari 5 vrygestel. Die opdatering het die meerderheid van funksies en veiligheidsverbeteringe wat in Safari 5 gevind word, bevat. Dit het egter nie Safari Leser of Safari-uitbreidings ingesluit nie. Safari 5.1 vir Windows en Mac is op 20 Julie 2011 saam met Mac OS X 10.7 Lion vrygestel met die nuwe funksie van ‘Leeslys’ en ’n vinniger webblaai-ervaring. Apple het terselfdertyd Safari 5.0.6 vir Mac OS X 10.5 Leopard vrygestel sonder die funksionaliteite wat in 5.1 was.

Safari 6.0 was aanvanklik bekend as Safari 5.2 totdat Apple die aankondiging tydens WWOK 2012 gemaak het. Die vrystelling van die stabiele weergawe van Safari 6 op 25 Julie 2012 het saamgeval met die vrystelling van OS X Mountain Lion en is in die bedryfstelsel geïntegreer. Omdat Apple dit met Mountain Lion geïntegreer het, was dit nie meer as ’n aflaai vanaf Apple se webblad opf ander bronne beskikbaar nie. Apple het Safari 6 deur middel van Programmatuuropdatering vrygestel aan gebruikers van OS X Lion. Dit is nie vrygestel vir weergawes voor Lion of vir Windows-gebruikers nie. Apple het gesê oor die onbeskikbaarheid van Safari vir Windows dat “Safari 6 beskikbaar is vir Mountain Lion en Lion en dat Safari 5 steeds vir Windows beskikbaar is.” Microsoft het dan ook Safari van sy BrowserChoice-blad verwyder.

Op 11 Junie 2012 het Apple ’n ontwikkelaarsvoorskou van Safari 6.0 met ’n funksie genaamd iCloud-oortjies vrygestel wat gebruikers toelaat om oortjies met enige iOS of ander OS X-toestel met dieselfde programmatuur, te sinchroniseer. Safari 6 het ook nuwe privaatheidsfunksies ingesluit soos ’n “Vra webwerwe om my nie te volg nie”-voorkeur en die vermoë vir webblaaie om aan OS X Mountain Lion-gebruikers kennisgewings te stuur. RSS-ondersteuning is egter verwyder. Safari 6 het die Deel Blaaie-funksie in OS X Mountain Lion. Die Deel Blaaie-opsies is: Voeg toe tot Leeslys, Voeg Boekmerk toe, E-pos hierdie blad, Boodskap, Twitter en Facebook. Gebruikers kon dus oortjies met volblarvoorskoue sien.

Tydens Apple se WWOK op 10 Junie 2013 het die Safari 7/6.1 ontwikkelaarsvoorskou verbeteringe in JavaScript-verrigting en geheuegebruik bevat asook ’n nuwe voorkoms vir Top Blaaie en die Systaaf en ’n nuwe Gedeelde Skakels-funksie. ’n Bykomende kragbesparingsfunksie laat inproppe wat nie gebruik word nie, rus. Safari 7 vir OS X Mavericks en Safari 6.1 (vir Lion en Mountain Lion) is op 22 Oktober 2013 saam met OS X Mavericks vrygestel.

Op 9 April 2010 het Apple WebKit2 aangekondig. Dit is geïntegreer in Safari sedert weergawe 5.1.

Safari bied verskeie funksies, insluitend:


</doc>
<doc id="82373" url="https://af.wikipedia.org/wiki?curid=82373" title="Persbesem">
Persbesem

Die Persbesem ("Polygala virgata") is 'n boom wat groei in 'n verskeidenheid habitatte: woudrande, op dagsome en in sanderige kusstreke. Hulle kom voor vanaf Kaapstad, deur KwaZulu-Natal, deur Mpumalanga en langs die kus tot by Beira. Dit het donkerpers blomme wat op eindstandige are gedra word.




</doc>
