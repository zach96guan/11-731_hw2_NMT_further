<doc id="82375" url="https://af.wikipedia.org/wiki?curid=82375" title="Septemberbossie">
Septemberbossie

Die Septemberbossie ("Polygala myrtifolia", ook Augus(tus)bos(sie), blouertjie, heuningblombos, langelier, lankgelede) is 'n klein boom of struik wat groei in 'n verskeidenheid habitatte: woudrande, op dagsome en in sanderige kusstreke. Hulle kom voor vanaf Kaapstad tot in die suide van KwaZulu-Natal.

Die Septemberbossie groei vinnig, is immergroen en bereik 'n hoogte van ongeveer 3 meter. Alhoewel dit in gedeeltelike skadu sal groei, verkies dit vol son. Hierdie struik aard goed langs die kus en kan die winde daar trotseer. Dit dien ook as 'n goeie windskerm vir die res van die tuin.

Te danke aan die Septemberbossie se netjiese groeiwyse, is dit nie nodig om dit te snoei nie. Takke wat in die pad is kan wel afgesny word sonder om skade aan te rig.

Die blomme is rooipers en verskyn in oorvloed in die lente, veral in September, vandaar die Afrikaanse volksnaam "Septemberbossie". Die blomme is gewild onder hommelbye en skoenlappers.

Onder gunstige toestande sal volgroeide struike dikwels hulself saai. Hierdie saailinge kan dan in potte oorgeplant word totdat hulle groter is.

Saad wat in die ou blomme vorm kan ook versamel word om later gesaai te word. In die Wes-Kaap moet die saad in die winter gesaai word, sodat die saailinge kans het om gevestig te word voordat die warm somerweer begin.




</doc>
<doc id="82377" url="https://af.wikipedia.org/wiki?curid=82377" title="Gouewattel">
Gouewattel

Die Gouewattel ("Acacia pycnantha") is 'n boom en indringerplant wat in Suid-Afrika genaturaliseer geraak het vanaf Australië en dit is ook die nasionale blom van dié land.




</doc>
<doc id="82379" url="https://af.wikipedia.org/wiki?curid=82379" title="Ulmaceae">
Ulmaceae

Ulmaceae is die Olm-familie wat hoort tot die orde "Rosales". Daar is 5 spesies wat tot die familie hoort wat in Suider-Afrika voorkom en almal is bome.

Die familie bestaan uit nagenoeg 150 spesies en sluit in bome en struike wat in gematigde streke in die berge van tropiese Asië voorkom. Die bekendste lede van hierdie familie is die iepbome, waarvan daar ongeveer 45 verskillende spesies is. Die iepbome het ŉ pragtige voorkoms en word dikwels in parke aangeplant. Verskillende spesies word in Europa aangetref. Sommige soorte word langs strate aangeplant, maar daar is ook andere wat nie geskik is vir straataanplantings nie aangesien so ŉ boom maklik deur die wind omgewaai kan word en sy takke ook maklik breek. 

Die bekendste lid van hierdie familie in Suid-Afrika is die kamdeboostinkhout, ook bekend as die witstinkhout ("Celtis africana"). Hulle word van Kaapland tot in Gauteng aangetref en word veral as skadubome aangeplant. Hierdie boom groei ewe goed op die Vrystaatse koppies as op die kusduine of rivierbanke en oerwoude. Dit varieer egter baie in groeiwyse en vorm. In Klipperige grond sal dit 'n struik van 'n meter of meer vorm, maar in die oerwoude kan dit tot 30 m hoog word. Die blare wissel van 12 mm tot 100 mm en kan glad, fluweelagtig of baie harig wees. 

Soms groei die takke en blare afwaarts soos ŉ wilgerboom. Die blare kom afwisselend aan verskillende kante uit die takkies en is enkelvoudig, gesteeld, drienerwig by die basis, effens asimmetries, eiervormig tot ellipties en getand na die gepunte top. Sodra die blare ontvou, het hulle 'n mooi groen kleur en is hulle betreklik harig. Namate die somer vorder, word die blare donkerder en in die herfs verkleur dit uiteindelik tot 'n aantreklike geel, terwyl die haarbedekking al hoe yler word. In die lente verskyn klein, gelerige, een- of tweeslagtige blomme een-een of in klein byskermpies in die oksels van die nuwe blare. Teen die einde van die somer ontwikkel hulle tot klein, effens vlesige, gesteelde vrugte, omtrent 4 mm in deursnee. 

Die hout is strooikleurig of bleek, groenbruin met aantreklike donker merke. Dit het 'n middelmatige tekstuur en digtheid, is sterk, hard en elasties, maar tog betreklik maklik om te verwerk. Die hout kan gebruik word om meubels uit geboe hout, paneelwerk en gesplete graafstele te maak en word ook vir brandhout gebruik. Oor die algemeen lewer die iep waardevolle timmerhout wat bale geskik is vir houtkonstruksies in die water (byvoorbeeld hawehoofde) omdat dit nie maklik verrot nie. 

Boompies kan maklik van saad gekweek word en is bestand teen heelwat droogte en ryp. Dit sal in die meeste soorte grond aard en groei in gunstige toestande maklik tot 2 m in een seisoen. Die witstinkhout is veral geskik vir aanplanting in strate en parke waar daar heelwat ruimte is. Verskeie soorte witstinkhoutbome is by die Uniegebou in Pretoria aangeplant. Die gewone of sagte soort iep ("Ulmus campestris") word veral in Dullstroom in Mpumalanga aangetref. 

Dit is in 1880 deur setlaars van Nederland aangeplant. "Celtis durandii" is 'n spesie wat in die digte woude van tropiese Afrika suidwaarts tot by Port St. Johns groei. Hierdie spesie het 'n growwe blaaroppervlak wat soos skuurpapier vertoon. Een van die seldsaamste bome ter wêreld wat ook tot hierdie genus behoort, is die "Celtis franksiae" van Durban. In Durban word 'n nou strook wilde bosgebied, Stellabos, beskerm, en hier groei die digte, blaarryke bome tot 14 m hoog. Die "Celtis dioica" 'n spesie wat in Zimbabwe groei, verskaf 'n uiters goeie hout, maar word nie juis gebruik nie omdat dit so 'n slegte reuk het. Die Swartmense van Zimbabwe hang smal strokies van die hout in hul hutte op omdat dit slange glo buite hou. Hierdie bome word dus dikwels aangetref met strokies hout daaruit gesny. 
Die vyf Suid-Afrikaanse spesies is:




</doc>
<doc id="82385" url="https://af.wikipedia.org/wiki?curid=82385" title="Lesiëm">
Lesiëm

Lesiëm is 'n Duitse musiekprojek wat in 1999 deur die vervaardigers Sven Meisel en Alex Wende begin is. Die projek se musiek kombineer verskillende elemente van rock-, pop-, elektroniese musiek, Nuwe Era en Ambient-klanke asook Gregoriaanse gesange en ander koormusiek en val dus onder dieselfde musiekgenre soos Michael Cretu se projek "Enigma", Eric Levi se "Era", Frank Peterson se "Gregorian" en die Noorse kunstenaar Amethystium.

Lesiëm se debuutalbum "Mystic, Spirit, Voices" is in 2000 in Europa vrygestel. Twee jaar later het die album ook op die Amerikaanse mark verskyn waar dit nommer 7 op die trefferlys "U.S. Billboard Charts" bereik het. 'n Tweede langspeler is in 2001 as "Chapter 2" in Europa en in 2003 as "Illumination" in die Verenigde State vrygestel.

Tussen Maart en Julie 2002 het die twee musikante hul derde musikale werk, die pop-opera "Times", opgeneem wat as derde album vrygestel is. In die Verenigde State is hierdie langspeler in 2004 as "Auracle" vrygestel. Die enkelsnit "Caritas" met Maggie Reilly en die koor van die "Deutsche Oper Berlin" is in Desember 2002 in Jose Carreras se televisieprogram "Carreras Gala" bekendgestel.






</doc>
<doc id="82387" url="https://af.wikipedia.org/wiki?curid=82387" title="Lonwabo Tsotsobe">
Lonwabo Tsotsobe

Lonwabo Tsotsobe (* 7 Maart 1984 in Port Elizabeth, Oos-Kaap) is 'n Suid-Afrikaanse krieketspeler.



</doc>
<doc id="82389" url="https://af.wikipedia.org/wiki?curid=82389" title="Duiker">
Duiker

Duiker kan na een van die volgende verwys:




</doc>
<doc id="82394" url="https://af.wikipedia.org/wiki?curid=82394" title="Galekaland">
Galekaland

Galekaland (Gcalekaland) is 'n historiese naam vir die gebied in die Oos-Kaap begrens deur die Groot-Keirivier in die suide, die Mbasherivier (M'basherivier) in die noorde en die see in die ooste. 'n Denkbeeldige lyn net oos van die N2-nasionale pad deur Butterworth en Dutywa en ewewydig aan die see vorm die grens met Fingoland. Centane (Kentani) en Willowvale is die enigste beduidende dorpe in die gebied. Inheemse woude word beskerm in die Dwesa Natuurreservaat. Aan die Wildekus is die vakansie-oorde Keimond, Qholorhamond, Mazeppabaai en Qhorhamond.
Die Galekastam is in die middel van die 18de eeu gevorm en het in die omgewing van die huidige Komga gewooon. Opperhoofde Hintsa en Kreli (Sarili) se name het in die geskiedenis bekend gebly. Hintsa het in die oorlog van 1835 by die Nqabarharivier naby Willowvale gesneuwel. Kreli se mag is gebreek deur die Nasionale Selfmoord van Xhosas in 1857. Goewerneur sir George Grey se ekspedisie teen Kreli het tot gevolg dat sy stam tot oor die Mbhasherivier vlug. 'n Plan van 1846 om Galekaland vir blanke boere oop te stel, is laat vaar en goew. sir Philip Wodehouse het die Gaika toegelaat om terug te keer na die area rondom Centane en Willowvale, omdat die ander dele van hul ou gebied reeds in 1865 aan die Fingo toegeken is. Na die Negende Grensoorlog is die distrikte Centane en Willowvale saam met die distrikte Dutywa, Butterworth, Nqamakwe en Tsomo tot Britse gebied geproklameer onder die naam Transkei. Lojale Gaika wat nie aan die rebellie deelgeneem het, het grond in die Centane-distrik ontvang. 
Galekaland is op 26 Augusutus 1885 formeel by die Kaapkolonie ingelyf.




</doc>
<doc id="82395" url="https://af.wikipedia.org/wiki?curid=82395" title="Namakwavy">
Namakwavy

Die Namakwavy ("Ficus cordata") is 'n boom en is beperk tot dor habitatte in die weste van Suid-Afrika. Die boom is dikwels die grootste en opvallendste boom in die landskap.



</doc>
<doc id="82397" url="https://af.wikipedia.org/wiki?curid=82397" title="Afrikamoerbei">
Afrikamoerbei

Die Afrikamoerbei ("Morus mesozygia" Stapf ex A.Chev.) is 'n boom en is in Suid-Afrika beperk tot die kuswoud noord van St. Lucia. Die blare is kenmerkend maar die blomme en vrugte is onopvallend.




</doc>
<doc id="82399" url="https://af.wikipedia.org/wiki?curid=82399" title="Harige rotsvy">
Harige rotsvy

Die Harige rotsvy of bergvy ("Ficus glumosa") is 'n klein tot middelgroot boom wat meestal voorkom in bosveld in die oostelike dele van Suider-Afrika.




</doc>
<doc id="82401" url="https://af.wikipedia.org/wiki?curid=82401" title="Suidelike melkbosskoenlapper">
Suidelike melkbosskoenlapper

Die suidelike melkbosskoenlapper ("Danaus chrysippus") is 'n bekende skoenlapper wat wydverspreid oor Suider-Afrika voorkom. In Engels is dit bekend as die "African monarch" of "Plain tiger".
Die skoenlapper se vlerke is oranje-bruin met 'n swart apeks op die voorvlerk wat verskeie wit kolle omsluit. Die agtervlerk het by sommige indiwidue 'n dowwe wit kol. Die mannetjie en wyfie lyk feitlik eenders, maar die wyfie het net drie swart vlekke op die agtervlerk, terwyl die mannetjie vier het. Die vierde is 'n reukkol wat uit 'n tros geurskubbe bestaan. 

Hulle is onsmaaklik vir roofdiere en dien as 'n "model" wat deur die wyfies van die eetbare spesie "Hypolimnas misippus" nageboots word.

Die eiers word een-een gelê en is langskeeps geriffel. Die larwes is glad en het geel en swart lyfringe. Hulle het dikwels vlesige uitsteeksels wat uit die kop en rug groei. Die papie hang altyd aan sy stert en het dikwels goue kolle.

Die suidelike melkbosskoenlapper vlieg stadig en ontspanne en kan dus relatief maklik gevang word. Hulle is ook maklik om te teel. Larwes en eiers word een-een op gasheerplante gevind of eiers kan van 'n eierdraende wyfie verkry word.



</doc>
<doc id="82402" url="https://af.wikipedia.org/wiki?curid=82402" title="Grootblaarrotsvy">
Grootblaarrotsvy

Die Grootblaarrotsvy ("Ficus abutilifolia") is 'n klein tot middelgroot boom wat meestal voorkom in bosveld in die oostelike dele van Suider-Afrika.




</doc>
<doc id="82407" url="https://af.wikipedia.org/wiki?curid=82407" title="Trosvy">
Trosvy

Die Trosvy ("Ficus sycomorus") is 'n groot vyeboomspesie wat voorkom van die Tugela-vallei in KwaZulu-Natal, noordwaarts tot aan die rand van die Sahara, en in die suidelike Arabiese Skiereiland. Hulle groei natuurlik langs riviere in die laeveld, maar word ook sedert antieke tye in die Midde-Ooste verbou.

Die Ilembe-boom is 'n baie groot Trosvy, geleë op die wal van die Mandleni-spruit naby Kranskop, KwaZulu-Natal. Dit is in 2013 verklaar as 'n kampioenboom en word bewaar in terme van die Nasionale Wet op Bosse (84/1998).




</doc>
<doc id="82409" url="https://af.wikipedia.org/wiki?curid=82409" title="Bosvy">
Bosvy

Die Bosvy ("Ficus craterostoma") is 'n boom en deel van die wurgvye. Die boom ontkiem op 'n gasheerboom hoog bokant die grond en stuur dan fyn wortels af grond toe. Die wortels word algaande sterker en verwurg uiteindelik die gasheerboom. Die boom kom voor in warmer woude en bosveld en is besonder opvallend.



</doc>
<doc id="82415" url="https://af.wikipedia.org/wiki?curid=82415" title="Tony Smit">
Tony Smit

Tony Smit (née Robertson) was 'n Suid-Afrikaanse Springbok-atleet. Sy begin haar atletiekloopbaan in 1934 met 'n OP hoogspringrekord. Daarna verbeter sy verskeie spiesgooi-rekords. Sy was die enigste vrou in die Suid-Afrikaanse span wat aan die Rykspele van 1938 in Sydney deelgeneem het. In 1987 begin sy om aan veterane-atletiek deel te neem. In 1990 en 1995 kry sy Springbok-kleure. Daarna verbeter sy die wêreldrekord in spiesgooi 'n verdere twee keer. Sy het in 1996 uit atletiek uitgetree.

A. H. (Tony) Robertson is op 19 Desember 1916 in die George-distrik gebore. Sy begin haar skoolloopbaan in 'n plaasskool en gaan later na die meisieskool op George. Haar ouers, mnr. en mev. Jimmy Robertson, verhuis gedurende 1930 na Middelburg en vestig hulle op Ravensbourne. Tony voltooi haar skoolopleiding hier op Middelburg.

Tony tree in 1943 in die huwelik met mnr. Piet Smit van Barrydale. Piet Smit was 'n boer, winkelier en ook die burgemeester van Barrydale. Hy is in 1976 oorlede.

Haar loopbaan as atleet begin op Rosmead. Die skoolhoof daar was mnr. J.J. Bruwer. Hy was 'n eertydse WP-atleet, toe onderwyser op Colesberg en sedert Julie 1932 skoolhoof op Rosmead. Hier stig hy die Rosmead-atletiekklub en 'n atletiekbaan word in 1933 aangelê. Tony en ander atlete van die omgewing sluit by die klub aan. Vanaf 1934 tot 1937 word die Oostelike Provinsie se jaarlikse atletiekkampioenskappe op Uniedag (31 Mei) op Rosmead aangebied. Hier lei Tony se sportprestasies haar tot groot hoogtes:



In hierdie jaar word sy 'n Springbok. Sy verteenwoordig Suid-Afrika by die Britse Rykspele in Sydney, Australië, en is saam met Wally Hayward die enigste twee verteenwoordigers vir die OP. Sy en Wally ontmoet mekaar op Rosmead onderweg na Australië waar sy tweede gekom het in spiesgooi en Wally die ses myl wedloop wen. Haar S.A.-rekord vir spiesgooi is eers 16 jaar later deur 'n onderwyseres van Pretoria, mej. Swanepoel, verbeter.

Op 73-jarige ouderdom het sy steeds aan atletiek deelgeneem. Sy was lid van die S W D Meesters Atletiekvereniging (70 - 74 jaar groep). In 1988 stel sy die SA-rekord in spiesgooi en gewigstoot op. Sy wen ook die diskusgooi. Sedert 1987 het sy 18 medaljes in die Meesters-Atletiek verower.


</doc>
<doc id="82437" url="https://af.wikipedia.org/wiki?curid=82437" title="Keurboslaan-reeks">
Keurboslaan-reeks

Die Keurboslaan-reeks is kosskoolverhale wat eintlik vir seuns geskryf is, maar ewe veel deur meisies geniet word. Dit is deur Stella Blakemore geskryf, onder die skuilnaam Theunis Krogh. Die verhale draai om Keurboslaan Seunsskool, 'n eksklusiewe privaatskool aan die grens van Swaziland (nou eSwatini) waarvan dr. Roelof Serfontein, 'n geniale skrywer-miljardêr, die hoof is.
Die boeke bevat talle humoristiese situasies en kattekwaad wat deur die seuns aangevang word, op 'n egte, pittige Stella Blakemore-manier beskryf.

Die Keurboslaan-reeks bestaan uit 23 boeke. In 1973 is die boeke herdruk in die Nuwe Keurboslaan-reeks, maar om praktiese redes was dit onmoontlik om al die titels te herdruk, en is sommige van hulle saamgevoeg en verkort om die nuwe reeks te vorm.

Die eerste boek in die ou Keurboslaan-reeks. In die nuwe reeks het die eerste boek ook hierdie titel, maar dit is 'n samevoeging van die eerste en die tweede boeke in die ou reeks.


</doc>
<doc id="82440" url="https://af.wikipedia.org/wiki?curid=82440" title="Tshipise">
Tshipise

Tshipise kan na een van die volgende verwys:


"Nota:" Die bogenoemde twee is nie op dieselfde plek geleë nie. Sien elkeen se artikel vir korrekte koördinate op 'n kaart.


</doc>
<doc id="82449" url="https://af.wikipedia.org/wiki?curid=82449" title="Tshipise (dorpie)">
Tshipise (dorpie)

Tshipise is 'n dorpie in Vhembe-distriksmunisipaliteit in die Limpopoprovinsie van Suid-Afrika. Die dorpie is geleë noord van die Soutpansberg en net suid van die streekspad na die Pafurihek, die mees-noordelike ingang na die Krugerwildtuin. Dit lê sowat 80 km oos van Musina en 100 km noordoos van Louis Trichardt.

Die vakansieoord 'n ent hiervandaan is sedert 1936 ontwikkel. Die naam is voorheen as Chipise gespel, wat blykbaar afgelei is van chia fisu, wat ‘brand’ of ‘warm wees’ beteken, verwysend na die minerale bronne van 65°C.



</doc>
<doc id="82450" url="https://af.wikipedia.org/wiki?curid=82450" title="Kuswurgvy">
Kuswurgvy

Die Kuswurgvy ("Ficus natalensis") is 'n boom en deel van die wurgvye. Die boom ontkiem op 'n gasheerboom hoog bokant die grond en stuur dan fyn wortels af grond toe. Die wortels word algaande sterker en verwurg uiteindelik die gasheerboom. Hierdie boom lyk byna net soos die Bosvy maar die vrugte is baie groter.





</doc>
<doc id="82452" url="https://af.wikipedia.org/wiki?curid=82452" title="Laeveldvy">
Laeveldvy

Die Laeveldvy ("Ficus stuhlmannii") is 'n boom en deel van die wurgvye. Die boom ontkiem op 'n gasheerboom hoog bokant die grond en stuur dan fyn wortels af grond toe. Die wortels word algaande sterker en verwurg uiteindelik die gasheerboom. Die blare het 'n opvallende netwerk van are en klein harige vruggies.




</doc>
<doc id="82454" url="https://af.wikipedia.org/wiki?curid=82454" title="Petersvy">
Petersvy

Die Petersvy ("Ficus petersii") is 'n vrystaande boom en groei in die bosveld. Hulle is soms klein maar die wat met miershope geassosieer word is baie groot.





</doc>
<doc id="82458" url="https://af.wikipedia.org/wiki?curid=82458" title="Kaapse hardepeer">
Kaapse hardepeer

Die Kaapse hardepeer ("Olinia capensis") is 'n boom en kom in die Wes-Kaap voor. Dit is baie moeilik om hierdie boom en die Hardepeer uitmekaar te ken. By beide is die blare ellipties en 30 – 75 mm lank, glansend aan die bokant en dof aan die onderkant.




</doc>
<doc id="82460" url="https://af.wikipedia.org/wiki?curid=82460" title="Groendoring">
Groendoring

Die Groendoring ("Balanites maughamii") is 'n beskermde boom in Suid-Afrika en die grootste in sy genus. Die boom groei in bosveld- en droë woudareas in warm, laagliggende gebiede noord van Durban tot in Beira, in die binneland in Limpopo en die suide van Zimbabwe asook die Zambeziriviervallei.

Die boom staan in Zoeloe bekend as "Ugobandlovu" en in Engels, "Torchwood".

Groendoring, 'n gemeenskap net buite Asab in die suide van Namibië is na die boom vernoem.




</doc>
<doc id="82462" url="https://af.wikipedia.org/wiki?curid=82462" title="Kleingroendoring">
Kleingroendoring

Die Kleingroendoring ("Balanites pedicellaris") is 'n skaars boom wat in droë bosveld en op die brakkerige vloedvlakte van die Sabierivier en die Limpopovallei groei. Die boom se blare is liggroen en fluweelagtig en die dorings is groot en ongevurk.




</doc>
<doc id="82469" url="https://af.wikipedia.org/wiki?curid=82469" title="The Replacements">
The Replacements

The Replacements is 'n Amerikaanse musiekgroep wat in Minneapolis, Minnesota deur Paul Westerberg (stem, kitaar), Bob Stinson (kitaar), Tommy Stinson (baskitaar), en Chris Mars (tromme) gestig is. Slim Dunlap het Bob Stinson in 1987 vervang.



</doc>
<doc id="82474" url="https://af.wikipedia.org/wiki?curid=82474" title="Balanites">
Balanites

Balanites is 'n genus van blomdraende plante in die familie "Zygophyllaceae".

Spesies van die genus het saamgestelde blare wat eenkeer verdeel met twee pinnas en ook stewige dorings wat óf enkelvoudig óf gevurk is. Die vrugte, bas en blare van groendorings kan as 'n visgif gebruik word en 'n ekstrak kan selfs gebruik word om landslakke dood te maak. Die vrugte lewer eetbare olie van goeie gehalte. Wanneer die vrugte brand is dit hulle olie-inhoud wat die genus ook die naam "fakkelhout" gee. Die hput van die boom word gebruik om lepels en bakke mee te maak.





</doc>
<doc id="82475" url="https://af.wikipedia.org/wiki?curid=82475" title="Hormozgan">
Hormozgan

Hormozgan is een van die 31 provinsies van die Islamitiese Republiek van Iran. Die provinsie met 'n oppervlakte van 70 697 km² en 'n bevolking van 1,4 miljoen volgens die sensus van 2006 is in die suide van Iran aan die Seestraat van Hormuz in die oorgangsgebied tussen die Persiese en die Golf van Oman geleë. Die administratiewe hoofstad is Bandar Abbas.


</doc>
<doc id="82476" url="https://af.wikipedia.org/wiki?curid=82476" title="Asab">
Asab

Asab is 'n nedersetting in die Karas-distrik in die suide van Namibië. Die plek se naam is 'n Nama woord wat "nuwe ding" beteken. Dit is op die B1-nasionale pad halfpad tussen Mariental en Keetmanshoop geleë. Sowat 23 km (14 myl) oos van Asab is die Mukurob-spits (Vinger van God) wat in 1988 ineengestort het.

Asab ressorteer onder die Berseba-kiesafdeling. Die plek beskik oor 'n vulstasie, winkel en 'n klein hotel, alhoewel nie een van hierdie besighede tans oop is nie. Vir die rede is die plek al as 'n spookdorp beskryf. Die Asab-treinstasie is 'n stop op die TransNamib-lyn vanaf Windhoek na Keetmanshoop.

Ongeveer 3 km buite Asab is die "Groendoring"-gemeenskap wat na die Groendoringboom vernoem is. Die gemeenskap beskik oor 'n privaat kerk en 'n kleuterskool wat tans gesluit is.


</doc>
<doc id="82478" url="https://af.wikipedia.org/wiki?curid=82478" title="Kleuterskool">
Kleuterskool

'n Kleuterskool is 'n skool vir kinders tussen die ouderdom van twee tot vyf jaar. Baie kleuterskole bied ook "graad R" (voorbereidingsjaar) aan, hoewel dit ook in 'n laerskool deurloop kan word. Kleuterskole kan onder privaat bestuur wees, maar kan ook deur die regering daargestel of selfs gesubsidieer wees. Sommige kleuterskole bied ook 'n gebalanseerde ontbyt en middagete vir die kinders aan.

Die bywoon van kleuterskole is nie verpligtend nie, maar kan help om kinders vir die laerskool voor te berei. Ouers wat voltyds werk maak ook van kleuterskole gebruik om toesig oor kinders te hou terwyl hulle nie tuis is nie.

Van die vaardighede wat kinders by 'n kleuterskool aanleer:



</doc>
<doc id="82479" url="https://af.wikipedia.org/wiki?curid=82479" title="Kaokogroendoring">
Kaokogroendoring

Die Kaokogroendoring ("Balanites angolensis") is 'n klein struikagtige boom wat voorkom in die verre noordweste van Namibië en geelgroen blare het.




</doc>
<doc id="82481" url="https://af.wikipedia.org/wiki?curid=82481" title="Enkelgroendoring">
Enkelgroendoring

Die Enkelgroendoring ("Balanites aegyptiaca") is 'n middelgroot boom wat voorkom in die sentrale en noordelike dele van Zimbabwe. Die boom het heldergroen blare en stewige ongevurkte dorings.




</doc>
<doc id="82483" url="https://af.wikipedia.org/wiki?curid=82483" title="Zygophyllaceae">
Zygophyllaceae

Zygophyllaceae is die Groendoring-familie wat hoort tot die orde "Zygophyllales". Daar is 140 spesies wat hoort tot die familie wêreldwyd waarvan 70 in Suider-Afrika voorkom en daarvan is 4 bome. Sleg een genus, "Balanites", kom in Suider-Afrika voor.





</doc>
<doc id="82484" url="https://af.wikipedia.org/wiki?curid=82484" title="Fingoland">
Fingoland

Fingoland (Mfenguland) is 'n historiese naam vir die gebied tussen die Groot-Keirivier en die Mbhasherivier en beslaan dele van die distrikte van Butterworth, Nqamakwe, Tsomo en Dutywa. Dit lê suid van Tembuland, wes van Galekaland en noord van Brits-Kaffraria.

Die Fingo's (Amafengu) was oorblyfsels van ander stamme wat tydens die Mfecane versplinter is. Op uitnodiging van die goewerneur van die Kaapkolonie, sir Philip Wodehouse, het 'n groep van hierdie vlugtelinge hulle in 1865 hier kom vestig. Op 1 Oktober 1879 is die streek by die Kaapkolonie ingelyf onder kapt. M.L. Blyth as eerste hooflanddros. Op daardie datum het die Fingo's dus Britse onderdane geword.

Die heuwelagtige landskap leen hom tot bees- en skaapboerdery. Net meer as 3 km oos van Nqamakwe is die bekende Blythswood, 'n voormalige Skotse sendingstasie en tans skool.




</doc>
<doc id="82485" url="https://af.wikipedia.org/wiki?curid=82485" title="Lemoentjiedoring">
Lemoentjiedoring

Die Lemoentjiedoring ("Cassinopsis ilicifolia") is 'n immergroen klouterplant of 'n klein boompie wat tot 5 meter hoog en 5 meter breed kan word. Dit is 'n plant wat inheems is aan Suid-Afrika en Zimbabwe. Dit kom in Wes-Kaap, Oos-Kaap, Vrystaat, KwaZulu-Natal, Mpumalanga en Limpopo voor en dit is op die SANBI-rooilys as 'veilig' (LC) gelys.

Die blare is glansend en teenoorstaande met getande rande. Die blommetjies is klein en daar is af en toe dorings. Die vruggies is sag en oranje wanneer ryp. Dit kan droogte en ryp weerstaan en kan in skadu of volson groei. Wildsbokke vreet die blare terwyl die vrugte deur voëls benut word.

Die vrugte is nie vir mense lekker nie, maar die sade van die vrugte is tradisioneel deur die Zoeloes as ornamente gedra. Hulle het ook die lemoentjiedoring se bas gebruik om 'n medisyne vir disenterie te maak.



</doc>
<doc id="82488" url="https://af.wikipedia.org/wiki?curid=82488" title="Ericaceae">
Ericaceae

Ericaceae is die Heide-familie. Daar is meer as 1000 spesies wêreldwyd wat tot die familie hoort waarvan 700 in Suider-Afrika voorkom en 8 is bome. Slegs twee genera word in Suider-Afrika aangetref. Een bevat slegs een spesie, die Afrikabloubessie, en die ander meer as 700 spesies.

Die Suid-Afrikaanse boomspesies is:




</doc>
<doc id="82489" url="https://af.wikipedia.org/wiki?curid=82489" title="Afrikabloubessie">
Afrikabloubessie

Die Afrikabloubessie ("Vaccinium exul") is 'n klein, seldsame middelgroot boom wat in bergagtige gebiede vanaf eSwatini tot in die Soutpansberg voorkom. Die blomme is klokvormig en die vrugte is gerond, vlesig en rooi en word swart wanneer hulle ryp is.




</doc>
<doc id="82491" url="https://af.wikipedia.org/wiki?curid=82491" title="Koninkryk van Iberië">
Koninkryk van Iberië

Iberië (Grieks: Ἰβηρία; Georgies: იბერია) was ’n koninkryk in die Suid-Kaukasus wat geleë was op die plek van die huidige Georgië. Dit was in Georgies ook bekend as Kartli (ქართლი), na aanleiding van sy belangrikste provinsie. Tydens die Antieke tyd en die Middeleeue was dit ’n belangrike staat in die Kaukasus, óf as ’n onafhanklike staat óf as deelstaat van groter ryke soos die Romeinse Ryk en Persië. Sy inwoners het die kern van die Georgiërs gevorm en die staat, tesame met Kolchis in die weste, het die Middeleeuse Koninkryk van Georgië gevorm.

Die term "Kaukasiese Iberië" word soms gebruik om die land te onderskei van die Iberiese Skiereiland in Wes-Europa.

Pharnavaz (c. 302 – c. 237 v.C.) het die eerste koning van Iberië geword en naburige lande aan sy gesag onderwerp nadat hy invallers teruggedryf het. Een van dié lande was Kolchis (plaaslike bekend as Egrisi). Sy opvolgers het beheer oor die bergpasse van die Kaukasus gekry, waarvan Daryal die belangrikste was.

Ná hierdie tyd van vooruitgang moes Iberië hom voortdurend verweer teen invallers. Eindelik het die land opgedeel in verskeie prinsdomme. Teen die einde van die 2de eeu v.C. is koning Farnadjom deur sy eie onderdane van die troon af gesit en die kroon is gegee aan die Armeense prins Arsjak, wat die Iberiese troon in 93 v.C. bestyg het.

Vanweë hierdie bande met Armenië is Iberië in 65 v.C aangeval deur die Romeinse generaal Pompei, wat toe in ’n oorlog met Amernenië betrokke was. Rome het Iberië nie dadelik aan sy gesag onderwerp nie, maar die land weer 19 jaar later (in 36 v.C.) binnegeval en koning Pharnavaz II gedwing om aan te sluit by sy veldtog teen Albanië.

Terwyl die ander Georgiese koninkryk, Kolchis, as ’n Romeinse provinsie geadministreer is, het Iberië uit vrye wil die beskerming van die Romeinse Ryk aanvaar.

In die volgende twee eeue het die Romeinse invloed op Iberië voortgeduur, maar teen die bewind van koning Pharsman II (116 – 132 n.C.) het die land ’n deel van sy vorige mag herwin. Betrekkinge met Rome was gespanne en dit het eers verbeter tydens die bewind van die Romeinse keiser Antoninus Pius. In dié tyd is Iberië beskou as ’n bondgenoot eerder as ’n voormalige deelstaat.

Die Romeinse invloed het ook op godsdiensgebied gegeld en koning Mirian III het die Christelike geloof omstreeks 317 as die amptelike staatsgodsdiens verklaar. Dié gebeurtenis word ook verbind met ’n vrou van Kappadosië, sint Nino, wat die geloof sedert 303 in Oos-Georgië (Iberië) versprei het. Die kerstening het bande met Rome (later Bisantium) versterk en ’n groot invloed op die kultuur en gemeenskap gehad.

In 363 het Rome beheer oor Iberië aan Persië oorgegee nadat die Romeinse keiser Julian verslaan is. Persië het die leerstellings van Zoroaster in die middel van die 5de eeu na Iberië uitgebrei en Zoroastrisme het die tweede amptelike godsdiens van Oos-Georgië geword.

Koning Vakhtang I van Iberië het sy koninkryk weer versterk. Hy het die Patrirgaat van Mtscheta outokefaal gemaak en Tbilisi het die hoofstad geword. In 482 het hy teen Persië in opstand gekom, maar kon nie steun van Bisantium kry nie. Hy is verslaan en het in 502 in ’n geveg gesneuwel.

Die konstante mededinging tussen Bisantium en Persië het eindelik ook Iberië nadelig beïnvloed. Die koning het min mag gehad en die land is effektief deur Persië regeer. In 580 is die koninkryk afgeskaf en Iberië het ’n Persiese provinsie geword. In 591 het Bisantium en Persië Iberië tussen hulle verdeel ná ’n vredesooreenkoms.

Aan die begin van die 7de eeu het die ooreenkoms tot ’n einde gekom en die Iberiese prins Stephanoz I (c. 590-627) het besluit om in 607 met Persië saam te werk om al die voormalige gebiede van Iberië te herenig. Hy het dit reggekry, maar in 627 en 628 het die Bisantynse Ryk beheer oor die Kaukasus gekry tot met die inval van die Arabiere.

Die Arabiere het Iberië omstreeks 645 bereik en prins Stephanoz II (637-c. 650) gedwing om die Bisantynse Ryk die rug te keer en die kalifaat as sy oppergesag te aanvaar. Omstreeks 653 is ’n Arabiese emir aangestel en Iberië het ’n deelstaat van die Arabiere geword. Aan die begin van die 9de eeu het Asjot I (813-830) van die nuwe Bagrationi-dinastie die verswakking van die Arabiese bewind uitgebuit en homself as prins van Iberië laat kroon. In 888 is ’n opvolger, Adarnase II van Tao-Klarjeti, gekroon as koning van Iberië. Sy afstammeling Bagrat III (975-1014) het die voormalige koninkryke weer bymekaargebring en ’n verenigde Georgiese staat gestig.




</doc>
<doc id="82492" url="https://af.wikipedia.org/wiki?curid=82492" title="Loganiaceae">
Loganiaceae

Loganiaceae is die Klapper-familie. Daar is meer as 400 spesies wêreldwyd wat tot die familie hoort waarvan 30 in Suider-Afrika voorkom en almal is bome.

Die Suider-Afrikaanse spesies is:




</doc>
<doc id="82493" url="https://af.wikipedia.org/wiki?curid=82493" title="Bagrationi-dinastie">
Bagrationi-dinastie

Die Bagrationi-dinastie (Georgies: ბაგრატიონი) het van die Middeleeue tot die vroeë 19de eeu oor Georgië regeer. Dit is een van die oudste Christelike voormalige koningshuise in die wêreld. 

Die oorsprong van die Bagrationi-dinastie word betwis, asook die tyd waarin hulle hul verskyning in Georgië gemaak het. Die geskiedenis van die dinastie is egter onlosmaaklik verbind aan dié van Georgië. Hul voorvaders het die dinastie in die vroeë 9de eeu gestig as vorste van die historiese Suidwes-Georgië en die aangrensende Georgiese moeraslande wat van die Arabiere verower is. Hulle het die Koninkryk van Georgië in 888 herstel. Die koninkryk het van die 11de tot die 13de eeu vooruitgegaan en verskeie gebiede verenig. Dié tyd, veral die bewind van Dawid IV (1089–1125) en sy agterkleindogter Tamar (1184–1213), word beskou as die "goue era" in die geskiedenis van Georgië – ’n tydperk van militêre en kulturele sukses.

Nadat die Koninkryk van Georgië in die laat 15de eeu verdeel het, het takke van die Bagrationi-dinastie regeer oor die drie Georgiese wegbreek-koninkryke – Kartli, Kacheti en Imereti – totdat die Russiese Ryk Georgië in die vroeë 19de eeu geannekseer het. Die dinastie het in ballingskap as ’n koninklike familie voortbestaan tot met die Russiese Rewolusie van 1917. Met die vestiging van die Sowjet-regering in Georgië in 1921 is sommige familielede gedwing om ’n laer status te aanvaar en hulle het eiendom verloor, terwyl ander na Wes-Europa geëmigreer het. Sommige van hulle het ná die onafhanklikwording van Georgië in 1991 na die land teruggekeer.


</doc>
<doc id="82496" url="https://af.wikipedia.org/wiki?curid=82496" title="Dawid IV van Georgië">
Dawid IV van Georgië

Dawid IV (1073 – 24 Januarie 1125), ook bekend as Dawid die Bouer (Georgies: დავით აღმაშენებელი, "Dawit Aghmasjenebeli"), van die Bagrationi-dinastie was ’n koning van Georgië van 1089 tot met sy dood in 1125.

Hy word algemeen beskou as die grootste en suksesvolste leier in die geskiedenis van Georgië. Hy het die Turke in 1121 uit die land gedryf, die land herenig en die grootste deel van die Kaukasus onder Georgiese beheer gebring. Hy was ’n vriend van die kerk wat die Christelike kultuur bevorder het, en word deur die Georgies-Ortodokse Kerk as ’n heilige vereer.

Die naam "aghmashenebeli" (აღმაშენებელი), wat vertaal word as "die Bouer" (in die sin van "die Herbouer") of "die Hervormer", is in 1452 die eerste keer vir hom gebruik en het later algemeen onder historici geraak. Daar is ook bewyse dat hy Dawid die Grote genoem is.

Deur die geskiedenis is daar om die beurt na hom verwys as Dawid II, III en IV, en dit dui op die onreëlmatigheid waarmee nommers aan die Bagrationi-konings toegeken is, veral in die vroeë geskiedenis. Dit was weens die feit dat die nommering van heersers tussen die verskillende takke rondgespring het. Geleerders in Georgie verkies Dawid IV. Sy naamgenote is dan Dawid I Koeropalates (oorlede in 881), Dawid II Magistros (oorlede in 937) en Dawid III Koeropalates (oorlede in 1001) – hulle was almal lede van die hooftak van die dinastie.

Die jaar van Dawid se geboorte kan bereken word vanaf die datum van sy troonbestyging volgens "Die Lewe van Koning van Konings Dawid" (ცხორებაჲ მეფეთ-მეფისა დავითისი), wat omstreeks 1123–1126 geskryf is. Dit was in "k'oronikon" (Paassiklus) 309, dus 1089 toe hy omtrent 16 jaar oud was. Volgens dieselfde berekening is hy in omstreeks 1073 gebore en is hy op 52 of 53 oorlede. Prof. Cyril Toumanoff beskou 1070 en 24 Januarie 1125 as sy geboorte- en sterfdatum. Hy het die naam gehad van die Bybelse Dawid, van wie hy volgens die familie afstam.

Dawid se pa, Giorgi II, se Georgië is deur die Turke ingeval. Verskeie provinsies het ontvolk geraak en Giorgi moes noodgedwonge vrede maak. So het Georgië in 1083 onderhorig geraak aan Malik-Shah I. Giorgi het gesien hoe sy land in wanorde verval en het sy kroon in 1089 afgestaan aan sy 16-jarige seun, Dawid. 

Tussen 1089 en 1100 het Dawid die orde in sy land herstel en geïsoleerde vyandelike troepe oorwin. Hy het die verlate provinsies herbevolk en groot stede laat herlewe. In 1101 het hy die fort Zedazeni, ’n strategiese punt, verower en binne die volgende drie jaar het hy die grootste deel van Oos-Georgië bevry.

Hy het die Turke geleidelik uit die land verdryf. Teen 1099 was Dawid se mag so groot dat hy geweier het om belasting aan die Turke te betaal. In 1104 het ondersteuners van Dawid in die Oos-Georgiese provinsie Kacheti die plaaslike koning, Aghsartan II (1102–1104), gevange geneem en die gebied met die res van Georgië herenig.

Moslem-heersers in die gebied het al hoe onrustiger geraak oor die opkomende Christelike mag in die Kaukasus en in 1121 het ’n koalisie van Moslem-state Georgië binnegeval. Moderne ramings is dat sowat 250 000 tot 400 000 Turke die Georgiese leër van 56 000 man aangeval het. Desondanks het Dawid sukses behaal in wat dikwels beskou word as die grootste militêre oorwinning in Georgië se geskiedenis. Dit het die land gevestig as ’n groot militêre mag met kulturele en politieke oorheersing in die Kaukasus.
In 1122 het Dawid Tbilisi, die laaste oorblywende Moslem-beheerde gebied, van die Arabiere bevry en dit sy hoofstad gemaak. As ’n goed opgevoede man het hy verdraagsaamheid teenoor ander godsdienste voorgestaan. Later het hy Dmanisi, Shirvan en die Armeense stad Ani verower en die koninkryk so vergroot. 

Dawid die Bouer is op 24 Januarie 1125 oorlede. Hy het sewe kinders gehad, onder andere Demetrius, wat hom opgevolg het en sy sukses voortgesit het.


</doc>
<doc id="82497" url="https://af.wikipedia.org/wiki?curid=82497" title="Liberty (afdelingswinkel)">
Liberty (afdelingswinkel)

Liberty is 'n afdelingswinkel in Regent Street in die West End-winkeldistrik van Sentraal-Londen wat 'n wye reeks van luukse goedere aanbied, waaronder dames-, mans- en kindermodes, kosmetiek, toiletware en parfuum, juweliersware, huisware, meubels, skryfbehoeftes en geskenkartikels. "Liberty" staan veral bekend vir sy unieke ontwerpstyle met onder meer blomme- en grafiese patrone.

Die huidige afdelingswinkel word in 'n Tudor Revival-vakwerkhuis gehuisves wat in 1920 opgerig is - met die karakter en interieur van 'n groot privaat woning. Die winkelgalerye, wat deur 'n groot binnehof met mekaar verbind word, is eweneens ontwerp soos die vertrekke van 'n privaat woning, met loodglasvensters, venstersitplekke, vuurplekke met skoorstene en skeepshout wat bydra tot die intieme atmosfeer.

Op 19 Julie 2019 het die private beleggingsmaatskappy "Bluegem" bekendgemaak dat dit sy aandele van 40 persent in Liberty aan 'n groep beleggers onder leiding van "Glendower Capital" sal verkoop. Die afdeling se waarde is vir die transaksie as £300 miljoen bepaal - aansienlik meer as die bedrag van £32 miljoen wat "Bluegem" in 2010 daarvoor betaal het. Reeds in 2014 het "Bluegem" aandele aan "Liberty" aan families uit Europa en die Midde-Ooste verkoop wie se name nie bekendgemaak is nie.

Voor die oorname deur "Bluegem" het "Liberty" verliese gely. Onder "Bluegem" se regstreekse bestuur het die wins van byna nul in 2010 tot £25 miljoen in 2018 gestyg.



</doc>
<doc id="82500" url="https://af.wikipedia.org/wiki?curid=82500" title="Regent Street">
Regent Street

Regent Street is een van die grootste winkelstrate in Londen se West End-winkeldistrik en 'n trekpleister vir sowel Londenaars asook toeriste. Die straat, wat onder meer vir sy kersfeesligte bekend staan, is vernoem na die Prinsregent en latere koning George IV en word algemeen verbind met die argitek John Nash (1752-1835). Nash se oorspronklike straatuitleg het tot vandag bewaar gebly, alhoewel sy geboue (met uitsondering van "All Souls Church") intussen vervang is. 

Regent Street is in 1825 voltooi en was 'n vroeë voorbeeld van Engelse stadsbeplanning. Dit loop dwarsdeur die 17de en 18de eeuse straatuitleg, vanaf die Regent se woning in Carlton-huis in St James's aan sy suidelike einde, deur "Piccadilly Circus" en "Oxford Circus" tot by "All Souls Church". Van daar word die roete deur "Langham Place" en "Portland Place" tot "Regent's Park" voortgesit.

Elke gebou in Regent Street word as "listed building" beskerm en het tenminste Graad II-status. Die geboue vorm in hul geheel die Regent Street-bewaringsgebied ("Regent Street Conservation Area").


</doc>
<doc id="82501" url="https://af.wikipedia.org/wiki?curid=82501" title="Mossie">
Mossie

'n Mossie is 'n klein voëltjie met vaal en bruin vere.




</doc>
<doc id="82508" url="https://af.wikipedia.org/wiki?curid=82508" title="Gans">
Gans

'n Gans is 'n groot, swaargeboude watervoël met 'n lang nek wat aan die familie van eendvoëls ("Anatidae") behoort. Binne die familie hoort hulle tot die subfamilie Anserinae (swane en ganse). Ganse wei graag en is meer gespesialiseerd om op die land te lewe as ander verwante spesies. Hiervoor het hulle lang sterk bene wat reg onder die liggaam geplaas is en hulle in staat stel om maklik te kan loop. Die geluide wat ganse maak kan beskryf word as gaggel, snater of blaas.



</doc>
<doc id="82511" url="https://af.wikipedia.org/wiki?curid=82511" title="Anserinae">
Anserinae

Anserinae is die onderfamilie van swane en ganse, wat onder die familie van eendvoëls ressorteer.

Swane is gewoonlik groter as ganse en het 'n langer nek met korter pote. Swane se pote is ook verder agter hulle liggame geplaas in vergelyking met ganse en hulle loop gevolglik moeilik. Vir die rede is swane minder tuis op land as swane en lyk sommer ongemaklik uit die water.



</doc>
<doc id="82513" url="https://af.wikipedia.org/wiki?curid=82513" title="Arthur Lasenby Liberty">
Arthur Lasenby Liberty

Sir Arthur Lasenby Liberty (* 13 Augustus 1843, † 11 Mei 1917) was 'n Londense koopman en stigter van die afdelingswinkel "Liberty & Co".

Liberty is as die seun van 'n klerasiehandelaar in Chesham, Buckinghamshire gebore en het op sestienjarige ouderdom met sy oom, wat kant verkoop het, begin werk. Later is hy deur 'n ander oom, 'n wynhandelaar, aangestel. In 1859 het hy sy leerjongenskap by 'n klerasiehandelaar begin, maar vervolgens besluit om liewer 'n aanstelling by "Farmer and Rogers" se "Oriental Warehouse" te aanvaar. Hier het hy in sy loopbaan gevorder tot bestuurder.

"Farmer and Rogers" het egter geweier om Liberty as vennoot tot die onderneming te laat toetree, en so het hy op 15 Mei 1875 sy eie afdelingswinkel in Londen se "Regent Street" geopen waar hy ornamente, tekstielstowwe en 'n verskeidenheid kunswerke uit die Verre-Ooste verkoop het.

"Liberty & Co." het aanvanklik 'n eklektiese mengsel van gewilde style aangebied, maar dan begin oorskakel na 'n heeltemal ander styl wat nou verbind was met die Estetiese Beweging van die 1890's, Art Nouveau (die "Nuwe Kuns"). Die onderneming is in só 'n mate met hierdie nuwe styl geassosieer dat in Italië na Art Nouveau as "Stile Liberty" verwys is. "Liberty & Co." se gekleurde en bedrukte tekstiele, veral sy en satyn, het 'n verskil gemaak met hul subtiele en gesofistikeerde kleure en het veral in die dekades tussen 1890 en 1920 groot aanklank gevind by modeliefhebbers. Ná sy sukses in Engeland het Liberty in 1890 'n tweede winkel in Parys geopen.

In 1865 het Arthur Liberty met sy eerste vrou, Martha Cottam, in die huwelik getree, maar is van haar in 1869 weens owerspel geskei. In 1875 het hy met sy tweede vrou, Emma Louise Blackmore, getrou. Uit die huwelik is geen kinders gebore nie. In 1913 is Liberty tot ridder geslaan.

Liberty het 'n fortuin gemaak met sy meerderheid aandele in "Liberty & Co." nadat die onderneming in 1890 in 'n "public limited liability company" (publieke maatskappy met beperkte aanspreeklikheid) omgeskep is. In 1914 het hy afgetree. Hy is drie jaar later, op 11 Mei 1917, op sy landgoed in Buckinghamshire oorlede. Sy bestorwe boedel het naas sy landgoed en herehuis verskeie kleiner huise en 'n groot plaas naby sy geboorteplek in Buckinghamshire ingesluit.
Arthur Liberty se grafsteen is ontwerp deur Archibald Knox, een van "Liberty & Co." se langjarige ontwerpers.



</doc>
<doc id="82514" url="https://af.wikipedia.org/wiki?curid=82514" title="Kaapse boomheide">
Kaapse boomheide

Die Kaapse boomheide ("Erica tristis") is 'n klein boom, soms 'n struik, wat in fynbos en rotsagtige plekke voorkom.




</doc>
<doc id="82516" url="https://af.wikipedia.org/wiki?curid=82516" title="Erica">
Erica

Erica is 'n plant genus wat hoort tot die familie "Ericaceae". Hierdie genus bevat meer as 700 spesies en staan in Suid-Afrika bekend as fynbos. Die meeste spesies is struike en plante maar drie kan ontwikkel tot bome; d.w.s. word groter as 2 meter. Hulle kom voor op hoogliggende, rotsagtige plekke in grasveld of gemeng met ander struike van dieselfde grootte.





</doc>
<doc id="82517" url="https://af.wikipedia.org/wiki?curid=82517" title="Waterboomheide">
Waterboomheide

Die Waterboomheide ("Erica caffra") is 'n klein boom, soms 'n struik, wat in oewerhabitatte en aan woudrande groei en kom voor vanaf die Wes-Kaap tot in die Drakensberge van KwaZulu-Natal en Lesotho. Die boom se blomme lyk soos klokkies.




</doc>
<doc id="82520" url="https://af.wikipedia.org/wiki?curid=82520" title="7’s Premierliga">
7’s Premierliga

Die 7’s Premierliga is ’n rugbykompetisie wat geskoei is op die formaat van die Indiese Premier Liga-kriekettoernooi. Die eerste toernooi van hierdie kompetisie het op 14 en 15 Desember 2012 op Outeniekwapark in George plaasgevind.

Die toernooi bestaan uit twaalf spanne wat met die steun van privaatbeleggers die lig gesien het.

Die idee agter die toernooi was om die rugbyunie van die Suidwestelike Distrikte, die Arende, ’n finansiële hupstoot te gee nadat die Suid-Afrikaanse been van die IRR se internasionale sewesreeks na Port Elizabeth geskuif is en nadat die rugbyunie se beroepsarm in 2011 gelikwideer is.

Die twaalf spanne wat aan die in inleidingstoernooi deelgeneem het was:


</doc>
<doc id="82522" url="https://af.wikipedia.org/wiki?curid=82522" title="Kolchis">
Kolchis

Kolchis of Colchis (Georgies: კოლხეთი, "Kolcheti"; Grieks: Κολχίς, "Kolchis") was ’n streek en koninkryk in die Suid-Kaukasus. Dit was geleë aan die ooskus van die Swartsee, waar die hedendaagse Georgië is.

Die inwoners was waarskynlik die voorouers van die huidige Swan-, Mingreliese en Laz-volk. Hulle het reeds in die Middel-Bronstydperk aan die Swartsee gewoon. Kolchis was eeue lank ’n onafhanklike koninkryk, tot met sy anneksasie in 164 v.C. deur Pontus.

In die Griekse mitologie was Kolchis die plek waar die Goue Vlies was wat deur Jason en die Argonoute gesoek is. Die Goue Vlies in die mite is geskoei op die destydse gebruik onder die plaaslike inwoners om goudstof uit riviere deur vliese te sif.

Kolchis is sedert die Bronstydperk bewoon deur verwante, maar aparte stamme wat aan die Swartsee gewoon het. Hulle het in die 13de eeu v.C. verenig en die Koninkryk van Kolchis gestig.

Die Grieke het Kolchis in die 6de tot 5de eeu v.C. gekoloniseer en in 302 v.C. het dit deel van die pas gestigte Koninkryk van Iberië geword. Kolchis het later afgestig en in verskeie prinsdomme verdeel, tot met hul anneksasie omstreeks 101 v.C deur Mithridates VI van Pontus. Daarna was dit in oorloë met die Romeinse Ryk gewikkel. In 66 v.C. is hulle deur Pompeius verslaan en het hulle deel van die Romeinse Ryk geword.

Die Christendom het in die 1ste eeu n.C. deur Kolchis versprei en in die 4de eeu het dit die amptelike godsdiens geword. In dié tyd het dit ’n belangrike deel uitgemaak van die Middeleeuse Georgië, saam met die Koninkryk van Iberië.


</doc>
<doc id="82523" url="https://af.wikipedia.org/wiki?curid=82523" title="Mirian III van Iberië">
Mirian III van Iberië

Mirian III (Georgies: მირიან III) was van 306 tot 337 koning van Iberië (nou deel van Georgië). Volgens die Middeleeuse Georgiese annale was hy die land se eerste Christelike koning en het hy die Christelike geloof die land se amptelike godsdiens gemaak. Hy word deur die Georgies-Ortodokse Kerk as ’n heilige vereer.


</doc>
<doc id="82526" url="https://af.wikipedia.org/wiki?curid=82526" title="Kartweliese tale">
Kartweliese tale

Die Kartweliese tale (Georgies: ქართველური ენები), ook Suid-Kaukasiese tale of Iberiese tale genoem, is ’n taalfamilie van die Kaukasus wat hoofsaaklik in Georgië gepraat word. Daar is ook groot groepe sprekers in Rusland, die VSA, die Europese Unie, Israel en die noordoostelike dele van Turkye. Daar is wêreldwyd sowat 5,2 miljoen sprekers van Kartweliese tale.

Dit is nie verwant aan enige ander taalfamilie nie en is dus een van die wêreld se primêre taalfamilies. Die eerste bekende geskrif in ’n Kartweliese taal is ’n inskripsie van Abba Antoni by ’n Georgiese klooster naby Betlehem in die antieke Georgiese skrif. Dit dateer uit 430 n.C.

Die bekendste taal in die familie is Georgies. Dit word deur 90% van die inwoners van Georgië gepraat. Dit word in drie unieke Georgiese skrifte geskryf en is die enigste Kaukasiese taal wat ’n antieke letterkundetradisie het. Dit lyk of die ou Georgiese skrif van Aramees afgelei is, met Griekse invloede.

Mingrelies word sedert 1864 in die Georgiese skrif geskryf – veral tussen 1930 en 1938, en weer vanaf 1989.

Die taal Laz in Turkye word meestal in die Latynse alfabet geskryf. Dit is egter aan die verdwyn omdat die Laz-sprekers al hoe meer in die Turkse hoofstroomgemeenskap opgeneem word.



</doc>
<doc id="82529" url="https://af.wikipedia.org/wiki?curid=82529" title="Windows 8">
Windows 8

Microsoft Windows 8 is 'n nuwer weergawe van die Windows-bedryfstelsel wat as opvolger vir Windows 7 ontwikkel is. Die bedryfstelsel is amptelik op 26 Oktober 2012 vrygestel. Sy opvallendste kenmerk is die nuwe "teël"-koppelvlak wat op 'n verskeidenheid toestelle kan werk - selfone, tablet- en tafelrekenaars. Dit kan met al drie primêre instrumente - muis, toetsbord en raakskerm - beheer word. Windows 8 het die vinnigste aanskakel- en laaispoed van alle Windows-weergawes, alhoewel die beginkieslys verwyder is. 

'n Spesiale ARM-weergawe vir raakskermtoestelle sonder Intel- of AMD-verwerkers (dus veral tabletrekenaars met ARM-argitektuur), Windows RT, is eweneens vrygestel. Sagteware vir hierdie bedryfstelsel kan slegs in die Windows-aanlynwinkel afgelaai word, terwyl gewone Windows-sagteware nie op RT-toestelle uitgevoer kan word nie.



</doc>
<doc id="82530" url="https://af.wikipedia.org/wiki?curid=82530" title="Jou lewe...vir my liefde">
Jou lewe...vir my liefde

Jou lewe...vir My liefde is ’n fantasie roman gemik op die meer volwasse leser. Die boek is geskryf deur Petronel en in 2013 deur Thompson Boekdrukkery gepubliseer.

’n Wilde verjaarsdagviering, ’n dronkie in ’n donker stegie, ’n vreemde hand op sy skouer... dood. Dit is die verhaal van Alix Mitchell se lewe. Behalwe dat Alix se dood, in die gedaante van ’n liplekker lyfie onder ’n stywe korset en glinsterende silwer-groen katoë bokant ’n paar ek-belowe-jou-die-hemel pruil lippies, toe nie die dood soos in rigor mortis begrawe-dood was nie. Dit is veel erger.
Na honderd en agt jaar se desperate soeke na wraak en vergelding spoor Alix haar uiteindelik op. Die Satans-Delilah van daardie lank-verby stegie. Dit is definitief sy! Dieselfde gesig, dieselfde hare, dieselfde onmiskenbare tatoeëermerk. Presies net soos wat hy dit in elke een van sy nagmerries kan onthou.
Maar iets is fout. Groot fout! Hierdie Delilah wat bewusteloos en half verskeur in sy arms lê en veg vir haar lewe ruik na angeliere en appelkose en...menslik!

In sy hele bestaan was daar nog net twee vroue wat hierdie dringendheid van vlees in hom kon aanwakker. Caitlin en nou Muirin.
Met Caitlin, daardie eerste dag op die brug; daar was ’n magnetiese iets wat hom by haar wou hou, tesame met die gevoelens van hoop en vrees wat haar stywe korset-bedekte lyf in hom opgewek het. Hoop dat sy hom ook aantreklik vind en vrees dat die aantrekkingskrag net van sy kant af kom. Later, in daardie stegie...dit was duidelik dat sy ook iets vir hom voel... en hy het met sy lewe daarvoor betaal.
Met Muirin was daar van die begin af geen hoop vir hom nie. Geen opwekking van daardie eerste gevoelens van opgewondenheid, hoop, of die magtelose vrees vir aanvaarding nie. Net ’n onverklaarbare nie-onderhandelbare instink wat hom na haar toe trek met dieselfde trefkrag as dié van ’n guillotine se vlymskerp lem na sy blok toe. Wat kon hy anders doen as om haar lewe te neem? Haar verander in wat hy is; waarin Caitlin hom verander het?

Waar Alix gebore is, grootgeword het en sy menslike lewe gelei het.
Stad van kontras en uiterstes. Waar idealiteite soos die pragtigste, doodstilste parke botsend uitstaan met die oorverdowende geraas van speekwiel motorkarre en perde wat beangs runnik voor ’n volgepropte buswa. En mense wat met ’n deurmekaar warboel van harde stemme en opgewonde handgebare probeer beduie waar hulle bestemmings moet wees. Waar die fabelagtige glinstering van die eens Romeinse stad van Londinium se Flaviaanse mosaïek en oop ruimtes hand aan hand kompeteer met die digte walm van vuil onderdorpse klipstraatjies besaai met die laagste laag van die Victoriaanse samelewing; half-kaal prostitute wat saam met boemelaars, dwelmverslaafdes en die reuk van ou sweet en vrot sigaret-asems in rou desperasie vir die dag se broodnodige verkwikking aan eeue oue gotiese metaal paaltjies hang. En net so deel van Londen soos die Paddington beer en Wellington stewels is daardie blomryke grasperke van Middeleeuse kasteel-binnehowe, katedrale en kloosters wat soos groepe klein dorpies parallel loop met ’n hedendaagse middestad van graffiti bekrapte mure en donker gangetjies gevul met digte bolle verstikkende steenkool mis. En reg deur die middel van al die patriargiese glinstering, ontugtige warboel en liederlike agterbuurte kronkel die donker waters van die ou Teems deur die diepste siel van ’n millennium se geskiedkundige gebeure.

Kryger van die see. Wat begin het as een van Alix en Faolan se, kom-ons-maak-hierdie-oneindige-bestaan-van-ons-’n-bietjie-interesanter projekte het ’n lewenswyse geword. Die Mordak is ’n 5- mas klipper wat deur Alix en Faolan self gebou is, met elke plankie en balkie in haar slanke romp deur hul eie twee hande uitgesoek en aanmekaargetimmer – natuurlik met die hulp van die dronk matroos wat in sy alkohol waan seker is dat die natuur self die hout sal uitsoek. Met die eerste toetslopie na die Mediterreense Mojácar het hulle al die eerste van hulle ‘kinders’ aan boord verwelkom. Nou, ’n volle 80 jaar later is Die Mordak meer as net ’n skip vir hierdie klompie uitgeworpe siele van oor die wêreld heen.
Sy is ’n toevlug en ’n tuiste.

Muirin se tuiste en Caitlin se geboorte plek. Ook die tuiste van die legendariese Giant’s Causeway, een van die natuur se rare fenomenale. Volgens een van Ierland se baie legendes was die Giant’s Causeway lank gelede presies net dit wat die naam voorstel, ’n oorgangsbrug tussen Ierland en Skotland wat deur Bres, die leier van ’n eertydse reuse- stam die Fomorian’s, gebou is. Natuurlik het geologiese navorsing anders bewys. Die Giant’s Causeway, sê die geleerde mense, is gevorm nadat ’n vulkaan oopgebars het. Die warm basaltiese lawa het afgeloop na die see en waar dit met die water kontak gemaak het, het dit afgekoel, gekrimp, gebars en die kolom formasies gevorm. Agter die Giant’s Causeway se kolom formasies strek die Antrim Bergreeks geheimsinnig en misterieus oor die horison uit. Eeue gelede was die grotte en valleie van die Antrim Bergreeks die tuiste van die magtige Keltiese Druïdes. Al wat vandag egter sigbaar is van hierdie magtige volk met hulle misterieuse anderwêreld superstisie en verborge gewoontes is die erosie verweerde ruïnes van dolmens, feëtjieforts en klip sirkels.

In die nat, besige hoofstad van Engeland verloop die jonge Alix Mitchell se lewe sy normale gang. Hy is jonk en gelukkig en sy toekoms as bekende akteur aan die Globe teater strek blink en rooskleurig voor hom uit. Tot die dag van sy sewe-en-twintigste verjaarsdag. In ’n opeenvolging van ‘gelukkige’ insidente wat later blyk om noodlottig te wees beland Alix daardie selfde nag in die onderdorp van Londen. Hy is sterk aangeklam, maar die gelukkigste wat hy nog in sy lewe was as hy al laggend van straatjie na straatjie strompel om by die huis te kom. Nog ’n dronkie wat uit ’n stegie gestrompel kom stamp teen Alix. Hy lag en hou die man teen die muur regop en lag nog harder as die idee skielik by hom opkom dat hy nog nugter genoeg blyk te wees om ’n ander dronkie regop te hou. Die man teen die muur lag nie saam nie en Alix vererg hom effens. Maar dan sien hy iets wat hom verskrik laat terug steier. Die man is nie dronk nie...hy het hulp nodig! Dit is daardie hulp wat Alix aan die ander man verleen wat die laaste plig teenoor sy medemens blyk te wees...

Die volgende tien lange jare bring Alix deur in ’n gestig vir geestes versteurde kriminele nadat hy, vasgevang in ’n greep van bloed waansin, sy beste vriend en sy huishoudster grusaam vermoor. Dit is waar Faolan hom opspoor. Hy help Alix ontsnap en leer hom hoe om in sy nuwe lewenswyse aan te pas. Saam bou hulle aan Die Mordak en maak haar ’n tuiste. In sy soeke na wraak en vergelding vir die Delilah van daardie lank-verby stegie help Alix en Faolan ander vampiere wat daardie selfde noodlottige paadjie as hulle gestap het. Op hulle eerste toetsvaart al red hulle die jonge Carlos wat vasgevang is in die kloue van ’n sadistiese Arnaldo. Vir die volgende negentien jaar word Carlos vir Alix soos die seun wat hy nooit gehad het nie en dit is ook Carlos wat Alix oorreed om sy storie aan die bemanning van Die Mordak te vertel. Natuurlik met ’n noodlottige gevolg...

Volgens Alix se beskrywings sien Carlos Muirin aan as die Delilah van Alix se stegie. As vergelding vir Alix val hy haar aan. Na Carlos nie terugkeer na Die Mordak nie besluit Faolan om hom te gaan soek. Met Faolan se terugkeer bring hy twee verrassings saam. ’n Bewustelose Carlos onder sy een arm en Alix se Delilah, sy maker onder die ander. Daardie roos...dis definitief sy! Maar iets is fout... Behalwe dat hierdie meisie wat veg vir haar lewe op ’n druppel water na háár lyk, is sy duidelik menslik. En wat makeer Carlos? Hoe gaan hulle uitvind as die meisie sterf? Daar is net een genade, verander haar.
Nie vêr vanwaar Die Mordak vasgeanker lê nie doen Caitlin O’Caelleigh ’n magtige Druïde spel om haar enigste oorblywende menslike nasaat op te spoor. In haar visioen sien sy Muirin op ’n bed lê, dit lyk of sy op ’n skip is. ’n Man draai in die deur om. Alix! Die een wat sy daardie aand moes agterlaat omdat ’n ander agter haar bloed aan was. Sy het haar voorgeneem dat sy nooit sal toelaat dat daardie ander een naby haar Alix en sy bloed sal kom nie. Háár bloed wat nou in sy are vloei maak dat hy ook in gevaar verkeer, dus het sy hom net daar op die sypaadjie gelos en nooit weer gewaag om naby hom te kom nie. Net vir ingeval. Wat sal die een mens waarvoor sy met ’n glimlag haar eie lewe sal afstaan doen saam met haar laaste oorblywende nasaat? En wat het hy aan Muirghean gedoen? Daar is net een manier om uit te vind...

In die noodlot se siek sin vir humor blyk dit dat die laaste sadistiese samevloeiing van omstandighede nog ’n onaangename verrassing vir Alix, Muirin, Caitlin en die bemanning van Die Mordak inhou. Waar gaan dit eindig?
Caitlin is toe nie die sadistiese Satans-Delilah wat Alix gedink het sy is nie. Haar storie is maar net soos die res van hulle s’n. Maar wat van sy wraak? En sy vergelding? Dit kriewel onder sy vel, soos ’n jeuk wat nie wil weggaan voor dit nie gekrap word nie. Hy moet iets daaraan doen, maar wat?
Alix raak verlief op Muirin en Muirin haat hom vir wat hy haar in verander het. Of doen sy?
Caitlin red Carlos se lewe en raak in die proses bewus van die blonde reus met die staal in sy arms en watte in sy hart. Muirin en Maria, nog ’n ‘weeskind’ wat Alix en Faolan aangeneem het, verdwyn van Die Mordak af. Caitlin roep ’n visioen op en wat sy sien laat elke een van hulle in afgryse terugsteier.
Caitlin en die jong Carlos het iets in gemeen. ’n Wrede, sadistiese Iets wat niks goeds vir Muirin, of die Portugese Maria inhou nie...

Alix Dominique Mitchell word op 17 April 1878 in Victoria straat, Londen gebore as enigste seun van Harley en Alice Mitchell. Met Harley as een van die stad se besigste bankiers het die gesin genoeg van ’n inkomste om vir Alix ’n rosige toekoms te verseker. Toe Alix na skool besluit om akteur te word ondersteun sy ouers hom ten volle en Harley betaal met ’n glimlag aan sy impulsief en koppige kunssinnige seun se universiteitsgelde. Nie Harley of Alice bly egter leef om hul seun te sien presteer nie, maar Alix se toekoms is gelukkig klaar vir hom oopgelê en hoewel hy sy ouers geweldig mis lê sy lewe blink en gelukkig voor hom uitgestrek.
Of so het hy gedink.
Daardie aand van 17 April 1905, die aand van sy sewe-en-twintigste verjaarsdag en die makabere gebeure van die week agterna...sal hy ooit daardie tydperk in sy lewe uit sy gedagtes kan wis?
Nou, honderd en agt jaar later onthou Alix daardie aand in die donker stegie van die mistige onderdorp asof dit net gister was wat hy hom in die Satan’s – Delilah vasgeloop het. Die een wat hom gemaak het wat hy vandag is, grusame monster, mensejagter. As hy daardie rooikop met die tatoeëermerk van die roos oor haar bors net opgespoor kan kry... sy sal betaal – al is dit die laaste ding wat hy doen!

Op 21 Julie 1985 gebore in ’n grot in die Antrim Bergreeks in Noord-Ierland. Jongste van die magtige Druïde paar Ivan en Maire Caellaigh. Lei ’n bykans normale kinderlewe tot en met haar sestiende verjaarsdag wanneer sy ’n tatoeëermerk van ’n bloedrooi roos met ’n verstrengelde stingel bokant haar bors kry as inlywing by haar bloedlyn se verborge geheime. Kort daarna begin haar opleiding as Druïde geneser maar word ru onderbreek wanneer albei haar ouers op ’n grusame wyse vermoor word. Tot en met nou toe is die skuldige soek en die rede vir haar ouers se moord nog net so duister soos daardie dag toe sy op hulle lyke afgekom het, maar tyd bring aanvaarding en vandag kan Muirin amper ’n normale lewe lei...totdat Caitlin, Carlos, Alix en die bemanning van Die Mordak met eienaardige bedoelings en duistere gevolge oor haar lewenspad stap.

Massiewe liggaamsbou, blonde hare en welige baard, nes die Skotse Viking wat hy in die 1200’s was. Sonder twyfel die oudste op dek. En die sterkste. Wolf, soos hy onder die bemanning van Die Mordak bekend staan. Alix se redder en sy beste vriend. Mede-eienaar van Die Mordak en ook mede ouer vir hulle talle ‘aanneem kinders’.

Alix se maker. Die Satan’s-Delilah van die stegie. Ook Muirin se 500 jarige voorsaat en ’n magtige Druïde priesteres. Caitlin O’Caelleigh is eintlik waar die storie van Jou lewe...vir my liefde begin. In haar rebelse tienerjare raak sy verlief op ’n man wat nie was wat hy voorgegee het nie. Nadat hy uitvind dat daar baie magtige Druïde bloed deur haar are vloei verander hy haar in ’n vampier, met die uitsluitlike doel vir wat die vermenging van die twee tipes bloed vir hom kan beteken. Nog voor Caitlin die regenerasie proses voltooi het, sterf haar maker. Sy ander ‘student’, Arnaldo sweer wraak op Caitlin en poog ook om Victor se navorsing vir ’n vinniger, sterker en magtiger vampier voort te sit. Vir 500 jaar is Caitlin ’n voortvlugtige voor die obsessie van ’n psigopatiese Arnaldo. Selfs daardie aand toe sy op Alix afgekom het... haar doel was om hom ’n metgesel te maak... maar Arnaldo het haar opgespoor en noodgedwonge moes sy Alix alleen agterlaat. Hoe lank nog sal sy kan aanhou vlug? Veral nou met beide die psigopatiese Arnaldo sowel as die wraakgierige Alix warm op haar spoor?

Die jong Spanjaard en Alix se ‘seun’ wat hy nooit gehad het nie. Op 19 jarige ouderdom beland Carlos in die hande van ’n sadistiese vampier met die voorliefde vir jong seuns. Hy verander Carlos, met die doel om hom as ’n seksslaaf aan te hou en nadat Carlos hom nie goed genoeg in sy ‘taak’ kwyt nie, straf hy die seun deur hom eers uit te honger en hom dan in die bloedige son vas te maak. Faolan en Alix red Carlos uit die kloue van sy sadistiese maker en bring hom na Die Mordak. Vyftien jaar later maak Alix een aand na ’n tifoon sy hart oop en vertel hy sy storie aan die bemanning. Toe Carlos die volgende oggend op die rooikop afkom het hy sommer geweet, hierdie is Alix se Delilah en as bedanking hy sal die wraak van sy redder op sy hande neem. Gaan sy manier van bedanking hom egter sy lewe kos? En waarom is sy verlede so met die rooikop s’n verstrengel...wat het hy met Caitlin in gemeen?

"Maria Da Costa", die donker skoonheid van Portugal

Die petite donker koppie, "Christene Badoglio" van Italië

Die hooghartige Buhta, "Ashoka Nqoroji"

"Michael Cuza" van Romania

Die aristokratiese Fransman "Nicolas de Montfort"

"Yaroslaf Polotsk", die verstrooide Rus van Tulun

"Antonio Cortés" van Mexico

"Otto Barbarossa", die humeurige Duitser met die min woorde en vinnige vuiste

Met soveel uiteenlopende persoonlikhede en gewoontes saam op die dek van Die Mordak ingehok, kan die vonke nie anders as spat nie.



“Jou lewe...vir my liefde... is ’n volwasse fantasie roman, propvol tone krul aksie, rooiwarm romanse en verbeeldingryke, asem snak-gruwel karakters.” – Mimi-Jean Pretorius.




</doc>
<doc id="82535" url="https://af.wikipedia.org/wiki?curid=82535" title="2013 7’s Premierliga">
2013 7’s Premierliga

Die 2013 7’s Premierliga was die tweede toernooi van die 7s Premierliga wat op 11 en 12 Januarie 2014 op Outeniekwapark in George gehou is. Die toernooi sou aanvanklik op 14 en 15 Desember 2013 gehou woord maar is uitgestel na die afsterwe van Nelson Mandela.

Die spanne is opgedeel in vier poele van drie spanne elk. Op dag een het elke span in Poel A teen elke span in Poel B gespeel, so ook Poele C en D. Die boonste twee spanne in elke poel het gekwalifiseer vir die Bekerkwarteindronde en die onderste spanne in elke poel het in die Bakhalfeindstryd gespeel. Die wenners van die Bekerkwarteindrondes het deurgedring na die Bekerhalfeindstryde en die verloorders het in die Plaathalfeindrondes gespeel. Elkeen van die Beker, Plaat en Bak het dus ’n eerste tot vierde posisie waarvoor gespeel is.

Die eerste twee spanne kwalifiseer vir die kwarteindronde van die Bekertoernooi.




</doc>
<doc id="82536" url="https://af.wikipedia.org/wiki?curid=82536" title="Outeniekwapark">
Outeniekwapark

Outeniekwapark is ’n sportstadion in George, Suid-Afrika wat vir rugby en sokker gebruik word. Dit is die 
tuisveld van die Curriebekerspan die SWD Arende.

Die stadion bied sitplek aan 8 000 toeskouers en kan tot 12 000 toeskouers hanteer met tydelike pawiljoene. Vir nie-sportdoeleindes is daar plek vir tot 15 000 mense.

Die Japannese nasionale sokkerspan het tydens die FIFA Sokker-Wêreldbekertoernooi in 2010 in George tuisgegaan en Outeniekwapark as oefenveld gebruik.



</doc>
<doc id="82537" url="https://af.wikipedia.org/wiki?curid=82537" title="Witteberg">
Witteberg

Die Witteberg is 'n bergreeks geleë aan die suidelike Lesothogrens met Suid-Afrika. Dit strek van Lundinsnek tot by Lady Grey in die Oos-Kaap en vorm 'n deel van die uitgestrekte Drakensbergreeks wat vir etlike honderde kilometers oor Suid-Afrika strek.

Die Sterkspruit, 'n sytak van die Oranjerivier, ontspring aan die noordelike hange van die Witteberg.



</doc>
<doc id="82541" url="https://af.wikipedia.org/wiki?curid=82541" title="Dillon Lerm">
Dillon Lerm

Dillon Lerm (geb. 13 Oktober 1981) is ’n Afrikaanse en Engelse sanger. Hy tree ook op as seremoniemeester.

Hy is in Bloemfontein gebore en het vroeg reeds gesing, onder meer in die Bloemfonteinse Kinderkoor, Grey-kollege Indomitos en die Universiteit Stellenbosch se koor. Hy was ook al op BokRadio 98.9fm in Kaapstad en Suid-Kaap Stereo. 

Dillon is in 2012 aangewys as beste nuwe kunstenaar by die Wes-Kaapse Bokkie Toekennings en in 2013 benoem as beste manlike sanger in die Wes-Kaap. 





</doc>
<doc id="82543" url="https://af.wikipedia.org/wiki?curid=82543" title="Petrolbos">
Petrolbos

Die Petrolbos ("Erica hexandra") is 'n klein boom wat groei in die ooste van Zimbabwe.




</doc>
<doc id="82545" url="https://af.wikipedia.org/wiki?curid=82545" title="Assegaai (boom)">
Assegaai (boom)

Die assegaai ("Curtisia dentata") is 'n mediumgroot boom wat in Afrikabergwoude groei. Dit is redelik skaars tussen Kaapstad en die Soutpansberg maar meer volop in die oostelike hooglande van Zimbabwe tot by die Gorongozaberg. Hierdie boom is die enigste spesie van die genus "Curtisia". Die "dentata" ("getand") in die Latynse naam verwys na die kenmerkende tande op die blare van die assegaai. Die hout van die boom is in vroeër jare gebruik in die konstruksie van waens.




</doc>
<doc id="82549" url="https://af.wikipedia.org/wiki?curid=82549" title="Wolftoon">
Wolftoon

Die Wolftoon ("Ceraria namaquensis" syn. "Portulacaria namaquensis" Sond.) is 'n klein boom wat onmiskenbaar is. Die boom het silwerige bas en klein, bladwisselende blaartjies wat in bondels op verdwergde takkies voorkom. Op die SANBI-rooilys word dit as "veilig" (LC) gelys. Dit kom voor in die Noord-Kaap (Richtersveld, Gordonia en Boesmanland) en ook in die suide van Namibië.



</doc>
<doc id="82557" url="https://af.wikipedia.org/wiki?curid=82557" title="Geelpapierkelk">
Geelpapierkelk

Die Geelpapierkelk ("Monotes glaber") is 'n klein tot middelgroot boom wat voorkom in miombo-bosveld in Zimbabwe en die weste van Mosambiek. Hulle groei gewoonlik op sandgrond.




</doc>
<doc id="82559" url="https://af.wikipedia.org/wiki?curid=82559" title="Pienkpapierkelk">
Pienkpapierkelk

Die Pienkpapierkelk ("Monotes engleri") is 'n klein tot middelgroot boom wat voorkom in miombo-bosveld in Zimbabwe en die weste van Mosambiek. Hierdie boom se blare is breër as dié van die Geelpapierkelk. Die naam van die boom verwys na die kleur van die vrugte.




</doc>
<doc id="82561" url="https://af.wikipedia.org/wiki?curid=82561" title="Ryan McLaren">
Ryan McLaren

Ryan McLaren (* 9 Februarie 1983 in Kimberley, Kaapprovinsie) is 'n Suid-Afrikaanse krieketspeler wat toetse, EDI en Twintig20-wedstryde vir die Proteas speel.



</doc>
<doc id="82562" url="https://af.wikipedia.org/wiki?curid=82562" title="Dipterocarpaceae">
Dipterocarpaceae

Dipterocarpaceae is 'n familie wat hoort tot die orde "Malvales". Daar is 500 spesies wêreldwyd wat hoort tot die familie waarvan drie in Suider-Afrika voorkom en al drie is bome. Hierdie familie van houtagtige plante kom meesal in Suidoos-Asië voor.

Kenmerk aan die familie is dat al die spesies houtagtig is en die bas is geplooi in die mikke waar groot takke uitgroei. Die blare is enkelvoudig en spiraalsgewys gerangskik. Daar is 'n duidelike kolletjie op die hoofaar naby die basis waar die blaarsteel aan die blaarskyf aanheg.






</doc>
<doc id="82563" url="https://af.wikipedia.org/wiki?curid=82563" title="Reuserosyntjie">
Reuserosyntjie

Die Reuserosyntjie ("Grewia hexamita") is 'n struik tot klein boom wat voorkom aan die kus van KwaZulu-Natal en noordwaarts tot by die Limpoporivier. Kenmerkend van die boom is dat die blare byna so breed is as wat hulle lank is. Die vrugte is groot en harig.




</doc>
<doc id="82565" url="https://af.wikipedia.org/wiki?curid=82565" title="Giorgi Margwelasjwili">
Giorgi Margwelasjwili

Giorgi Margwelasjwili (Georgies: გიორგი მარგველაშვილი; geb. 4 September 1969) is ’n Georgiese politikus wat vanaf 17 November 2013 tot 16 Desember 2018 as die land se president gedien het.

Hy het filosofie studeer en was twee keer rektor van die Georgiese Instituut van Openbare Betrekkinge. In Oktober 2012 het hy lid van die nuutgevormde kabinet van Bidzina Iwanisjwili geword as die minister van opvoeding en wetenskap. In Februarie 2013 is hy ook aangestel as eerste onderpremier. Margwelasjwili is in Mei 2013 deur die koalisie Georgiese Droom as presidentskandidaat aangewys en het in dieselfde jaar die Georgiese verkiesing met 62% van die stemme gewen. Hy is nie lid van enige politieke party nie.

Giorgi Margwelasjwili is in Tbilisi gebore as die seun van Teimoeraz Margwelasjwili, ’n ingenieur, en Mzeana Gomelaoeri, ’n sielkundige. Hy het in 1992 ’n graad in filosofie aan die Staatsuniversiteit van Tbilisi behaal. Hy het daarna in 1993–1994 aan die Sentraal-Europese Universiteit in Praag, Tsjeggië, en in 1993–1996 aan die Georgiese Akademie van Wetenskap studeer. In 1998 het hy ’n doktorsgraad in filosofie aan die Staatsuniversiteit van Tbilisi behaal. Vroeg in die 1990's het hy as berggids by ’n reisagentskap gewerk en daarna by die Nasionale Demokratiese Instituut se kantoor in Tbilisi aangesluit.

Margwelasjwili was twee keer rektor van die Georgiese Instituut van Openbare Betrekkinge, van 2000 tot 2006 en van 2010 tot 2012. Tussen dié twee termyne was hy hoof van die instituut se navorsingsdepartement. Hy was in dié tyd ook gereeld ’n kommentator oor politieke en gemeenskapsake in Georgië.

Margwelasjwili het in 2012 ’n huishoudelike naam in Georgië geword toe hy voor die verkiesing van November 2003 by die opposisieblok Boerdjanadze-demokrate aangesluit het. Hy was onder die eerste 10 kandidate van die blok. Nadat bewerings van verkiesingsbedrog die Roosrewolusie tot gevolg gehad het, het die Boerdjanadze-demokrate met Micheil Saakasjwili se Verenigde Nasionale Beweging verenig en het Margwelasjwili die politieke toneel verlaat.

In 2008 het hy lid geword van die raad van adviseurs van die vorige parlementêre voorsitter, Nino Boerdjanadze, se Stigting vir Demokrasie en Ontwikkeling. Teen 2012 het hy Saakasjwili se regering gekritiseer. Hy het die Georgiese Droom-koalisie van Bidzina Iwanisjwili openlik gesteun, maar was nie regstreeks betrokke by die koalisie se verkiesingsveldtog nie.

Ná die oorwinning oor Saakasjwili se party in Oktober 2012 het Iwanisjwili die premier van Georgië geword en is Margwelasjwili, wat deur haar as "’n persoonlike vriend" en "’n intellektueel" beskryf is, op 25 Oktober 2012 die minister van opvoeding en wetenskap geword. In Februarie 2013 het Iwanisjwili hom as eerste premier aangestel.

Op 11 Mei 2013 het die Georgiese Droom Margwelasjwili aangewys as sy presidentskandidaat vir die 2013-verkiesing. Iwanisjwili het gesê die besluit was eenparig. Margwelasjwili en Iwanisjwili het albei bewerings verwerp dat hy ’n marionet in die hande van ’n ryk premier is. Hoewel hy nie wetlik verplig was nie, het Margwelasjwili bedank om, soos hy dit gestel het, bewerings te voorkom van die misbruik van administratiewe bronne tydens die verkiesingsveldtog. Op 18 Julie 2013 is hy deur Tamar Sanikidze as minister opgevolg.

Op 27 Oktober 2013 het Margwelasjwili die verkiesing met 62% van die stemme gewen. Ná die verkiesing het hy gesê die verbetering van bande met Europa sal die land se prioriteit bly en die regering sal probeer om spanning tussen Georgië en Rusland te verminder.

Met Margwelasjwili se inhuldiging op 17 November 2013 het ’n nuwe grondwet in werking getree wat die president se mag verminder en die premier se mag vergroot het. Hy is op 16 Desember 2018 deur Salome Zurabisjwili opgevolg.



</doc>
<doc id="82566" url="https://af.wikipedia.org/wiki?curid=82566" title="Roosrewolusie">
Roosrewolusie

Die Roosrewolusie (Georgies: ვარდების რევოლუცია, "wardebis rewoloetsia") was wydverspreide protesoptogte in Georgië oor beweerde bedrog in die verkiesing van November 2003, toe Edward Sjewardnadze as president herkies is. Dit het daartoe gelei dat Sjewardnadze op 23 November van dié jaar bedank en ’n nuwe regering aan die bewind gekom het. 


</doc>
<doc id="82567" url="https://af.wikipedia.org/wiki?curid=82567" title="Beweging van Onverbonde Lande">
Beweging van Onverbonde Lande

Die Beweging van Onverbonde Lande (BOL; Engels: "Non-Aligned Movement", "NAM"; Serwo-Kroaties: "Pokret nesvrstanih"; Frans: "Mouvement des non-alignés", "NAM"; Spaans: "Movimiento de Países No Alineados", "MPNA"; Portugees: "Movimento Não-Alinhado", "MNA") is 'n internasionale organisasie van lande, wat nie tot 'n militêre alliansie behoort nie en tydens die Koue Oorlog neutraal was. Die stigting van die organisasie is geïnisieer deur die Joego-Slawiese president Josip Broz Tito, die Egiptiese staatshoof Gamal Abdel Nasser, Ghana se eerste president Kwame Nkrumah, die Indiese eerste minister Jawaharlal Nehru en die Indonesiese president Sukarno. Dit is tydens 'n vergadering in Belgrado in 1961 gestig en later het talle lande van Afrika en Asië by die Beweging aangesluit. Die doelwitte is die gelykheid tussen die lande en 'n positiewe ekonomiese ontwikkeling van die lidlande.

In 2012 het die organisasie 120 lidlande en 17 waarnemende lande gehad.

Die volgende lande is lede van die Beweging van Onverbonde Lande, gerangskik volgens kontinente, wys hul jaar van toetreding:

Tans is elke land van Afrika (sonder Suid-Soedan en die Wes-Sahara) lid van die Beweging van Onverbonde Lande.






Die volgende lande en organisasies het waarnemende status:


Die konferensie van die staatshoofde of regering van die Beweging van Onverbonde Lande, oftewel na Vergadering van die Beweging van Onverbonde Lande genoem, is die belangrikste vergadering in die beweging en word elke paar jaar gehou.

Ander vergaderings (soos die Bali-vergadering vanaf 23 tot 27 Mei 2011) is gehou tussen die amptelike vergaderings. Die Beweging van Onverbonde Lande het sy 50ste verjaarsdag in Belgrado op 5-6 September 2011 gevier.



</doc>
<doc id="82570" url="https://af.wikipedia.org/wiki?curid=82570" title="Bosrosyntjie">
Bosrosyntjie

Die Bosrosyntjie ("Grewia lasiocarpa") is 'n struik tot klein boom wat voorkom noord vanaf Oos-Londen tot by die noorde van KwaZulu-Natal. Op die SANBI-rooilys word dit as "veilig" (LC) gelys. Dit is endemies aan Suid-Afrika

Die boom groei aan woudrande en in klam bosveld. Die blare is byna rond en is aan beide kante bedek met borselagtige roeskleurige hare.




</doc>
<doc id="82572" url="https://af.wikipedia.org/wiki?curid=82572" title="Vaalrosyntjie">
Vaalrosyntjie

Die Vaalrosyntjie ("Grewia monticola") is 'n boom wat wydverspreid in bosveld groei vanaf Durban noordwaarts tot by die Zambezirivier en weswaarts tot in Botswana. Die blare is langwerpig, asimmetries met fyn, fluwelige, goue hare en word aan neerhangende takke gedra.




</doc>
<doc id="82576" url="https://af.wikipedia.org/wiki?curid=82576" title="Kartlos">
Kartlos

Kartlos (Georgies: ქართლოსი) is die mitiese voorvader van die Georgiërs (Kartweliërs) in die Georgiese mitologie, veral van die Kartli van Iberië. Kortlos kom voor in die Middeleeuse "Georgiese Kronieke" ("Kartlis Cxovreba"), wat waarskynlik in die 11de eeu deur Leonti Mroveli neergeskryf is na mondelinge oorlewerings.

Volgens legende was hy die seun van Targamos en die broer van Haos, Mowakos, Lekos, Heros, Kawkasos en Egros, van wie ander Kaukasiese volke hul oorsprong het. Kartlos het die volk verenig, hul leier geword en die stad Kartli gestig.



</doc>
<doc id="82577" url="https://af.wikipedia.org/wiki?curid=82577" title="Tamar van Georgië">
Tamar van Georgië

Tamar die Grote (Georgies: თამარი; omstreeks 1160 – 18 Januarie 1213), soms ook Tamara genoem, was van 1184 tot 1213 koningin van Georgië in die tyd van die Goue Era. Sy was lid van die Bagrationi-dinastie en haar posisie as die eerste regerende koningin is beklemtoon deur die titel "mep'e" ("koning").

Tamar is in 1178 deur haar pa, koning George III, as opvolger en medeheerser aangewys, maar toe sy die troon bestyg ná haar pa se dood, het sy groot teenstand van die adel gekry. Sy het dié teenstand suksesvol die hoof gebied en ’n suksesvolle buitelandse beleid begin wat aangehelp is deur die verval van die vyandelike Turke.

Met die hulp van ’n magtige militêre elite het sy voortgebou op die sukses van haar voorgangers, en ’n ryk opgebou wat die Kaukasus oorheers het totdat die Mongole die streek twee dekades ná haar dood binnegeval het.

Tamar was twee keer getroud: eers met prins Joeri van Kiëf-Roes, van 1185 tot 1187. Sy is van hom geskei, het hom uit die land verban en haar land suksesvol verdedig teen sy latere pogings tot ’n staatsgreep. Haar tweede man was die Alan-prins David Soslan, by wie sy twee kinders gehad het, George en Rusudan, wat albei ná haar monarg geword het.

Vanweë haar politieke en militêre suksesse en die feit dat sy ’n vrou was, is sy in die Georgiese kuns en geskiedenis geïdealiseer en geromantiseer. Sy is steeds ’n gewilde figuur in die Georgiese kultuur en word deur die Georgies-Ortodokse en Apostoliese Kerk as ’n heilige vereer. Haar feesdag is op 14 Mei.


</doc>
<doc id="82593" url="https://af.wikipedia.org/wiki?curid=82593" title="Portulacaceae">
Portulacaceae

Portulacaceae is 'n familie van blomdraende plante wat sowat 20 genera met 500 spesies omvat. Hierdie spesies is hoofsaaklik kruidagtige plante en struike wat bykans reg oor die wêreld voorkom. Die grootste diversiteit is in die semi-droë streke van die Suidelike Halfrond in Afrika, Australië en Suid-Amerika.





</doc>
<doc id="82596" url="https://af.wikipedia.org/wiki?curid=82596" title="Ernst August, keurvors van Brunswyk-Lüneburg">
Ernst August, keurvors van Brunswyk-Lüneburg

Ernst August (Latyn: Ernestus Augustus; 20 November 1629 – 23 Januarie 1698) was die Hertog van Brunswyk-Lüneburg en het oor die prinsdom Calenberg (met Hannover as hoofstad) regeer. Hy is as keurvors van Hannover aangestel, maar is oorlede voor die aanstelling in werking getree het. Hy was ook die prins-biskop van Osnabrück.

Diana, Prinses van Wallis was ’n afstammeling van hom, so ook alle Britse monarge van George I tot die huidige koningin, Elizabeth II.

Ernst August is op Herzberg am Harz gebore as die seun van Georg, die Hertog van Brunswyk-Lüneburg, en Anna Eleonore van Hesse-Darmstadt. In 1658 is hy in Heidelberg, Duitsland, getroud met Sophia van die Palts. As die vierde seun was die kans baie skraal dat hy sy pa as heerser sou opvolg en dus het sy familie hom in 1662 aangestel as prins-biskop van Osnabrück. Nadat twee van sy broers egter sonder kinders gesterf het, het Ernst August die gebied Calenberg van sy pa geërf.

In die Groot Turkse Oorlog het hy aan die kant van keiser Leopold I van die Heilige Romeinse Ryk geveg. In 1692 het die keiser hom aangestel as keurvors. Dit sou egter eers in 1708 in werking tree, en Ernst August is in 1698 oorlede. Hy is as hertog opgevolg deur sy seun Georg Lodewyk, wat later koning van Groot-Brittanje sou word.



</doc>
<doc id="82599" url="https://af.wikipedia.org/wiki?curid=82599" title="Keurvors">
Keurvors

’n Keurvors van die Heilige Romeinse Ryk (Duits: Kurfürst, Latyn: princeps elector) was die lede van die kieskollege van die Romeinse Ryk wat sedert die 13de eeu die koning, en van die middel van die 16de eeu af die keiser, gekies het. 

Dit was ’n groot eer om die amp te beklee en die keurvorste se gesag was net onder dié van die koning of keiser.

Pous Innocentius III het gelas dat net sewe keurvorste daarop geregtig is om in die kieskollege te dien. Die kollege het sedert 1257 bestaan uit:

Van die 17de eeu af het die getal keurvorste gewissel tussen sewe en tien. Van dié wat bygevoeg is, was die hertog van Beiere en die hertog van Brunswyk-Lüneburg (beter bekend as die keurvors van Hannover).


</doc>
<doc id="82600" url="https://af.wikipedia.org/wiki?curid=82600" title="Mapungubwe-museum">
Mapungubwe-museum

Die Mapungubwe-museum by die Universiteit van Pretoria huisves die nasionale skatte van Mapungubwe, Suid-Afrika. Mapungubwe is ’n 13de-eeuse argeologiese terrein in die Limpopovallei en is as wêrelderfenisgebied verklaar. Goue ornamente, ivoor, been, Sjinese porseleinware, kleifiguurtjies, kralewerk, yster en koper is enkele van die 166 000 artefakte uit die Mapungubwe-argeologiese uitgrawings wat permanent hier uitgestal word.

Die Universiteit van Pretoria is die bewaarder en eienaar van hierdie pragtige argeologiese versameling sedert sy ontdekking in 1933, en die museum is in Junie 2000 geopen. Hierdie unieke argeologiese museum dien as sentrum vir opvoedkundige, toerisme-, opleidings-, akademiese en navorsingdoeleindes. Dit weerspieël die kulturele betekenis en diversiteit van ’n vroeë Afrika-handelskoninkryk. Die Mapungubwe-versameling word al ses dekades lank hooggeag vir sy argeologiese uniekheid, kulturele rykdom en historiese belang.

’n Deel van die versameling word tans aan die Mapungubwe Interpretation Center in Mapungubwe geleen.



</doc>
<doc id="82605" url="https://af.wikipedia.org/wiki?curid=82605" title="David Miller">
David Miller

David Andrew Miller (gebore 10 Junie 1989 in Pietermaritzburg) is 'n Suid-Afrikaanse krieketspeler.

Hy speel in die EDI's en Twintig20-wedstryde vir die Proteas. Hy het ook al tweekeer ingestaan as T20I-kaptein in Februarie 2019, toe Faf du Plessis – die gereelde kaptein – 'n ruskans gegun is.

Hy word in 2019 as T20-speler van die jaar aangewys.



</doc>
<doc id="82606" url="https://af.wikipedia.org/wiki?curid=82606" title="Sophia van die Palts">
Sophia van die Palts

Sophia van die Palts (beter bekend as die keurvorstin van Hannover; 14 Oktober 1630 – 8 Junie 1714) was van 1692 tot 1698 die keurvorstin van Hannover. Sy was ’n kleindogter van koning Jakobus I en VI en ook die erfgenaam van die troon van Engeland (later Groot-Brittanje), en dus die vermoedelike troonopvoler van koningin Anna. Sy is egter twee maande voor Anna dood en haar oudste seun, Georg Lodewyk, het die nuwe troonopvolger geword. Hy het Anna op 1 Augustus 1714 as koning George I opgevolg.

Sophia was die dogter van Frederik V, die keurvors van die Palts, en Elizabeth Stuart, die dogter van koning Jakobus I. Sy het in Nederland grootgeword omdat haar ouers daarheen gevlug het ná die sekwestrasie van hul keurvorstedom tydens die Dertigjarige Oorlog. Op 30 September 1658 is sy getroud met Ernst August, wat in 1692 die eerste keurvors van Hannover geword het. Hy was ’n kleinneef van Sophia se ma – hulle was albei agterkleinkinders van Christiaan III van Denemarke.

Haar eggenoot, eens ’n man sonder land, het die Huis van Hannover eindelik in 1692 verhef tot ’n keurvorstedom. Sophia het toe die keurvorstin van Hannover geword en dit is die titel waaronder sy die bekendste is.

In September 1700 het Sophia haar neef koning William III van Engeland ontmoet, net twee maande ná die dood van die toekomstige koningin Anna se seun prins William. ’n Jaar later het die Engelse parlement ’n wet deurgevoer dat die troon na Sophia sou gaan indien nie Anna of William kinders sou hê nie omdat Sophia Protestants was. So is verhoed dat ’n Rooms-Katoliek weer monarg van Engeland word.

Teen dié tyd was Sophia steeds fiks en gesond, al was sy 71 jaar oud en 35 jaar ouer as die siek Anna. Sy het ook vyf kinders en drie wettige kleinkinders gehad. Daar is tans 5 000 afstammelinge van Sophia, al het hulle nie almal ’n aanspraak op die troon nie.

In Junie 1714 het Sophia in haar tuin geloop toe sy inmekaarsak en sterf. Sy was 83 jaar oud – ’n gevorderde ouderdom vir dié era. Koningin Anna is net ’n paar weke daarna self op 49 oorlede. As Anna voor Sophia gesterf het, sou Sophia die oudste persoon geword het wat nog die Britse troon bestyg het.

Met Sophia se dood het haar oudste seun, keurvors Georg Lodewyk van Brunswyk-Lüneburg, in haar plek die Britse troonopvolger geword. ’n Paar weke later het hy Anna opgevolg as George I van Groot-Brittanje.




</doc>
<doc id="82608" url="https://af.wikipedia.org/wiki?curid=82608" title="NG gemeente Schweizer-Reneke">
NG gemeente Schweizer-Reneke

Die NG gemeente Schweizer-Reneke is die oudste van die twee gemeentes van die Nederduitse Gereformeerde Kerk en was tot en met die verdeling van die destydse Transvaalse Kerk die 19de oudste gemeente binne die Sinode. Sedert die Sinode van Wes-Transvaal (nou Goudland) van Suid-Transvaal (tans Sinode Hoëveld) afgestig het, val die gemeente binne eersgenoemde Sinode. Die NG gemeente Schweizer-Reneke-Noord het in 1964 van die moedergemeente afgestig. Saam het moeder- en dogtergemeente in 1972 1 192 (vergeleke met 1 180 in 1958) belydende lidmate gehad, maar dié getal het teen 2012 afgeneem tot 821. Die moedergemeente se stigtingsjaar word in die meeste bronne tot in die sestigerjare aangegee as 1888 en daarna as 1887. 

Die dorp Schweizer-Reneke, geleë aand die voet van die geskiedkundige Massoukop langs die Hartsrivier, waar onder andere kapt. Schweizer en veldk. Reyneke in die Koranna-oorlog van 1885 gesneuwel het, het op kerklike gebied reeds vroeg in sy geskiedenis aan die geestelike belange van die inwoners in sy omgewing aandag gewy. Sover nagegaan kan word, is gereeld nagmaalsdienste reeds vanaf 1885 op Niekerksrus, amper 18 km van die huidige dorp, waargeneem. Di. Malherbe van Bloemhof en Strasheim van Klerksdorp het die dienste hier waargeneem tot 1888, toe die gemeente op Niekerksrus gestig is en nog drie jaar daarna toe die eerste leraar, ds. G.F.C. Faustmann, in 1891 hier bevestig is. 

Kort voor 1892 is die dorp gestig en na die gesneuwelde kaptein en veldkornet genoem. In 1892 is die eerste erwe verkoop en het die gemeente ook 'n paar erwe aangekoop. In 1893 is die hoeksteen van die stewige klipkerk gelê. Ná die Anglo-Boereoorlog is dit vergroot tot die huidige gebou wat aan ongeveer 1 200 mense sitplek bied. Hierdie groot onderneming het onder leiding van ds. Faustmann geskied. Gedurende sy bediening het die donker wolke van die Tweede Vryheidsoorlog, die Rebellie van 1914 en die begin van die Eerste Wêreldoorlog oor Suid-Afrika getrek. 

Die kerkgebou van die gemeente was 'n kaserne vir Engelse soldate gedurende die Tweede Vryheidsoorlog. Die katederlap, wat vandag nog bewaar word, is later jare uit Engeland terug ontvang. Op die huidige kansel staan vandag nog die naam en regimentsnommer van 'n Engelse soldaat geskryf, asook die datum waarop dit aangebring was.

In 1915 het dr. J.H. Eybers die beroep hierheen aangeneem en is hy in 1916 bevestig. Gedurende sy bediening het die gemeente deur die swaar jare van die depressie geworstel. Oortrokke rekeninge het sorg en kommer gebaar. Onder sy leiding in verband met die kerkkoshuis, en andersins, is die oortrokke rekening vereffen en is 'n sierlike orrel aangekoop. Die huidige sendingkerkie is ook tydens sy bediening daargestel.

In 1945, na 29 jaar, het dr. Eybers sy emeritaat aanvaar. Hy is in die begin van 1946 deur ds. D. van N. Theron opgevolg, wat net twee jaar en agt maande hier met ywer gearbei het. Die sendinggemeente het tydens sy bediening tot stand gekom en eerw. T. Ferreira is in begin 1948 aldaar bevestig. Ds. Theron het hom ook besonder beywer vir die opvoeding van die jeug. Op 9 April 1949 het die gemeente ds. P.J. Jordaan hier verwelkom. Hy het dadelik sy kragte ingewerp vir die geestelike bearbeiding van die gemeente en vir die onderwysaangeleenthede. Groot ondernemings is in sy dienstyd van stapel gestuur, onder meer die vergroting van die sendingkerk, die reparasie van die moederkerk en die aanbou van 'n toring. 


Die Gereformeerde Kerk het in 1907 'n gemeente op Schweizer-Reneke gestig. Dié gemeente het in 2012 68 belydende en 15 dooplidmate gehad en was in daardie jaar vakant. Die Nederduitsch Hervormde Kerk se plaaslike gemeente is op 15 Mei 1925 gestig. Dié gemeente het in 2012 237 belydende en 92 dooplidmate gehad en is bedien deur ds. Hardie Kotzé. Die gemeente bestaan vandag voort as lid van die Geloofsbond van Hervormde gemeentes.




</doc>
<doc id="82617" url="https://af.wikipedia.org/wiki?curid=82617" title="São João">
São João

In die skeepvaartgeskiedenis van die wêreld is daar min tragedies wat met die ondergang van die galjoen São João (Sint Johannes) vergelyk kan word. Die São João was die spogskip van die Portugese handelsvloot en op daardie tydstip die ryksbelaaide Portugese skip wat Indië ooit verlaat het. Die stranding van hierdie skip op 11 Junie 1552 langs die kus van die Transkei was die eerste van 'n hele reeks soortgelyke skeepsrampe.

Op 3 Februarie 1552 het die skip onder bevel van kapt. Manuel de Sousa Sepùlvida die hawe van Cochin aan die Malabarkus op pad na Lissabon verlaat. Dit was oorlaai met slawe, peper, tekstiel en porselein. Stormagtige weersomstandighede waai die skip verby die Transkeise kus en Kaap Agulhas tot suidwes van die Kaap die Goeie Hoop. Toe die wind draai, is die skip weer aan die kus van Pondoland. In die rukwinde skeur die seile, breek die maste en die roer en die skip begin selfs lek. Net oos van die Mtamvunarivier is die ankers uitgegooi. Selfs 'n ankerkabel breek. In die branding verbrokkel die hele skip en 40 Portugese en 70 slawe laat die lewe. Ongeveer 'n 500 mense bereik die strand, waarvan verskeie ernstig beseer is deur drywende wrakstukke.

Na 12 dae in 'n tydelike skuiling by 'n varswaterbron begin die oorlewendes op 'n staptog noordooswaarts na Delagoabaai. Omdat kapt. De Sousa nie meer by sy volle verstand was nie, strompel die groep leierloos in verskeie rigtings voort. Talle sterf weens hongersnood, dors, ontbering of sneuwel in gevegte met die plaaslike bevolking. Sommige sterf selfs weens aanvalle deur wilde diere. Na nagenoeg 'n jaar bereik slegs 25 oorlewendes Mosambiek.

Dit is nie seker waar die presiese plek van die stranding was nie. Porseleinskerwe op die strand dui op 'n plek effens noordoos van die mond van die Mtamvunarivier naby Port Edward. Die naam van die dorp Port St. Johns aan die kus van Pondoland in die Oos-Kaap herdenk hierdie skeepsramp.



</doc>
<doc id="82618" url="https://af.wikipedia.org/wiki?curid=82618" title="Kerkstraat">
Kerkstraat

Kerkstraat is die naam van verskeie strate in dorpe en stede reg oor Belgie, Nederland en Suid-Afrika. Hierdie strate is (of was) gewoonlik die hoofstraat en is so genoem omdat die plek se moederkerk in die straat geleë is of was. Hierdie dorpe en stede het dikwels om die kerk gegroei en ontwikkel.

Enkele voorbeelde:






</doc>
<doc id="82619" url="https://af.wikipedia.org/wiki?curid=82619" title="Meliskerk">
Meliskerk

Die SS "Meliskerk" was 'n Nederlandse vragskip wat tydens die Tweede Wêreldoorlog aan die kus van Pondoland (Transkei, Oos-Kaap) vergaan het.

Hierdie skip van 6 045 ton is in 1919 in Hamburg gebou en was eers bekend as die DADG 76 en daarna as die Cesario. Sedert 1921 was dit die eiendom van die Vereenigde Nederlandsche Stoomvaartmaatschappij se Holland Afrika Lijn. In Januarie 1943 was die skip onder kapt. B. Brouwer met 'n vrag van 11 000 ton oorlogsmateriaal bestaande o.a. uit ammunisie, tenks en drie vliegtuie, onderweg. Om Duitse duikbote te ontwyk, vaar die skip naby die kus en loop vroeg in Januarie 1943 noordoos van Port St. Johns, tussen die mondings van die Mzimvuburivier en die Mzintlavarivier, op die rotse. Die bergingspan onder leiding van kapt. Deric van Delden het daarin geslaag om slegs 500 ton van die vrag te red. Een dag net die dag se werksure het die skip weens die rowwe seetoestande ontplof. Duikers besoek die wrak weens die besondere seelewe. Teenswoordig lê dit 10 tot 15 m diep onder die see, ideaal vir duik.



</doc>
<doc id="82620" url="https://af.wikipedia.org/wiki?curid=82620" title="Kerkstraat, Pretoria">
Kerkstraat, Pretoria

Kerkstraat is 'n historiese straat wat van oos na wes deur Pretoria se middestad en deur Kerkplein geloop het. Kerkstraat is in 2012 in verskeie segmente met verskillende name ingedeel: die deel vanaf Nelson Mandela-rylaan na die ooste is nou "Stanza Bopape-straat"; van Nelson Mandela-rylaan na Kerkplein is nou "Helen Joseph-straat"; vanaf Kerkplein na die R511 is "WF Nkomo-straat" en Kerkstraat vanaf die R511 na die weste is nou Elias Motsoaledi-straat".

Kerkplein is by die kruising van Kerkstraat en Paul Krugerstraat geleë. Verskeie historiese en argitektonies belangrike geboue omring die plein, onder andere: die Paleis van Justisie, die Ou Capitol Teater, die Tudor Kamers, die Ou Raadsaal, die Reserwebank, Ou Mutual-gebou, Ons Eerste Volksbank, Barclays Bank, Standard Bank, Law Chambersgebou, die Kirknessgebou, die Ou Nederlandsche Bank, Café Riche en die Algemene Poskantoor wat deur John Cleland ontwerp is.

Die geskiedkundige Gereformeerde kerk op die hoek van Kerk- en Potgieterstraat geleë. Die kerk is tydens die bewind van die Zuid-Afrikaansche Republiek opgerig. Die President van die ZAR, Paul Kruger het die hoeksteen op 10 Oktober 1896 gelê. Die gebou is deur Klaas van Rijsse ontwerp en is deur die firma Daanen en Dorlas gebou.

Leeubrug is 'n brug in Kerkstraat oor die Apiesrivier naby waar Walkerspruit daarby aansluit. Die brug is deur Sytze Wierda, Staatsargitek en Ingenieur van die Zuid-Afrikaansche Republiek, ontwerp en J.J. Kirkness het in Desember 1887 met bouwerk begin.

Belangrike historiese gebeure wat op Kerkplein plaasgevind het sluit in die eerste hys van die Vierkleur, die lees van die proklamasie waarvolgens die ZAR deur Brittanje geannekseer is deur Theophilus Shepstone in 1877, Paul Kruger se voorstelling aan die ZAR burgers na sy verkiesing as President, die viering van Koningin Victoria se diamantjubileum in 1897, die hys van die Union Jack na die besetting van Pretoria deur Britse troepe in 1900 tydens die Tweede Vryheidsoorlog, die proklamasie van die Unie van Suid-Afrika en die inhuldiging van die eerste Staatspresident van die Republiek van Suid-Afrika. 

Tydens die Kerkstraat-bomontploffing van 20 Mei 1983 het die ANC se Umkhonto we Sizwe 'n bom in Kerkstraat laat afgaan, wat 19 mense gedood en 217 beseer het.


</doc>
<doc id="82621" url="https://af.wikipedia.org/wiki?curid=82621" title="Walkerspruit">
Walkerspruit

Walkerspruit is 'n spruit wat deur Pretoria loop. Dit ontspring in die Waterkloof-koppies en vloei deur die Oostelike voorstede en Magnoliadal tot dit naby Leeubrug by die Apiesrivier aansluit. Walkerspruit vorm 'n dam in die Austin Roberts-voëlreservaat in Nieuw Muckleneuk, Pretoria waar die Argospruit daarmee saamvloei. Die dam was aanvanklik 'n kleigroef wat later met water gevul is. 


</doc>
<doc id="82622" url="https://af.wikipedia.org/wiki?curid=82622" title="Tangens">
Tangens

Die tangens van 'n hoek word gedefinieer as die verhouding tussen die teenoorstaande en die aanliggende sye van 'n reghoekige driehoek.
In reghoekige driehoek ABC is:
formula_1;
formula_2

En ook:

formula_3;
formula_4

formula_5;
formula_6

Sin: “sints” → sin = teenoorstaande oor skuins

Cos: “cosas” → cos = aangrensend oor skuins

Tan: “tanta” → tan = teenoorstaande oor aangrensend



</doc>
<doc id="82625" url="https://af.wikipedia.org/wiki?curid=82625" title="Rivonia-verhoor">
Rivonia-verhoor

Die Rivonia-verhoor was 'n verhoor wat tussen 1963 en 1964 in Suid-Afrika plaasgevind het. Tien leiers van die ANC is vir 221 klagte van sabotasie aangekla nadat hulle gepoog het om die regering van Suid-Afrika omver te werp. Die verhoor volg op 'n klopjag wat die Polisie op Umkhonto we Sizwe (MK) se basis in Rivonia uitgevoer het. Hiertydens is dokumente wat die mans met mekaar verbind het in beslag gelê.

Die verhoor begin in Oktober 1963 in die Paleis van Justisie op Kerkplein in Pretoria. Die regter was Quartus de Wet. Die openbare aanklaer was Percy Yutar en die verdediging is deur Bram Fischer gelei. Coen Stork het die verrigtinge as Nederland se amptelike waarnemer bygewoon.

Die aangeklaagdes was:

Aanvanklik word die doodstraf aangevra, maar dit word later na lewenslange gevangenisstraf versag. Op 12 Junie 1964 word die vonnis uitgespreek. Agt van die tien word skuldig bevind en lewenslange tronkstraf opgelê. Onder hulle was Nelson Mandela, wat aan al die klagte skuldig bevind is. Hy sou uiteindelik 27 jaar van sy vonnis uitdien. Twee ander veroordeeldes het uit die gevangenis ontsnap nadat hulle 'n tronkbewaarder omgekoop het.


</doc>
<doc id="82628" url="https://af.wikipedia.org/wiki?curid=82628" title="Andrew Mlangeni">
Andrew Mlangeni

Andrew Mlangeni is een van die agt mans wat in die Rivonia-verhoor aan sabotasie skuldig bevind en lewenslank tronk toe gestuur is. Hy is saam met Nelson Mandela op Robbeneiland aangehou, maar is vrygelaat nadat die destydse regering en die ANC met samesprekings begin het.

Andrew Mokete Mlangeni is op 6 Mei 1925 in Soweto gebore. Hy was die negende kind in 'n familie van veertien. Sy vader is in 1936 oorlede, kort nadat sy moeder aan 'n tweeling geboorte geskenk het. Mlangeni begin sy skoolloopbaan op 10, maar op 12 begin hy by 'n Gholfbaan in Johannesburg werk om sy familie te ondersteun. In 1942 help sy ouer broer hom met skoolgeld en hy verkry sy Junior Sertifikaat in 1946.

Na 1946 werk hy in verskeie industrieë en fabrieke. Hy sluit in 1951 by die ANC-jeugliga en in 1954 by die ANC aan. Tydens die sogenaamde "Congress of the People" in 1955 in Kliptown was hy 'n takverteenwoordiger. Vanaf 1958 tot 1960 is hy 'n ANC-kampvegter en in 1961 was hy een van die eerstes om vir militêre opleiding in die buiteland gestuur te word. Met sy terugkeer in 1963 is hy in hegtenis geneem vir die werwing en opleiding van 'n gewapende mag. Hy is skuldig bevind en tot lewenslange tronkstraf gevonnis.


</doc>
<doc id="82629" url="https://af.wikipedia.org/wiki?curid=82629" title="Rivonia">
Rivonia

Rivonia is 'n voorstad van Johannesburg, Suid-Afrika in die Sandton-area. Dit is een van die mees welgestelde voorstede van Johannesburg. Die meeste besighede is in Rivonia Boulevard gekonsentreer, waar verskeie winkelsentrums en restaurante geleë is. 

Die gebied bekend as Rivonia sluit die oorspronklike dorp Edenburg, Edenburg Uitbreiding 1, en 'n aantal kleiner "Rivonia Uitbreidings" in.


</doc>
<doc id="82632" url="https://af.wikipedia.org/wiki?curid=82632" title="Izikhothane">
Izikhothane

Izikhothane (ook genoem “Skothane” of “Ukukhothana”) verwys na 'n Suid-Afrikaanse dansstryd wat deur individuele of groepe uitgevoer word om te bepaal watter deelnemer die rykste is. Hierdie kompetisies word uitgevoer met behulp van duur items soos kontant, selfone, klere en alkohol. In die meeste gevalle word die kompetisie gewen deur die deelnemer wat sy welvaart kan demonstreer deur die duur items te mors of te vernietig. Hoe duurder die items is wat vernietig word, hoe beter is die kans dat die deelnemer die kompetisie sal wen.

Die word “Izikhothane” is 'n kombinasie van twee Zulu woorde: “Izikhotha” wat beteken “om te lek”, en “Ukukhothana” wat beteken “om te spot”. Die woord word informeel in townships gebruik om te verwys na “die een met die duur klere”. Die verwysing na lek simboliseer die lek van vingers wanneer 'n rol banknote getel word. Dit kan ook verwys na die lek van 'n luukse nagereg soos vla wat in Izikhothane-kompetisies gebruik word.
Izikhothane het in die vroeë 2000's ontstaan in die Suid-Afrikaanse townships van Soweto en Diepsloot. 'n Soortgelyke tendens, “uSwenka” het ontstaan in die 1950's toe immigrante hulle beste pakke en skoene aangetrek het om in kompetisies deel te neem. Die wenner van hierdie kompetisies het geld, huishoudelike items of vee gewen wat hulle dan terug gestuur het na hulle tuisdorpe en families.

Die Izikhothane-deelnemers kom gewoonlik van 'n arm agtergrond en spandeer bo hulle finansiële vermoëns om ontwerpers klere, alkohol en ander duur items soos sellulêre telefone en juweliersware aan te koop. Hierdie items word dan vernietig om 'n persepsie van welvaart te skep en daarby sosiale status te verkry.
Die vermoë om duur klere te koop is belangrik vir 'n Izikhothane-deelnemer se reputasie. Soms sal 'n Izikhothane-deelnemer twee pare skoene koop van 'n duur handelsmerk, elk in 'n ander kleur. Die deelnemer sal dan een skoen van elke kleur dra om aan te dui dat hy twee pare skoene kan bekostig. Nog 'n taktiek in hierdie kompetisies is om 'n paar lae duur klere aan te trek, en dan een laag op 'n slag te vernietig. Sodoende kan die deelnemer meer klere vernietig as sy opponent. Die prys-etikette word soms aan die klere gelos sodat die deelnemer met die prys daarvan kan spog.

Die doel van die dansstryd is vir die deelnemer om meer welvaart te toon as sy opponent en dit bepaal ook die wenner van die kompetisie. Daar is geen tasbare prys vir die wenner van die Izikhothane-kompetisie nie, slegs die erkenning en aansien van die publiek wat die kompetisie waarneem.

Izikhothanekompetisies neem plaas in oorwegend swart townships in Suid-Afrika. Die kompetisie vind plaas in publieke areas soos parke, of enige oop spasie wat groot genoeg vir die skare wat bymekaarkom om die kompetisie waar te neem.

Oorwegend swart mans tussen die ouderdom van 12 en 25 jaar oud wat van lae-inkomste huishoudings kom. Die gewildheid van Izikhothane-kompetisies het ook begin om vroue te lok. Die Izikhothane-groepe kompeteer teen mekaar deur deel te neem in inter- of intra-township kompetisies. 'n Groep se identiteit word gehandhaaf deur hulle lede se uitspattige vermorsing en spandabelrigheid.

Om in 'n Izikhothane-stryd deel te kan deelneem, moet die deelnemer buitensporige duur uitrusting koop soos klere, skoene en alkohol. Kleurvolle en duur handelsmerke is 'n vereiste. Hoe meer die deelnemer se uitrusting kos, hoe meer dominant sal hy in die kompetisie kan wees. Die deelnemer kan sy opponent uitroep sodra hy by die geleentheid arriveer. Die twee deelnemers dans dan rond en spog met hulle duur klere en items. Om die stryd te wen mag daar van 'n deelnemer vereis word om hulle items te vernietig. Daar word gewoonlik banknote vernietig, klere opgeskeur of gebrand, duur alkohol op die grond uitgegooi en sellulêre telefone in water gedompel. Die skare sal die deelnemer toejuig wat hulle die meeste beïndruk het deur die vernietiging van hulle duur items, en sodoende word die wenner van die Izikhothane-kompetisie bepaal.

Daar word beskou dat jeug wat aan Izikhothane-kompetisies deelneem 'n gebrek aan toekomsbeplanning en finansiële verantwoordelikheid het, asook 'n hoë graad van ekstremisme en materialisme besit. Hulle het 'n sterk behoefte vir roem en erkenning. Daar word ook beskou dat die Izikhothane-kultuur ontstaan het as gevolg van die behoefte om van armoede en diskriminasie te ontsnap.




</doc>
<doc id="82634" url="https://af.wikipedia.org/wiki?curid=82634" title="Forresbank">
Forresbank

Die vragskip MV Forresbank van die Britse handelsvloot het op 10 November 1958 aan die kus van Pondoland (Transkei, Oos-Kaap) vergaan.
Hierdie skip onder bevel van kapt. B.T. Symmonds was van Kaapstad via Durban na die Ooste onderweg met van vrag van 1 000 ton antrasiet. Na 'n brand en ontploffings in die masjienkamer waarin een bemanningslid gesterf het, is dit deur sterk wind na die kus gedryf. Op 46 km suid van Port St. Johns, net noordoos van die mond van die Mtakatyerivier en naby die Hluleka Natuurreservaat het die skip op die rotse geloop.
Hierdie dieselaangedrewe skip van 5159 ton met 2 skroewe is in 1925 in Glasgow gebou en was die eiendom van die Bank Line Ltd.



</doc>
<doc id="82637" url="https://af.wikipedia.org/wiki?curid=82637" title="O'Bell">
O'Bell

Die SS O'Bell het op 29 Desember 1916 net suidwes van die mond van die Mbasherivier en naby Mendupunt in die destydse Galekaland (Transkei, Oos-Kaap) gestrand. Teenswoordig is die kusgebied deel van die Dwesa Natuurreservaat. Die skip van 1 797 ton was van Madagaskar na Engeland onderweg.


</doc>
<doc id="82638" url="https://af.wikipedia.org/wiki?curid=82638" title="Frontier II">
Frontier II

Die Britse kusvaarder MV Frontier II het op 7 April 1938 tussen Shixinipunt en die mond van die Qhorharivier in die destydse Galekaland (Transkei, Oos-Kaap) gestrand. Die skip van 163 ton is in 1921 in Duitsland gebou en was onder bevel van kapt. Plough.


</doc>
<doc id="82639" url="https://af.wikipedia.org/wiki?curid=82639" title="Malvarosyntjie">
Malvarosyntjie

Die Malvarosyntjie ("Grewia villosa") is 'n boom wat voorkom vanaf die noorde van Namibië en Botswana, die weste van Zimbabwe, die Limpopovallei, langs die Lebomboberge tot aan die noordkus van KwaZulu-Natal. Die boom verkies laagliggende bosveld en rotsagtige habitatte om in te groei. Die blare is breed en rond met 'n gekwilte boonste oppervlak en 'n harige, grys onderkant.




</doc>
<doc id="82642" url="https://af.wikipedia.org/wiki?curid=82642" title="Gladdeblompeer">
Gladdeblompeer

Die Gladdeblompeer ("Dombeya cymosa") is 'n boom wat noord van Oos-Londen, onder die platorand, noordwaarts tot langs die Lebomboberge voorkom. Die boom se blare is ellipties en gepunt.




</doc>
<doc id="82644" url="https://af.wikipedia.org/wiki?curid=82644" title="Pienkblompeer">
Pienkblompeer

Die Pienkblompeer ("Dombeya burgessia") is 'n boom wat noord van Oos-Londen, onder die platorand, noordwaarts verby die Lebomboberge en ook in die middel tot die noordooste van Zimbabwe voorkom. Die boom se blare is groot, fluweelagtig en byna rond.




</doc>
<doc id="82646" url="https://af.wikipedia.org/wiki?curid=82646" title="Jacaranda">
Jacaranda

Die Griekse vragskip Jacaranda het op 18 September 1971 suidwes van Kobonqabapunt, noord van die mond van die Qholorharivier en effens noordoos van Keimond in Galekaland (Oos-Kaap) vergaan. Tydens 'n stormwind het die leë skip enjinprobleme ondervind. Twee ankers kon die skip van 1 591 ton nie teenhou nie. Die wrak is 'n toeristiese besienswaardigheid aan die kus van die Transkei.



</doc>
<doc id="82648" url="https://af.wikipedia.org/wiki?curid=82648" title="Slag van Cambrai">
Slag van Cambrai

Die Slag van Cambrai het op 20 November 1917 plaasgevind tydens die Eerste Wêreldoorlog. Dit was die eerste aanval wat gedoen was met massas tenks.

Tenks was vir die eerste keer gebruik op 15 Augustus 1916 tydens die eerste Slag van die Somme maar nie op groot skaal nie. Gedurende 1917 het die Britse magte 'n Tenk Korps gestig wat bestaan het uit drie brigades onder die beheer van Brigadie Hugh Elles. Elles se stafhoof was Luitenant-Kolonel J.F.C Fuller.

Tot op hierdie stadium het die tenk homself egter nog nie bewys nie. Die tenks was swaar en het gesukkel oor modder terrein of slagvelde vol bomkraters. Die bestuurder se uitsig was beperk en dit was warm in die tenks wat die bemanning gou uitgeput het. Tydens die Slag van Passchendaele het die tenks in die modder vasgeval met groot verliese van 325,000 man aan Britse kant. Die infanteriste het die tenk as 'n mislukking beskou.

Fuller het anders oor die saak gevoel. Nadat hy die Westelike front ondersoek het besluit hy dat die area tussen St. Quentin en Cambrai geskik was vir die gebruik van tenks, veral vir groot getalle tenks. Daar was nie onlangs gevegte in die area nie dus was bomkraters nie 'n probleem nie. Saam met Elles beskuit hulle om Cambrai aan te val. Hulle kry goedkeuring vanaf Generaal Sir Julian Byng. 

Hulle plan was dat nege tenk brigades gebruik sou word tydens die aanval gevolf deur negentien Briyse soldate, onder steun deur vyf kavallerie divisies.

Op 20 November 1917 om 6:20 het die Britte die aanval geloods met 474 tenks en die Duitsers volkome verras. Normaalweg is aanvalle met artillerie bombardeing begin voor die infanterie hul aanval geloods het. Hier was egter geen artillerie aanvale nie, dus was die verrassing volkome. Die tenks het eenvoudig deur die doringdraad versperrings gebars. Teen 7:20 het die Britte 'n bres van ses myl wyd en drie myl diep deur die Hindenburg linie geslaan.



</doc>
<doc id="82650" url="https://af.wikipedia.org/wiki?curid=82650" title="Deuterium">
Deuterium

Deuterium is 'n isotoop van waterstof. Sy atoomkern word deuteron genoem en bevat 2 nukleone – 1 proton en 1 neutron. Dit word ook soos volg geskryf: H of slegs H.

Die isotoop is stabiel maar nie volop nie. Natuurlike waterstof bevat net 0,0115% deuterium.

Deuterium het sy eie chemiese simbool D en suiwer deuteriumgas word as geskryf. 

Stowwe waarin waterstof deur deuterium vervang is word gedeutereerde stowwe genoem. Gedeutereerde oplosmidels soos deutero-chloroform word in die organiese chemie aangewend om die proton-kernspinresonansie van opgeloste stowwe te bestudeer.Die kernspin van deuterium is 1 pleks van ½ en dit gee aan die isotoop baie anderse resonansie-eienskappe.


</doc>
<doc id="82651" url="https://af.wikipedia.org/wiki?curid=82651" title="Tritium">
Tritium

Tritium of waterstof-3 is 'n isotoop van waterstof wat 3 nukleone bevat – 1 proton en 2 neutrone. Dit word ook soos volg geskryf: H of slegs H of T. Sy kern word 'n triton genoem.

Tritium kan in die atmosfeer kosmogeen vervaardig word en daar was voor 1945 'n uiters klein natuurlike aanwesigheid in die atmosfeer. Wat nou in die atmosfeer aangetref word is egter die produk van proewe met kernwapens wat in die atmosfeer gehou is of uitstoot uit kernreaktors. 

Die kosmogene vorming is hoofsaaklik die gevolg van reaksie van stikstof en neutrone met hoë energie:

Sedert die Verdrag vir 'n Verbod op Kerntoetse in 1963 het die konsentrasie tritium begin afneem.

Die totale aanwesigheid op aarde is nou sowat 3*10 Bq (ongeveer 50 kg.) Elke kernreaktor stel ongeveer 10 Bq per jaar vry. Kaernreaktore waar kernsplyting plaasvind lewer tritium deur twee soorte prosesse.


Die meeste splyting van isotope soos uraan-235 is binêr: die kern splyt in twee ongelyke dele en 'n paar neutrone. Splyting kan soms ook drie dele oplewer en een daarvan kan tritium wees. Byvoorbeeld: 

Tritium word as 'n moontlike bron van brandstof vir kernfusie beskou. Die gewenste reaksie is:

Tritium is radioaktief en vertoon betaverval.
Dit beteken dat dit elektrone vrystel. Hulle het 'n maksimum-energie van 18,54 keV wat die laagste waarde van alle betastralers verteenwoordig. Hierdie 'sagte' straling dring net 0,5 – 6 mm deur in lug en in water is dit net 6 μm. Daar word geen gammastraling vrygestel nie. Dit wil sê dat tritiumstraling maklik afgeskerm kan word. Tritium word net gevaarlik indien dit ingesluk of ingeasem word. Ongelukkig word tritium opgeneem in die biologiese kringlope omdat dit chemies net waterstof is.

Tritium is 'n groot probleem vir die Japanse Fukushima-Daiichi-kernaanleg wat deur 'n tsoenami getref is. Daar is amper 'n miljoen ton radioaktief besoedelde water. Die meeste radionukliede is daaruit deur ioonuitwisseling verwyder, maar tritium kan nie uit die water gehaal word nie.



</doc>
<doc id="82653" url="https://af.wikipedia.org/wiki?curid=82653" title="Protium">
Protium

Protium is 'n isotoop van waterstof wat slegs een nukleoon bevat - 1 proton en geen neutrone. Sy kern word die proton genoem.
Dit word ook soos volg geskryf: H of slegs H. 

Suiwer protiumgas word dikwels eenvoudig as geskryf of as . Dit kom in twee vorms voor orto- en para-waterstof wat in die kernspins van die twee protone verskil.

Die relatiewe aanwesigheid van protium in waterstof is baie hoog en daar word gewoonlik net van waterstof gepraat. Die term protium word min gebruik behalwe as mens die verskil met deuterium wil benadruk.



</doc>
<doc id="82654" url="https://af.wikipedia.org/wiki?curid=82654" title="Helium-4">
Helium-4

Die isotoop helium-4 (He) het die mees algemene voorkoms en word geproduseer vanuit die alfaverval van swaarder radio-aktiewe elemente, met 'n kern wat uit 'n alfadeeltjie bestaan. Dit is 'n ongewoon stabiele kern as gevolg van die feit dat die nukleone gerangskik is in volledig gevulde orbitale. Daar is slegs geringe hoeveelhede helium-3 op aarde en dié word gevorm deur die betaverval van tritium.


</doc>
<doc id="82655" url="https://af.wikipedia.org/wiki?curid=82655" title="Hadsund Butikscenter">
Hadsund Butikscenter

Hadsund Butikscenter is 'n winkelsentrum geleë in Hadsund, Denemarke. Dit het op 16 Augustus, 1975 oopgemaak.

Die winkelsentrum is geleë in die noordelike deel van die stad se voetgangerstaat, "Store Street". Die sentrum is 2 vloere hoog en toegerus met 'n roltrap. In die middel van die vierkant is daar 'n fontein en beeldhouwerk wat deur die Bank Hadsund tydens die winkelsentrum se inhuldiging geskenk is.

Die winkelsentrum het ongeveer 17 winkels. Dit sluit winkels in soos:



</doc>
<doc id="82657" url="https://af.wikipedia.org/wiki?curid=82657" title="323 v.C.">
323 v.C.




</doc>
<doc id="82662" url="https://af.wikipedia.org/wiki?curid=82662" title="Winkelsentrum">
Winkelsentrum

'n Winkelsentrum of winkelkompleks is 'n gebou of 'n reeks geboue waarin verskeie winkels gekonsentreer is. Mense besoek winkelsentrums om aankope te doen. Omdat so 'n winkelsentrum 'n verskeidenheid van winkels bevat, is dit gerieflik vir klante omdat hulle meestal alles wat hulle benodig op 'n enkele plek kan aanskaf.

Winkelsentrums kan uit slegs 'n paar klein winkeltjies bestaan, of massief groot wees. Winkels word deur gange met mekaar verbind sodat besoekers maklik van een winkel na 'n volgende kan beweeg. Vertoonvensters stal produkte uit om klante in te lok. Winkelsentrums beskik ook meestal oor 'n parkeerruimte vir die besoekers se motors.

Om klante te lok, adverteer baie winkelsentrums namens die winkels wat dit bevat. Om klante langer te laat vertoef, word daar soms rustige musiek gespeel, uitstallings gehou en ander vermaak gereël. Baie winkelsentrums beskik ook oor eetplekke en selfs rolprentteaters. Tydens die feesgety word winkelsentrums dikwels met skouspelagtige versierings opgemaak.

Winkels word al eeue lank in geboue gehuisves en is dus nie 'n onlangse verskynsel nie. Die Groot Basaar van Esfahan, wat grotendeels onderdak is, dateer uit die 10de eeu.

Burlington Arcade in Londen is in 1819 geopen. Die konsep word in 1828 na die VSA ingevoer. Italië volg in die jare 1860's en in die laat 19de en vroeë 20ste eeu word winkelsentrums in die meeste stede gebou.

Winkelsentrums kom reg oor Suid-Afrika en sy buurlande voor. Paar groot winkelsentrums in Suid-Afrika ter illustrasie:

Pretoria:

Johannesburg:

Kaapstad:

Durban:

Bloemfontein:

Oos-Londen:


</doc>
<doc id="82663" url="https://af.wikipedia.org/wiki?curid=82663" title="Paris Maru">
Paris Maru

Die Paris Maru was 'n Japanse vragskip wat op 15 Januarie 1934 in Algoabaai vergaan het.
Hierdie stoomskip van 7 197 ton is in 1921 in Engeland gebou en was die eiendom van die Osaka Shosen Kaisha Line. Dit was met 'n gemengde vrag met o.a. sykouse en paraffien van Japan na Kaapstad onderweg. Buite die hawe van Port Elizabeth was die suidoosterstorm besonder kwaai en tref die skip die Roman Rock. Uiteindelik sink die skip op 3 km van die hawe-ingang teenoor die Noordeinde-strand. Omdat die wrak direk in die vaarlinie van die hawe lê, is dit opgeblaas. Wrakstukke lê tot 16m diep en vorm 'n kunsmatige rif waarop die seelewe floreer. Slegs as die toestande uiters gunstig is, kan duikers dit besoek.



</doc>
<doc id="82664" url="https://af.wikipedia.org/wiki?curid=82664" title="Nagmaal">
Nagmaal

Die nagmaal is 'n Christelike sakramente. In die nagmaal is Jesus teenwoordig onder die verskynings van brood en wyn. Tydens die bediening van nagmaal word brood geëet en wyn (of druiwesap) gedrink. Die brood is Jesus se liggaam wat aan die kruis geoffer is, en die wyn Sy bloed wat gestort is. Die eerste nagmaal is deur Jesus self ingestel die nag voordat hy uitgelewer is, en is daarna gereeld deur gelowiges herhaal.



</doc>
<doc id="82665" url="https://af.wikipedia.org/wiki?curid=82665" title="Laeveldsterkastaiing">
Laeveldsterkastaiing

Die Laeveldsterkastaiing ("Sterculia murex") is 'n middelgroot boom wat endemies is aan die suidelike laeveld. Die boom word slegs in eSwatini en Mpumalanga op droë rotsagtige plekke aangetref. Die boom is bladwisselend en nuwe blare is bronskleurig en later donkergroen en bedek met fluweelagtige hare.




</doc>
<doc id="82667" url="https://af.wikipedia.org/wiki?curid=82667" title="Afrikasterkastaiing">
Afrikasterkastaiing

Die Afrikasterkastaiing ("Sterculia africana") is 'n klein, meerstammige boom wat in warm streke, dikwels aan die rand van mopaniebosveld, voorkom. Die boom kom veral in die noorde van Namibië en ook langs die Zambezivallei voor. Die blare is enkelvoudig in bondels naby die punte van die takkies gerangskik en die bas is silwer of soms bruinerig.




</doc>
<doc id="82670" url="https://af.wikipedia.org/wiki?curid=82670" title="Gladdekola">
Gladdekola

Die Gladdekola ("Cola natalensis") is 'n boom wat goed in Suider-Afrika versprei is. Die boom het smal, langwerpige blare met twee swelsels op die blaarsteel.




</doc>
<doc id="82672" url="https://af.wikipedia.org/wiki?curid=82672" title="Kirkiaceae">
Kirkiaceae

Kirkiaceae is die witsering-familie wat hoort tot die orde "Sapindales". Daar is 6 spesies wat wêreldwyd tot die familie hoort en drie daarvan kom in Suider-Afrika voor en al drie is bome. Al die bome in die familie is bladwisselend.
Van die Suid-Afrikaanse spesies is:




</doc>
<doc id="82673" url="https://af.wikipedia.org/wiki?curid=82673" title="Witsering">
Witsering

Die Witsering ("Kirkia acuminata") is 'n middelgroot, bladwisselende boom wat voorkom op rotsagtige plekke in bosveld in Zimbabwe, die noorde van Mosambiek, die ooste van Botswana en die noorde van Suid-Afrika. Daar is ook 'n afgesonderde populasie in Kaokoland.




</doc>
<doc id="82678" url="https://af.wikipedia.org/wiki?curid=82678" title="Søndergårde">
Søndergårde

Søndergårde is 'n woonbuurt van Hadsund, Denemarke. Die distrik het 'n bevolking van 1 500.



</doc>
<doc id="82679" url="https://af.wikipedia.org/wiki?curid=82679" title="Stoomskoonmaker">
Stoomskoonmaker

'n Stoomskoonmaker is 'n huishoudelike of industriële toestel waarin water tot stoom verhit en uit 'n tuit uitgeblaas word om hittebestande oppervlakke soos teëls op 'n doeltreffende manier en sonder chemiese skoonmaakmiddels skoon te maak. Die kombinasie van warm waterstoom en stoomdruk verwyder vuilheid soos vet of kalk van oppervlakke.

Om ongevalle te vermy lewer stoomskoonmakers vir huisgebruik waterstoom teen temperature van tussen 100 en 150 °C en relatief lae druk sodat meubels en ander voorwerpe nie beskadig word nie. Stoomskoonmakers vir industriële gebruik word dikwels van 'n bykomende pomp voorsien, en die stoom word hier teen 'n hoër druk en teen hoër temperature van meer as 300 °C gelewer. 

Vervaardigers bied 'n groot verskeidenheid toebehore vir huishoudelike stoomskoonmakers aan. So kan 'n stoomskoonmaker byvoorbeeld van spesiale roterende borsels voorsien of met 'n stoomstrykyster gekoppel word.


</doc>
<doc id="82683" url="https://af.wikipedia.org/wiki?curid=82683" title="Aperture (programmatuur)">
Aperture (programmatuur)

Aperture is ’n fotoredigering- en bestuurstoepassing wat deur Apple Inc. ontwikkel is vir die OS X-bedryfstelsel. Dit is aanvanklik in 2005 vrygestel en is verkrygbaar op die Mac Toepwinkel. Die programmatuur hanteer ’n aantal take soos die invoer en organiseer van beeldlêers, die toepassing van korrektiewe verstellings, die vertoon van skyfievertonings en die druk van foto’s wat algemeen in postproduksie voorkom.

Eienskappe van Aperture sluit nie-vernietigende redigering, organisering van foto’s volgens sleutelwoord, gesigte (deur middel van gesigsherkenning en -erkenning) en plekke (deur middel van GPS-metadata wat in beeldlêers ingebed is), kwaste vir die aanwending van effekte (soos ontwyking en inbranding, velversagting en polarisering) en uitstuur na verskeie gewilde webblaaie insluitend Flickr, Facebook, SmugMug en Apple se iCloud. Die toepassing is deur talle onafhanklike persone geresenseer.

Op 6 Januarie 2011 het Apple die beskikbaarheid van Aperture op die Mac Toepwinkel aangekondig. Aperture 3.5, die nuutste weergawe van die programmatuur, is op 22 Oktober 2013 vrygestel en werk op Intel-gebaseerde Mac-rekenaars. Die weergawe bied ondersteuning vir iCloud Fotodeling, integreer SmugMug en voeg ondersteuning vir iOS 7-kamerafilters toe. Aperture 3.5 benodig OS X 10.9 Mavericks of nuwer om te werk.


Aperture 2.0 is op 12 Februarie 2008 vrygestel met ’n verminderde prys van $199 in vergelyking met die $499 wat weergawe 1.0 in Amerika gekos het.


Aperture 3.0 is op 9 Februarie 2010 vrygestel en dit is die eerste weergawe van Aperture wat slegs op Intelgebaseerde Macintosh-rekenaars werk (vorige weergawes kon op PPC-gebaseerde stelsels ook werk). In Februarie 2011 het Apple Aperture 3.0 deur die Toepwinkel beskikbaar gestel teen ’n verminderde prys van $80 in Amerika. Apple het aanspraak gemaak op meer as 200 nuwe funksies in weergawe 3.0 en het die grootste verbeteringe soos volg genoem:




</doc>
<doc id="82684" url="https://af.wikipedia.org/wiki?curid=82684" title="Permutasie">
Permutasie

'n Permutasie is 'n rangskikking van voorwerpe in 'n sekere/spesifieke orde (anders as 'n kombinasie). Met ander woorde permutasies is geordende rangskikkings. Kyk ook kombinasies.

Die hoeveelheid maniere om k items in die regte volgorde te kies uit 'n stel van n items is:

wat nul is wanneer , anders is dit ook gelyk aan:

In MS Excel is: formula_3

LW: Hierdie geld slegs wanneer unieke items gekies word uit 'n eindige stel. Dus, indien die item gekies is, dan is dit nie meer beskikbaar om weer gekies te word nie. Wanneer dieselfde items weer en weer gekies kan word, is die aantal permutasies bloot n, waar x die aantal raaiskote is (kyk aap-voorbeeld hier onder).

Antwoord:

Opsie 1:

Met die eerste raaiskoot, moet jy uit 4 letters kies, met die tweede raaiskoot uit 3, met die 3de raaiskoot uit 2 en die laaste een is nie 'n raaiskoot nie. Dus is die aantal permutasies = 4×3×2×1 = 4! = 24.

Die waarskynlikheid om die eerste een reg te raai is 1/4. Die waarskynlikheid om die tweede een reg te raai is 1/3. Vir die derde letter is dit 1/2 en vir die laaste een is dit 1/1.

Die kans om almal reg te raai is dus: 1/4 x 1/3 x 1/2 x 1/1 = 1/24 = 0.0416667

of:

Opsie 2:

Alternatiewelik is n = 4 en k = 4. Dus is die aantal permutasies:

n×(n-1)×(n-2)×...×(n-k+1) = 4×3×...×(4-4+1) = 4×3×...×1 = 24.

Opsie 3:

formula_4

Die waarskynlikheid dat dit sal gebeur is dus 1/24 = 0.04166667 = 4.17%

Antwoord:

Aanvaar dat die aap slegs die getalle 0 tot 9 op die telefoon sal druk en dat wat hy druk, heeltemal ewekansig is.

Met elke druk van 'n knoppie kan die aap dus 1 uit enige van 10 getalle kies. Dus kan een item meer as een keer gekies word en dus is die hoeveelheid kombinasies: 10×10×10×10×10 = 10

Dus is die waarskynlikheid dat dit sal gebeur = 1/10 = 0.001%

Terloops, as die aap die getalle in enige volgorde kon kies, dan is die waarskynlikheid:

Of dit is die permutasie gedeel deur 5! Dus is die aantal verskillende kombinasies 10/5! = 833.3 en die waarskynlikheid is 1/(10/5!) = 5!/10 = 0.0012 = 0.12%

Omdat die volgorde belangrik is, werk ons met 'n permutasie. Dieselfde vriend kan nie meer as een keer opdaag nie (dieselfde item kan dus nie meer as een keer gekies word nie).

Opsie 1: Eerste beginsels

Die eerste vriend kan een van 9 wees, die tweede een van 8, ens. Dus is die aantal moontlike permutasies: 9×8×7×6 = 3024

Opsie 2: Gebruik die formule vir permutasies

n = 9 en k = 4:

Aantal permutasies = n×(n-1)×(n-2)×...×(n-k+1) = 9×8×...×(9-4+1) = 9×8×7×6 = 3024

Opsie 3: Gebruik die alternatiewe formule vir permutasies.

formula_6

Die waarskynlikheid daarvan is die resiprook en is dus 1/3024 = 0.003307 = 0.33%

Omdat die volgorde nie belangrik is nie, werk ons met 'n kombinasie. Dieselfde vriend kan nie meer as een keer opdaag nie (dieselfde item kan dus nie meer as een keer gekies word nie).

Opsie 1: Gebruik die formule vir kombinasies.

n = 9 en k = 4:

Aantal kombinasies = formula_7

Opsie 2: Bepaal die aantal permutasies en deel deur 4!

Permutasies: Die eerste vriend kan een van 9 wees, die tweede een van 8, ens. Dus is die aantal moontlike permutasies: 9×8×7×6 = 3024. Die vier vriende kan egter op 4! verskillende maniere by my aankom, dus is die aantal kombinasies 3024/4! = 126

Die waarskynlikheid daarvan is die resiprook en is dus 1/126 = 0.007937 = 0.794%

Opsie 3: Moet nooit aanvaar dat die volgorde belangrik is nie.

Dus is die waarskynlikheid dat een van die vier vriende eerste opdaag 4/9, die waarskynlikheid dat een van die 3 oorblywende vriende tweede gaan opdaag is dus 3/8 ens. Dus is die waarskynlikheid:



</doc>
<doc id="82685" url="https://af.wikipedia.org/wiki?curid=82685" title="Kombinasie">
Kombinasie

In wiskunde is 'n kombinasie 'n manier om 'n paar dinge te kies uit van 'n groter groep, waar die volgorde nie saak maak nie (in teenstelling met permutasies). Die bekendste voorbeeld van 'n kombinasie is die staatslotery waar mense moet raai watter 6 balle uit 'n totaal van 49 balle getrek gaan word (die volgorde is nie belangrik nie).

Die hoeveelheid maniere om k items in enige volgorde te kies uit 'n stel van n items is:

Dit kan ook soos volg in terme van fakulteit uitgedruk word:

In MS Excel is: formula_5

LW: Hierdie geld slegs wanneer unieke items gekies word uit 'n eindige stel. Dus, indien die item gekies is, dan is dit nie meer beskikbaar om weer gekies te word nie. Wanneer dieselfde items weer en weer gekies kan word, is die aantal permutasies bloot n, waar x die aantal raaiskote is (kyk muntstukke-voorbeeld hier onder).

Kom ons neem die staatslotery as voorbeeld:

In die lotery is daar 49 balle waarvan 6 balle getrek word (die volgorde is nie belangrik nie). Die kans dat die eerste bal reg voorspel word, is 1 uit 49. Omdat daar nou 48 balle oor is, is die kans dat die tweede bal reg voorspel word nou 1 uit 48 en 1 uit 47 vir die derde, ensovoorts. Dus is die kans om al 6 balle reg te voorspel 1 uit 49×48×47×46×45×44 = 1 uit 10 068 347 520. Dit kan ook soos volg geskryf word:
formula_6.

Dit is 'n baie groot getal omdat hierdie aanvaar dat die volgorde ook reg moet wees (dit is dus 'n permutasie). In die lotery is die volgorde egter nie belangrik nie. Daar is 6×5×4×3×2×1 = 6! = 720 maniere hoe hierdie 6 balle getrek kan word. Dit moet deur die permutasiegetal gedeel word. Dus is die aantal kombinasies om 6 balle uit 'n groep van 49 balle te trek 10 068 347 520/720 = 13 983 816.

'n Ander benadering is om nooit te aanvaar dat die balle in 'n spesifieke volgorde getrek moet word nie. Die waarskynlikheid dat die eerste bal een van die regtes is, is nou nie meer 1 uit 49 nie (soos in die geval van 'n permutasie), maar 6 uit 49. Die waarskynlikheid dat die tweede bal een van die regte balle is, is 5 uit 48, ensovoorts. Dus kan die aantal permutasies soos volg geskryf word:

Die waarskynlikheid is bloot die resiprook van die hoeveelheid kombinasies, dus is die waarskynlikheid 1 uit elke 13 983 816 = 1/13 983 816 = 7.15×10

Antwoord: Dit is voor die hand liggend dat daar 2 moontlikhede. Dus is die kans/waarskynlikheid dat dit sal gebeur 1 uit elke 2 = 1/2 = 0.5 = 50%

Antwoord: Met elke opskiet is daar 2 verskillende kombinasies, dus is die verskillende hoeveelheid kombinasies: 2×2×2 = 2 = 8.

Dus is die waarskynlikheid/kans dat dit sal gebeur 1 uit elke 8 = 1/8 = 0.125 = 12.5%

Antwoord: Hierdie werk presies dieselfde as die lotery hierbo.

n=52 en k=4.

Die aantal verskillende kombinasies = formula_8

Die waarskynlikheid is die resiprook en is dus 1/270 725 = 3.69×10

Of: die waarskynlikheid om die eerste kaart te kies is 4/52, die tweede is 3/51 ens. Dus:

Sekere volgorde:

Wanneer die vier A's in 'n sekere volgorde getrek moet word, is die aantal verskillende permutasies:

Die waarskynlikheid is dus die resiprook: 1/6497400 = 1.539 × 10

of, die waarskynlikheid dat die eerste kaart reg sal wees is 1/52, die tweede 1/51, die derde 1/50 en die vierde 1/49. Dus is die waarskynlikheid:

Antwoord: Aanvaar dat die aap slegs die getalle 0 tot 9 op die telefoon sal druk en dat wat hy druk, heeltemal ewekansig is.

Met elke druk van 'n knoppie kan die aap dus 1 uit enige van 10 getalle kies. Dus kan een item meer as een keer gekies word en dus is die waarskynlikheid:

As aanvaar word dat die aap nie dieselfde knoppie meer as een keer sal druk nie, dan word die waarskynlikheid:

As daar vyf verskillende blokkies is wat op 10 verskillende plekke neergesit kan word, wat is die kans dat die aap dit in geen spesifieke volgorde op die regte plekke sal sit:

Dus is die waarskynlikheid die resiprook = 1/252 = 0.003968 = 0.3968%

As die aap die blokkies in die regte volgorde ook moet neersit, dan is die waarskynlikheid:

Dus is die waarskynlikheid die resiprook: 1/30240 = 3.307×10 = 0.003307%

Die verskillende hoeveelheid kombinasies wat 'n mens met twee dobbelstene kan gooi is 6×6 = 36

Om 2 te gooi, is daar slegs een moontlike kombinasie: jy moet 'n 1 en 'n 1 gooi. Dus is die waarskynlikheid 1 uit 36. Die volgende tabel wys die waarskynlikheid vir verskillende getalle:

Hierdie voorbeeld is 'n mengsel van 'n kombinasie en 'n permutasie.

Die hoeveelheid kombinasies is (waar "6" 'n ses op die dobbelsteen is en "0" enigiets anders is):

Dus is daar 10 kombinasies. Of:

Die waarskynlikheid vir die eerste kombinasie is soos volg:

1. Die waarskynlik dat die eerste gooi 'n 6 is, is formula_20

2. Die waarskynlik dat die tweede gooi 'n 6 is, is formula_20

3. Die waarskynlik dat die derde gooi nie 'n 6 is nie, is formula_22

4. Die waarskynlik dat die vierde gooi nie 'n 6 is nie, is formula_22

5. Die waarskynlik dat die vyfde gooi nie 'n 6 is nie, is formula_22

Dus is die waarskynlikheid vir die eerste kombinasie hierbo:

Die waarskynlikheid van al die verskillende kombinasies is dieselfde. Dus is die totale waarskynlikheid om twee sesse te gooi met 'n dobbelsteen as jy 5 kanse kry:

LW, as die vraag gevra het om die waarskynlikheid te bepaal om 'n minimum van 2 sesse te gooi, moes die verskillende kombinasies om drie sesse, vier sesse, vyf sesse en ses sesse ook in ag geneem word. Dus:

3 sesse:

Verskillende kombinasies om drie sesse te gooi:

Die waarskynlikheid vir elke kombinasie is dieselfde:

Die waarskynlikheid van al die verskillende kombinasies is dieselfde. Dus is die totale waarskynlikheid:

4 sesse:

Verskillende kombinasies om vier sesse te gooi:

Die waarskynlikheid vir elke kombinasie is dieselfde:

Die waarskynlikheid van al die verskillende kombinasies is dieselfde. Dus is die totale waarskynlikheid:

5 sesse:

Daar is slegs een kombinasie om vyf sesse te gooi:

Die waarskynlikheid om vyf sesse te gooi is:

Die waarskynlikheid van al die verskillende kombinasies is dieselfde. Dus is die totale waarskynlikheid:

Totale waarskynlikheid om ten minste twee sesse te gooi as jy vyf kanse het:

Dus is die waarskynlikheid om ten minste twee sesse te gooi met 'n dobbelsteen indien jy vyf kanse kry:



</doc>
<doc id="82686" url="https://af.wikipedia.org/wiki?curid=82686" title="Shaun Pollock">
Shaun Pollock

Shaun Pollock OIS (16 Julie 1973 in Port Elizabeth, Kaapprovinsie) is 'n voormalige Suid-Afrikaanse krieketspeler en kaptein van die Proteas. Pollock het saam met Allan Donald jare lank 'n indrukwekkende boul-vennootskap gevorm. Van 2000 tot 2003 was hy die kaptein van die Proteas.

Op 11 Januarie 2008 het hy sy aftrede van alle vorme van internasionale krieket aangekondig na sy 303ste Internasionale eendagwedstryd op 3 Februarie.

Shaun Pollock se toetsloopbaan begin op 16 November 1995 teen Engeland op SuperSport-park in Centurion. Hy het in 108 toetse vir Suid-Afrika gespeel.

Nadat Hansie Cronje van krieket verban is, het Pollock as kaptein in April 2000 oorgeneem. Hy is vervang ná Suid-Afrika se vertoning in die 2003-krieketwêreldbeker.

Alhoewel hy nie meer kaptein was nie, het hy sy plek in die span behou. Ná 'n teleurstellende toetsreeksreeks teen Australië in 2005/2006 was hy gekritiseer dat hy sy boulvermoë verloor het. Hy het die laagste (beste) ekonomiese koers van enige bouler wat 300 EDI paaltjies geneem het, en hy is ook die eerste Suid-Afrikaner en slegs die tiende speler om 400 toetspaaltjies te neem. In September 2007 is hy vir die eerste keer in sy loopbaan nie gekeur vir die Suid-Afrikaanse toetsspan nie.

Hy het die meestes paaltjies vir Suid-Afrika geneem in toetse tot en met Dale Steyn hom op 26 Desember 2018 verbyvat. Hy het meer as 400 toetspaaltjies behaal en meer as 3,700 toetslopies in sy 108 toetse gespeel.



</doc>
<doc id="82687" url="https://af.wikipedia.org/wiki?curid=82687" title="Bergsering">
Bergsering

Die Bergsering ("Kirkia wilmsii") is 'n klein, bladwisselende boom wat voorkom op berghellings en klipperige plekke in droë bosveld in die noordooste van Suid-Afrika.




</doc>
<doc id="82689" url="https://af.wikipedia.org/wiki?curid=82689" title="Fakulteit (wiskunde)">
Fakulteit (wiskunde)

In wiskunde is die fakulteit van 'n getal die produk van die getal met al die heelgetalle kleiner as daardie getal en groter as nul (dus tot by een). Bv:

In MS Excel is: formula_2

Die waarde van 0! is 1.



</doc>
<doc id="82690" url="https://af.wikipedia.org/wiki?curid=82690" title="Swartvalstaaibos">
Swartvalstaaibos

Die Swartvals- of Swartbastertaaibos ("Allophylus africanus") is 'n klein boom wat groei in bosveld, dikwels op miershope en in rivieroewerbos. Die boom kom voor vanaf Oos-Londen noordwaarts tot by die Lebomboberge en ook vanaf die Zambezirivier-monding weswaarts deur die noorde van Zimbabwe tot in die Caprivistrook.



</doc>
<doc id="82693" url="https://af.wikipedia.org/wiki?curid=82693" title="Valstaaibos">
Valstaaibos

Die Valstaaibos of Bastertaaibos ("Allophylus decipiens") is 'n boom wat voorkom vanaf Knysna tot by die Lebomboberge. Dit word onderskei van die Swartvalstaaibos deur syare wat in lusse langs die blaarrand verenig en domatiums wat opvallend is op al drie pinnas.




</doc>
<doc id="82695" url="https://af.wikipedia.org/wiki?curid=82695" title="Catspas">
Catspas

Catspas ("Cat's Pass") is 'n bergpas wat in die destydse Galekaland, 'n deel van die voormalige Transkei, in die huidige Oos-Kaap geleë is. Dit is direk wes van die mond van die Qhorharivier en suidoos van Butterworth.




</doc>
<doc id="82696" url="https://af.wikipedia.org/wiki?curid=82696" title="Kapodistrias">
Kapodistrias

Die Griekse massavragskip MV Kapodistrias van 29 185 ton het op 29 Julie 1985 in Algoabaai gestrand.
Die dieselaangedrewe skip is in 1972 gebou, was voorsien van alle moderne navigasiehulpmiddels en die jongste kaarte. Onder bevel van kapt. N. Liodis het die skip die hawe van Port Elizabeth verlaat volgelaai met mangaanerts, suiker, sirkoniumsand en rutiel bestem vir Montreal. Ten spyte van goeie weersomstandighede het die skip op die oostelike kant van Thunderboltrif by Kaap Recife geloop. 'n Menslike fout is as oorsaak aangedui.
Weens sterk stroming by die wrak word dit slegs deur uiters ervare duikers besoek.



</doc>
<doc id="82697" url="https://af.wikipedia.org/wiki?curid=82697" title="Omgekeerde">
Omgekeerde

Die omgekeerde of resiprook van 'n getal is bloot 1 gedeel deur die getal. Dus, die resiprook van 5 is 1/5 = 0.20. Die omgekeerde van 'n breuk word verkry deur die teller en die noemer om te draai. As voorbeeld, die omgekeerde van 2/3 is 3/2.


As 'n getal met sy omgekeerde vermenigvuldig word, is die resultaat altyd 1:



</doc>
<doc id="82703" url="https://af.wikipedia.org/wiki?curid=82703" title="Pati">
Pati

Die Pati was ’n vragskip wat het op 29 Februarie 1976 in Algoabaai vergaan het.

Hierdie dieselaangedrewe skip van 5  623 ton is in 1950 gebou, het onder die vlag van Ciprus gevaar en was onder bevel van kapt. Costas Hardialias. Dit was met ’n vrag sement van die Ivoorkus na die Persiese Golf onderweg toe dit in digte mis op Thunderboltrif by Kaap Recife (Port Elizabeth) loop. Aanvanklik was die skip as die "Ajana" en later as die "Kate A" bekend en die laaste eienaar was Pyla Shipping Co. van Famagusta.

Weens die ryk seelewe in en om die wrak is dit ’n gewilde bestemming vir duikers.



</doc>
<doc id="82704" url="https://af.wikipedia.org/wiki?curid=82704" title="Grens (streek)">
Grens (streek)

Grens is 'n historiese naam vir dié deel van die Oos-Kaap wat rofweg geleë is tussen die Keiskammarivier en sy bolope in die weste en die Groot-Keirivier en sy bolope aan die oostekant. Die noordelikste dorp in die gebied is Queenstown, met Alice en die Amatolaberge aan die westekant en Butterworth (in die historiese Fingoland) in die ooste. Oos-Londen, Cathcart, King William's Town, Komga, Peddie en Stutterheim is in die gebied en die N6-nasionale pad loop daardeur.
Die naam Grens dateer uit die tyd van die Kaapse grensoorloë toe die streek die grensgebied was tussen die Kaapkolonie en die onafhanklike swart volkere na die ooste. Sportspanne in die area gebruik dikwels die naam Grens. Grens Bulldogs is 'n rugbyspan van Oos-Londen.



</doc>
<doc id="82705" url="https://af.wikipedia.org/wiki?curid=82705" title="Grens">
Grens

'n Grens (selfstandige naamwoord) is 'n lyn wat die omtrek van 'n gebied bepaal of een gebied van een daarnaas skei. Dit kan ook gebruik word om 'n skeidslyn of skeiding aan te toon of perke aan te dui.

Grens as werkwoord beteken om te huil, te tjank of klaend te neul.

Grens kan ook na een van die volgende verwys:



</doc>
<doc id="82706" url="https://af.wikipedia.org/wiki?curid=82706" title="Selfie">
Selfie

'n Selfie is 'n foto wat iemand van hom- of haarself neem. Die persoon wat die foto neem is dus self op die foto (in 'n spieël of met een of beide arms) sigbaar. So 'n "selfie" word gewoonlik met 'n selfoon of digitale kamera geneem. Die gebruik is veral gewild by jongmense.

'n Selfie kan gebruik word as avatar op webtuistes of ander sosiale media. Dit kan ook geneem word as bewys dat 'n persoon iets gedoen het, iets aangehad het of by 'n bepaalde plek was. Andersyds kan dit ook die resultaat van 'n ledige spelery wees.

Spesiale selfiestokke is beskikbaar om mense kan help om beter selfies te neem. Die kamera word aan die stok gemonteer, wat dan gebruik word om foto's van verder, of vanuit 'n ander hoek te neem.

In 2013 is die woord "selfie" in verskeie woordeboeke opgeneem, onder andere:

Dié woord is in 2015 in die sesde uitgawe van die Handwoordeboek van die Afrikaanse Taal opgeneem.

Sover bekend is die woord 'selfie' vir die eerste keer op 13 September 2002 op 'n Australiese aanlyn forum gebruik. 'n Persoon het om verskoning gevra vir die publikasie van 'n onduidelike foto, deur te skryf: ""And sorry about the focus, it was a selfie.""

In 2004 verskyn die woord as etiket op Flickr. Sedert 2012 word dit algemeen gebruik. Aanvanklik is dit met 'n 'y' aan die einde gespel, later het die 'ie' meer gebruiklik geword.


</doc>
<doc id="82708" url="https://af.wikipedia.org/wiki?curid=82708" title="Waarskynlikheid">
Waarskynlikheid

Waarskynlikheid is 'n maatstaf of skatting van die moontlikheid van 'n gebeurtenis. Waarskynlikhede word 'n waarde tussen 0 (0% kans of sal nie gebeur nie) en 1 (100% kans of sal gebeur nie) toegeken. Hoe hoër die graad van waarskynlikheid, hoe groter is die kans dat die geval sal gebeur, of in 'n langer reeks monsters, hoe meer is die aantal kere wat verwag word dat so 'n geval sal gebeur.

Dit is voor die hand liggend dat daar 2 moontlikhede is. Dus is die kans/waarskynlikheid dat dit sal gebeur 1 uit elke 2 = 1/2 = 0.5 = 50%

Opsie 1:

Met elke opskiet is daar 2 verskillende kombinasies, dus is die verskillende hoeveelheid kombinasies: 2×2×2 = 2 = 8.

Dus is die waarskynlikheid/kans dat dit sal gebeur 1 uit elke 8 = 1/8 = 0.125 = 12.5%

Opsie 2:

Die waarskynlikheid dat die eerste raai reg is, is 1/2 en die tweede en die derde. Die kans dat al drie raaie reg is, is (1/2) = 1/8 = 12.5%

Die kans dat 'n persoon die A van harte sal trek is 1/52. Die kans dat die persoon die A van diamante sal trek is 1/52 en so die kans vir die A van klawers en die A van skoppens ook 1/52. Die persoon hoef egter slegs een van die vier A's te trek, dus is dit OF die A van harte, OF die A van diamante, ens. Omdat dit 'n OF is, is die waarskynlikheid die som van die waarskynlikhede. Dus is die waarskynlikheid om een van die vier A's uit die pak kaarte te trek = 1/52 + 1/52 + 1/52 + 1/52 = 4/52 = 0.0769 = 7.7%

Omdat die volgorde nie belangrik is nie, is hierdie 'n soortgelyke voorbeeld van 'n kombinasie as die lotery-voorbeeld.

Opsie 1: Uit eerste beginsels

Die kans dat die eerste raai reg is, is 4/52.

Die kans dat die tweede raai reg is, is 3/51 (daar is 3 A's oor en 51 kaarte oor).

Die kans dat die derde raai reg is, is 2/50 (daar is 2 A's oor en 50 kaarte).

Die kans dat die vierde raai reg is, is 1/49 (daar is 1 A oor en 49 kaarte).

Dus, die kans dat al vier kanse reg is, is

Opsie 2: Gebruik die formule vir kombinasies

n=52 en k=4

Die aantal verskillende kombinasies = n!/[k!(n-k)!] = 52!/[4!(52-4)!] = 270 725

Die waarskynlikheid is die resiprook en is dus 1/270 725 = 3.69×10 = 3.69×10%

Omdat die volgorde belangrik is, is dit 'n permutasie.

Opsie 1:

Met die eerste raaiskoot, moet jy uit 4 letters kies, met die tweede raaiskoot uit 3, met die 3de raaiskoot uit 2 en die laaste een is nie 'n raaiskoot nie. Dus is die aantal permutasies = 4×3×2×1 = 4! = 24.

Opsie 2:

Alternatiewelik is n = 4 en k = 4. Dus is die aantal permutasies:

n×(n-1)×(n-2)×...×(n-k+1) = 4×3×...×(4-4+1) = 4×3×...×1 = 24.

Opsie 3:

n!/(n-k)! = 4!/0! = 24

Die waarskynlikheid dat dit sal gebeur is dus 1/24 = 0.01467 = 1.47%

Omdat die volgorde belangrik is, werk ons met 'n permutasie. Dieselfde vriend kan nie meer as een keer opdaag nie (dieselfde item kan dus nie meer as een keer gekies word nie).

Opsie 1: Eerste beginsels

Die eerste vriend kan een van 9 wees, die tweede een van 8, ens. Dus is die aantal moontlike permutasies: 9×8×7×6 = 3024

Opsie 2: Gebruik die formule vir permutasies

n = 9 en k = 4:

Aantal permutasies = n×(n-1)×(n-2)×...×(n-k+1) = 9×8×...×(9-4+1) = 9×8×7×6 = 3024

Opsie 3: Gebruik die alternatiewe formule vir permutasies.

n!/(n-k)! = 9!/(9-4)! = 9!/5! = 3024

Die waarskynlikheid daarvan is die resiprook en is dus 1/3024 = 0.003307 = 0.33%

Omdat die volgorde nie belangrik is nie, werk ons met 'n kombinasie. Dieselfde vriend kan nie meer as een keer opdaag nie (dieselfde item kan dus nie meer as een keer gekies word nie).

Opsie 1: Eerste beginsels

Moet nooit aanvaar dat die volgorde belangrik is nie. Dus is die waarskynlikheid dat enige een van die vier vriende eerste opdaag 4/9, die waarskynlikheid dat een van die 3 oorblywende vriende tweede gaan opdaag is dus 3/8, ens. Dus is die waarskynlikheid:

Opsie 2: Bepaal die aantal permutasies en deel deur 4! om die aantal kombinasies te kry

Om die hoeveelheid permutasies te kry: Die eerste vriend kan een van 9 wees, die tweede een van 8, ens. Dus is die aantal moontlike permutasies: 9×8×7×6 = 3024. Die vier vriende kan egter op 4! verskillende maniere by my aankom, dus is die aantal kombinasies 3024/4! = 126

Opsie 3: Gebruik die formule vir kombinasies.

n = 9 en k = 4:

Aantal kombinasies = n!/[k!(n-k)!] = 9!/[4!5!] = 126

Dus is die waarskynlikheid dat die vier vriende eerste by my gaan opdaag, die resiprook en is dus 1/126 = 0.007937 = 0.794%

Aanvaar dat die aap slegs die getalle 0 tot 9 op die telefoon sal druk en dat wat hy druk, heeltemal ewekansig is.

Met elke druk van 'n knoppie kan die aap dus 1 uit enige van 10 getalle kies. Dus kan een item meer as een keer gekies word en dus is die hoeveelheid kombinasies: 10×10×10×10×10 = 10

Dus is die waarskynlikheid dat dit sal gebeur = 1/10 = 0.001%

Opsie 1:

Aanvaar dat die aap slegs die getalle 0 tot 9 op die telefoon sal druk en dat wat hy druk, heeltemal ewekansig is.

Met elke druk van 'n knoppie kan die aap dus 1 uit enige van 10 getalle kies. Dus kan een item meer as een keer gekies word en dus is die waarskynlikheid:

Opsie 2:

Alternatiewelik kan die aantal permutasies uitgewerk word en dit deel deur k om die aantal kombinasies te kry. Die aantal permutasies = 10.

Dus is die aantal kombinasies = 10/5! = 833.33

Die waarskynlikheid is die resiprook en is dus 5!/10 = 0.0012 = 0.12%

Die aantal pare wat 'n mens kan maak uit 'n groep van 23 mense = die aantal kombinasies van 2 mense in 'n groep van 23 =

of

Die waarskynlikheid dat twee persone op verskillende dae sal verjaar is formula_6

Die kans dat al 253 pare/kombinasies nie op dieselfde dag sal verjaar nie is formula_7

Dus is die kans dat twee mense wel op dieselfde dag sal verjaar, is: 1 – 49.95% = 50.05%

Die verskillende hoeveelheid kombinasies wat 'n mens met twee dobbelstene kan gooi is 6×6 = 36

Om 2 te gooi, is daar slegs een moontlike kombinasie: jy moet 'n 1 en 'n 1 gooi. Dus is die waarskynlikheid 1 uit 36. Die volgende tabel wys die waarskynlikheid vir verskillende getalle:



</doc>
<doc id="82709" url="https://af.wikipedia.org/wiki?curid=82709" title="Duinevalstaaibos">
Duinevalstaaibos

Die Duinevalstaaibos ("Allophylus natalensis") is 'n klein boom wat voorkom aan die rand van duinewoud vanaf Oos-Londen tot noord van Maputo. Die opvallende kenmerk van die boom is die oorvloed van klein rooi vruggies wat die takke kan laat buig. Die blaarrande is geskulp eerder as getand.




</doc>
<doc id="82712" url="https://af.wikipedia.org/wiki?curid=82712" title="Valsperdebos">
Valsperdebos

Die Valsperdebos ("Hippobromus pauciflorus") is 'n klein boom wat voorkom onder die platorand in die kusstreke vanaf Knysna tot in die Lebomboberge. Die boom het 'n digte lower en gevleuelde ragis. In Engels staan die boom bekend as die "False horsewood".




</doc>
<doc id="82714" url="https://af.wikipedia.org/wiki?curid=82714" title="Rivierlietsjie">
Rivierlietsjie

Die Rivierlietsjie ("Lecaniodiscus fraxinifolius") is 'n middelgroot boom wat in ruigtes langs riviere en waterlope in die Zambezivallei en langs die kus vanaf KwaZulu-Natal tot noord van Beira voorkom. Die vrugte is ronderig (tot 15 mm in deursnee), fluwelig en geel tot pienk.




</doc>
<doc id="82716" url="https://af.wikipedia.org/wiki?curid=82716" title="Fluweelvrugzanha">
Fluweelvrugzanha

Die Fluweelvrugzanha ("Zanha africana") is 'n middelgroot boom wat in die noordelike en sentrale deel van Zimbabwe voorkom. Hier groei die boom op koppies en in oewerbos. Die blare is tot 150 mm lank en die vruggies is ronderig, helderoranje en fluweelagtig.

Hierdie boom se bas word gebruik om opgebergde graan teen boontjiekalanders, kewertjies van die subfamilie "Bruchinae", soos "Callosobruchus maculatus" te beskerm. Navorsing het getoon dat dit nor-hopane bevat wat verhoed dat die insekte hul eiers kan lê en hulle doodmaak.



</doc>
<doc id="82746" url="https://af.wikipedia.org/wiki?curid=82746" title="Lebomboberge">
Lebomboberge

Die Lebomboberge, is 'n 800 km lang, smal bergreeks in Suider-Afrika. Die berg strek van Hluhluwe in KwaZulu-Natal in die suide tot by Punda Maria in die Limpopo in Suid-Afrika in die noorde. Sommige dele van die berg is ook te vinde in Mosambiek en Eswatini.

Geologies word die reeks beskou as 'n monokline; deel van 'n vulkaniese rif. Die Lebombo-monokline strek noord-suid en daal neer na die ooste. Dit is saamgestel uit 'n reeks van Jurassiese ouderdom vulkaniese rots, beide basaltiese lawas en riolitiese vloei en uitbarstings. Die samestelling berus hoofsaaklik op horisontale Karoo Supergroep sedimentêre gesteentes van die Kalahari kraton in die weste en word oorlê deur Kryt onlangse sedimente na die ooste. Die wisselende weerstand rioliet en maklik verweerbare basalt produseer 'n reeks van parallelle skerp rante geskei deur grasvlaktes.

Die reeks is relatief laag met hoogtes tussen 450 m en minder as 800 m. Die hoogste piek is die 776 m hoë Berg Mananga. Die 480 m hoë Longwe is die hoogste piek in die Lebomboberge noord van die Letabarivier.

Die berge oorheers die Lubombo-distrik in Eswatini. Dorpe in die gebied sluit in Siteki sentraal, Lubhuku in die weste en Mayaluka en Big Bend in die suide met die Lusutfurivier wat suid van die bergreeks verbyvloei. Na die noorde lê die dorpe Simunye, Tambankulu en Namaacha, die Mlawula Natuurreservaat asook die Mbuluzirivier.

'n Hele aantal riviere, waaronder die Pongolarivier, Mkuzerivier, Lusutfurivier, Komatirivier, Krokodilrivier (monding) en die Olifantsrivier kruis die berge van wes na oos.

Die naam van die berge is afgelei van die Zoeloewoord Ubombo wat "groot neus" beteken.

Die Krugerwildtuin en Phongolo Natuurreservaat beskerm sekere gedeeltes van die bergreeks.



</doc>
<doc id="82749" url="https://af.wikipedia.org/wiki?curid=82749" title="Lebombokranses">
Lebombokranses

Die Lebombokranses ("Atalaya alata") is 'n boom wat voorkom in droë struikwoud langs die Lebomboberge. Die boom se vrugte is houtagtig, gevleuel en staan regop.




</doc>
<doc id="82751" url="https://af.wikipedia.org/wiki?curid=82751" title="Kaapse kranses">
Kaapse kranses

Die Kaapse kranses ("Atalaya capensis") is 'n klein boompie wat voorkom in Afromontane woud en bosse binnelands voor vanaf Port Elizabeth. Die boom se vrugte is houtagtig, gevleuel en staan regop.




</doc>
<doc id="82753" url="https://af.wikipedia.org/wiki?curid=82753" title="Boskranses">
Boskranses

Die Boskranses ("Atalaya natalensis") is 'n middelgroot boom wat voorkom in bos noord van Durban. Die boom se vrugte is houtagtig, gevleuel en staan regop.




</doc>
<doc id="82755" url="https://af.wikipedia.org/wiki?curid=82755" title="Peperboom">
Peperboom

Die Peperboom ("Schinus molle") is 'n klein boom wat genaturaliseer geraak het in Suid-Afrika vanaf Suid-Amerika en dreig om 'n indringerplant te word. Die boom groei maklik, word aangeplant en kom voor in dor streke. Die boom het wilgeragtige, neerhangende, veervormige saamgestelde blare en takkies.




</doc>
<doc id="82757" url="https://af.wikipedia.org/wiki?curid=82757" title="Brasiliaanse peperboom">
Brasiliaanse peperboom

Die Brasiliaanse peperboom ("Schinus terebinthifolius") is 'n boom wat genaturaliseer geraak het in Suid-Afrika vanaf Suid-Amerika en dreig om 'n indringerplant te word. Die boom groei maklik, word aangeplant en kom voor in KwaZulu-Natal en verder noordwaarts. Voëls versprei die saad van hierdie spesie.



</doc>
<doc id="82759" url="https://af.wikipedia.org/wiki?curid=82759" title="Witkaree">
Witkaree

Die Witkaree ("Searsia pendulina") is 'n boom wat op rivieroewers voorkom langs die Oranjerivier. Die boom word wyd aangeplant en is soms moeilik om te identifiseer weens verbastering. Die boom se blare is dunner as die van die Karee.




</doc>
<doc id="82769" url="https://af.wikipedia.org/wiki?curid=82769" title="Tweede wet van termodinamika">
Tweede wet van termodinamika

In kort behels die tweede wet van termodinamika dat alle energiebronne opraak. Alles neig van ’n hoë energietoestand na ’n lae energietoestand. Dit word soms soos volg uitgedruk:


Om entropie beter te verduidelik, kyk die volgende voorbeelde waar entropie vermeerder (nuttige energie verminder):


Die antwoord is "ja" en "nee":

Dus kán ’n mens nuttige energie opwek soos elektrisiteit (daarom “ja”), maar daardie energie kom altyd van ’n ander energiebron af. Dus as ’n mens na die hele sisteem kyk, sal entropie altyd verhoog (nuttige energie sal verminder) en daarom “nee”.
Terloops, kan jy ook sien hoekom die son die enigste bron van energie vir die aarde is? Die eerste twee voorbeelde hierbo noem dat nuttige energie verkry kan word uit steenkool en olie. Streng gesproke kan 'n mens weer steenkool en olie maak (vir interessantheid, steenkool neem nie baie lank om te vorm nie, maar steenkool en olie is gemaak van plant- en dierreste onderskeidelik. Plante en diere het die son nodig om te leef en groei en weereens: "Die son brand uit".



</doc>
<doc id="82770" url="https://af.wikipedia.org/wiki?curid=82770" title="Eksotermies">
Eksotermies

In termodinamika, word die term eksotermies beskryf as 'n proses of reaksie wat energie vrystel, gewoonlik in die vorm van hitte, maar ook in die vorm van lig (bv 'n vonk, 'n vlam, of flits), elektrisiteit (bv 'n battery), of klank (soos byvoorbeeld die ontploffing gehoor wanneer waterstof brand). Eksotermies is die teenoorgestelde van endotermies. Die woord vind sy oorsprong in die Griekse woorde "exo", ("buite") en "thermasi", (verhit). 




</doc>
<doc id="82771" url="https://af.wikipedia.org/wiki?curid=82771" title="Entropie">
Entropie

In eenvoudige terme meet entropie die hoeveelheid wanorde in 'n sisteem.

Entropie neig altyd om toe te neem:

Die konsep het sy oorsprong in teorie van die termodinamika. Die eerste wet van die termodinamika sê dat wanneer 'n sisteem warmte (q) en arbeid (w) uitwissel met sy omgewing (die res van die heelal) dat die som van warmte en arbeid, die interne energie U van die heelal nie verander nie. 

Maar daar is 'n balangrike verskil tussen w en q aan die een kant en U aan die ander kant. U is 'n "toestandsfunksie" wat nie van die pad van die proses afhang, maar net van die begin- en eindpunt. Dit is nie waar vir q en w nie. Warmte en arbeid is padafhanklik.

Egter wanneer mens 'n pad definieer wat "omkeerbaar" ("reversibel") is, kan 'n nuwe funksie gedefinieer word wat die entropie S genoem word en wat weer 'n toestandsfunksie is:

Vir 'n infinitesimale verandering:
Vir 'n eindige verandering kan ons formula_4 bepaal deur integrasie, byvoorbeeld vir 'n temperatuurverandering:

Bemerk gerus dat vir veranderings van toestandsfunksies soos U, S en T gewoonlik formula_6 en formula_7 gebruik word, maar vir pasfunksies gewoonlik formula_8

'n Omkeerbare pad is 'n pad wat deur 'n reeks van toestande van rus voer. Wat dit in die praktyd eintlik wil sê is dat die veranderings stadig genoeg word doorgevoer dat die sisteem in staat is hom vlekkeloos daarby aan te pas. Die reaksie van die sisteem is dus vinniger as die tydskaal van die aksie.

Dit moet benadruk word dat dit die tydskaal van die sisteem is wat dit bepaal nie die menselike ervaring van 'vinnig' nie. As mens met die hand 'n silinder met gas indruk, kan dit vir die mens vinnig lyk, maar die gasmolekule beweeg baie vinniger as die mens se hand en die verandering is tog omkeerbaar.



</doc>
<doc id="82772" url="https://af.wikipedia.org/wiki?curid=82772" title="Endotermies">
Endotermies

In termodinamika word die term endotermies gebruik om 'n proses of reaksie in die stelsel te beskryf wat energie van die omgewing absorbeer in die vorm van hitte. Endotermies is die teenoorgestelde van eksotermies. Die woord vind sy oorsprong in die Griekse woorde "endon", ("binne") en "thermasi", ("verhit").




</doc>
<doc id="82774" url="https://af.wikipedia.org/wiki?curid=82774" title="Waterstof-skuifreaksie">
Waterstof-skuifreaksie

Die waterstof-skuifreaksie beskryf die reaksie van koolstofmonoksied en water om koolstofdioksied en waterstof te vorm:


</doc>
<doc id="82778" url="https://af.wikipedia.org/wiki?curid=82778" title="Bergkaree">
Bergkaree

Die Bergkaree ("Searsia leptodictya") is 'n Suid-Afrikaanse immergroen boom wat as die "Mohlwehlwe" in Sotho en as die "Mountain karee" in Engels bekend staan. Die boom se nasionale nommer is 387.

Die boom lyk baie soos die karee en witkaree maar die blaarrande is saagtandig. Die boom het 'n enkele, rowwe donkerbruin tot swart stam. Dit bereik 'n hoogte van 5 meter met dieselfde omtrek by die takke en bied goeie weerstand teen droogte maar slegs gedeeltelik teen ryp. Dit is 'n pragtige klein boom vir 'n klein tuin met sy ronde kroon en interessante hangeffek van sy takkies en blaarstele. Dit kan in volle son of in gedeeltelike skaduwee geplant word. Die immergroen boom dra klein wit blommetjies, wat op vroulike bome verander in bondels van klein, plat bessies 5 mm in deursnee. Die vruggies lok baie voëls wat graag die bessies vreet. Daar kan ook bier gebrou word van die bessies.



</doc>
<doc id="82780" url="https://af.wikipedia.org/wiki?curid=82780" title="Dikbas">
Dikbas

Die Dikbas ("Lannea discolor") 'n bladwisselende bosveldboom van middelgrootte wat aan die familie van mango-agtiges ("Anacardiaceae") behoort. Die stam is glad en grys en sy naam verwys letterlik na die dik bas wat die vaatbondels teen veldbrand beskerm.

Die boom lyk baie soos die valsmaroela en het 'n soortgelyke verspreidingsgebied. Dit word van die DRK aangetref tot in Zambië, Zimbabwe, Suid-Afrika en eSwatini. In Zimbabwe staan dit as "gangacha" bekend. Die Engelse naam is "live-long".

Die blare is saamgestel met twee tot vyf paar teenoorstaande blaartjies. Dit het 'n gryserige onderkant. Die blommetjies is klein, roomkleurig en soet gegeur op verlengde blomtakkies. Dit verskyn in die lente net voor die blare. Die vruggies is vlesig, ovaalvormig en verskyn in die laat lente en somer.



</doc>
<doc id="82786" url="https://af.wikipedia.org/wiki?curid=82786" title="Oostelike Provinsie (streek)">
Oostelike Provinsie (streek)

Die Kaapkolonie is amptelik op 14 Junie 1827 deur die waarnemende goewerneur, genl. Richard Bourke, in 'n Oostelike Provinsie (die OP) en 'n Westelike Provinsie verdeel. Op daardie tydstip het die OP bestaan uit die distrikte Graaff-Reinet, Beaufort (later Beaufort-Wes), Somerset (later Somerset-Oos), Albanie, Uitenhage en George.

Die destydse oosgrens van die Kaapkolonie was vanaf die see noordwaarts langs die Groot-Visrivier, Koonaprivier, oor die Winterberg, die Swart-Keirivier en die Klaas Smitsrivier, oor die Stormberg, langs die Stormbergspruit en die was van Aliwal-Noord langs die Oranjerivier stroomafwaarts tot by Ramah (24º 21' OL), daarvandaan in 'n reguit lyn suidwes tot Pramberg. Van daar wes tot die oostelike punt van die Kareeberg. As skeiding tussen die twee provinsies is die punt in Kraairivier tot die aansluiting by die Oranjerivier (by die huidige Aliwal-Noord). Die Kareeberg is as die noordelike grens van die kolonie aangewys en die grens tussen die provinsies daarna suidwes na die skeiding tussen die Nuweveldberge en die Komsberg, en daarna langs die Dwykarivier en die Gouritsrivier tot by die see.

Die Britse setlaars het gekla dat Kaapstad as setel van die regering te ver weg is om na hulle belange om te sien en wou daarom 'n afsonderlike regering hê. Die aanhoudende Kaapse grensoorloë het die Britse regering oortuig om 'n aparte provinsie in die ooste van die Kaapkolonie met sy eie luitenant-goewerneur te stig. Andries Stockenström is in die pos aangestel met sy setel in Grahamstad.

In Desember 1847 het goewerneur sir Harry Smith die hele Oranjerivier van sy mond tot by die huidige Aliwal-Noord tot noordgrens van die kolonie verklaar. In 1852 het goewerneur George Cathcart bepaal dat die Oostelike Provinsie voortaan sal bestaan uit die distrikte Colesberg, Albert, Cradock, Somerset, Fort Beaufort, Victoria-Oos, Albanie, Uitenhage en Port Elizabeth. In die jare daarna is Brits-Kaffraria, Fingoland, Galekaland, Tembuland, Bomvanaland, Pondoland, Griekwaland-Oos, Port St. Johns en Mount Ayliff die een na die ander by die Kaapkolonie ingelyf en is die Groot-Visrivier met die Mtamvunarivier as oosgrens vervang.

Die benaming OP leef voort in die sportwêreld.




</doc>
<doc id="82787" url="https://af.wikipedia.org/wiki?curid=82787" title="Westelike Provinsie (streek)">
Westelike Provinsie (streek)

Die Kaapkolonie is amptelik op 14 Junie 1827 deur die waarnemende goewerneur, genl. Richard Bourke, in die Westelike Provinsie (WP) en die Oostelike Provinsie verdeel. Op daardie tydstip het die WP bestaan uit die destydse distrikte Kaap, Stellenbosch, Swellendam (insluitende Caledon), Worcester (insluitende Tulbagh, Clanwilliam en die Nieuwveld). Streke bekend as die Overberg, Rûens, Swartland, Boland en die Kaapse Skiereiland is dus deel van die WP. As grens tussen die WP en die Oostelike Provinsie is noordwaarts die Gouritsrivier, die Dwykarivier, van daar af noordnoordoos na 'n punt oos van die Kareeberge aangedui. Die noordgrens was vanaf die mond en langs van die Buffelsrivier (by die huidige Kleinzee), noord van die Kamiesberge en deur die pieke van die Koperberge tot genoemde punte oos van die Kareeberge. Hierdie punt was ook die noordwestelike punt van die distrik Beaufort (later Beaufort-Wes) in die OP.

Stap vir stap is die grens noord geskuif. In Desember 1847 het die goewerneur, sir Harry Smith, die Oranjerivier van sy mond tot by die aansluiting van die Kraairvier (by die huidige Aliwal-Noord) amptelik tot die noordgrens van die Kaapkolonie verklaar. Waarskynlik was die aanwesigheid van koper in die gebied Smith se dryfveer.

Die naam WP leef vandag voort in die benaming van sportspanne van plaaslike sportorganisasies.




</doc>
<doc id="82788" url="https://af.wikipedia.org/wiki?curid=82788" title="Die smal en breë weg (kunswerk)">
Die smal en breë weg (kunswerk)

Die smal en breë weg is 'n wemelbeeld ("Wimmelbild") oorspronklik ontwerp deur die Stuttgartse piëtistiese diakones, Charlotte Reihlen en in 1866 geskilder deur Paul Beckmann.

Die Stuttgartse prediker, Sixt Karl Kapff, het Reihlen gehelp om die piëtisme (as godsdienstige stroming van die Protestantisme) in die woorde van Jesus teen die einde van die Bergrede (Matthéüs 7:13-14) in beeld vas te vang. Die Woorde word dikwels as 'n verdeelde dubbelpad uitgebeeld: die breë weg, deur vele gekies, lei na die verdoemenis; die smalle na die paradys en die Nuwe Jerusalem. Reihlen skep vervolgens 'n beeld, stel die kunstenaar Paul Beckmann in diens en voeg selfs passende teksversies by. Sy gee die hele kunswerk die titel "Der breite und der schmale Weg" en laat dit druk. Dit is tot vandag toe een van die bekendste werke oor hierdie onderwerp. Charlotte Reihlen wou hiermee mense aanspoor om Jesus te volg.

Die oorspronklike Nederlandse weergawe, "De breede en de smalle weg", is in Suid-Afrika as Africana bekend.

Die breë weg loop verby 'n kroeg, danssaal, teater, dobbelhuis, bordeel en die leningsbank. Op die pad word 'n donkie mishandel, 'n man besteel, daar vind 'n teregstelling plaas en die rusdag word ontheilig deur die Sondagstrein (heel agter). Aan die einde van die breë weg word 'n brandende stad uitgebeeld. Bo die vuur en die rook, in die duisternis, hang 'n weegskaal: die afweging van goed en kwaad by die Laaste Oordeel. Wie 'n sondige lewe gelei het, sal in die "buitenste duisternis" (Matthéüs 8:12) beland.

'n Poortjie bied toegang tot die smal weg. Op die padpredikant regvoor staan geskrywe "Leben und Seligkeit" ("Lewe en saligheid"). As mens die poortjie binnegaan sien jy die beeld van die gekruisigde Christus. Dit was ongewoon in die Protestants-Christelike Nederland (weens die Calvinistiese interpretasie dat die Tien Gebooie enige vorm van beeldeverering verbied), maar in die Lutherse bedehuise van Duitsland waar Charlotte Reihlen woonagtig was, het kruisbeelde wel gehang. Uit die rots waarop die kruis staan, stroom lewende water waarmee 'n pelgrim sy dors les: dors na geestelike heil en lewe kan slegs deur Christus geles word. Verder met die pad op loop 'n moeder met haar kind, wat 'n verwysings is na die Bybelboek Timótheüs (2 Tim. 3:14-15).

Op die smal paadjie word daar ook verwys na die werke van barmhartigheid: die hongeriges word iets te ete gegee, die dorstige word iets te drinke gegee, die vreemdeling word herberg gegee, die naakte word geklee en die siekes en gevangenes word besoek (Matthéüs 25:35-40). Regsbo is die Nuwe Jerusalem, die Stad van God, met daaronder 'n kroon en palmtakke. Die kroon is die eerbetoon aan die Oorwinnaar (Openbaring 2:10). Die palmtakke waarmee die pelgrims die Here Jesus begroet, simboliseer die oorwinning (Openbaring 7:9). Bo die hemelse stad word 'n lam uitgebeeld, die Lam van God wat die sonde van die wêreld wegneem (Openbaring 14:1; Johannes 1:29).

Bo in die middel, tussen die brandende stad en die Nuwe Jerusalem, is in 'n driehoek die alsiende oog van God afgebeeld, volgens 1 Petrus 3:12: "Want die oë van die Here is op die regverdiges en sy ore tot hulle gebed, maar die aangesig van die Here is teen die kwaaddoeners."
Die driehoek versinnebeeld die Drie-eenheid: die Vader, die Seun en die Heilige Gees.

In 'n neutedop illustreer "Die smal en breë weg" die ongewenste en die gewenste lewenswandel: wie hom aan die Bybelse voorskrifte van die smal pad hou, is 'n plek in die hiernamaals verseker; vir dié wat die breë weg kies is die "buitenste duisternis" hul voorland. Baie kinders het met angs na laasgenoemde gekyk. Volwassenes wat in 'n Protestantse ouerhuis grootgeword het, onthou nog al te goed die "alsiende oog".

Charlotte Reihlen het die beeld ontwerp as hulpmiddel om die Bybelse boodskap duidelik oor te dra: die woord alleen was nie meer genoeg nie. Volgens Dan en Muscchenga (2005), volg hierdie praktyk die tradisie van die sewentiende-eeuse Protestantse opvoedkundige Johann Amos Comenius wat in sy leerboek "Orbis sensualium pictus" ("Die wêreld in beeld") voorstel dat teks en beeld naas mekaar geplaas moet word om die kind mee op te voed. Uit hierdie tradisie het sodoende ook fraai geïllustreerde kinderbybels ontstaan.


</doc>
<doc id="82791" url="https://af.wikipedia.org/wiki?curid=82791" title="Gewone kraaibessie">
Gewone kraaibessie

Die Gewone kraaibessie ("Searsia pentheri", voorheen "Rhus pentheri") is 'n klein bosveldboom wat ook in doringveld en droë struikbos voorkom vanaf Grahamstad noordwaarts tot by die Olifantsrivier in Limpopoprovinsie.

Die boom kom nooit in sandgrond voor nie. Die blare is dun, donkergroen aan die bokant en baie ligter aan die onderkant.




</doc>
<doc id="82796" url="https://af.wikipedia.org/wiki?curid=82796" title="Keël">
Keël

'n Keël is 'n driedimensionele geometriese vorm wat deur twee parameters beskryf word. Dit kan vergelyk word met die vorm van 'n (afgeslote) heksehoed.

Indien formula_1 die straal van die sirkelvormige basis van die keël is, formula_2 die hoogte is en formula_3 die lengte van die skuinste van die punt van die keël tot die sirkelvormige rand, dan is:


</doc>
<doc id="82804" url="https://af.wikipedia.org/wiki?curid=82804" title="Dwerg stompblaartaaibos">
Dwerg stompblaartaaibos

Die Dwerg stompblaartaaibos ("Searsia rehmanniana") ( Blunt-leaved currant ) is 'n klein boom wat in ruigtes en grasveld in hoë reënvalstreke aard en voorkom vanaf Kaapstad noordwaarts tot in die noordelike Lebomboberge.



</doc>
<doc id="82806" url="https://af.wikipedia.org/wiki?curid=82806" title="Lebombonaboom">
Lebombonaboom

Die Lebombonaboom ("Euphorbia confinalis") is 'n middelgroot tot groot boom met enkel stamme en geronde krone.

Hulle groei dikwels op steil rotskoppies en kranse. Die spesie is beperk tot die Lebomboberge en sy uitlopers, asook riwwe in die Punda Maria/Pafurigebied van die Krugerwildtuin.




</doc>
<doc id="82808" url="https://af.wikipedia.org/wiki?curid=82808" title="Caravaggio">
Caravaggio

Michelangelo Merisi of Amerighi da Caravaggio (Italiaanse uitspraak: [kara’vaddʒo]; 29 September 1571? - 18 Julie 1610?) was 'n Italiaanse kunstenaar wat tussen 1592 (1595?) en 1610 in Rome, Napels, Malta en Sisilië aktief was. Sy skilderye, wat 'n realistiese waarneming van die menslike toestand is, beide fisiese en emosioneel, met 'n dramatiese gebruik van beligting, het 'n groot invloed op die Barok-skilderstyl gehad.

Caravaggio is opgelei as 'n skilder in Milaan onder Simone Peterzano wat weer opgelei is deur Titiaan. In sy twintiger jare het Caravaggio na Rome verskuif. Hy het 'n groot invloed op Rembrandt gehad.

Wat Caravaggio uniek gemaak het was 'n radikale naturalisme, ‘n kombinasie van direkte fisiese waarneming met 'n dramatiese, selfs teatrale, gebruik van kontras. Dit het bekend geword as Tenebrisme, die verskuiwing van lig na donker met min skakering tussenin. Hy het in 1600 op die Roomse kunstoneel gebars met die sukses van sy eerste openbare kommissies, “Die marteling van Matteus” en “Die roeping van Matteus”. Daarna het hy nooit 'n tekort aan kommissies of beskermhere gehad nie, maar hy het sy sukses swak hanteer. Hy is op verskeie geleenthede tronk toe gestuur, het sy eie woonstel gevandaliseer en uiteindelik het die Pous 'n lasbrief vir hom uitgereik.

Ten spyte van sy roem terwyl hy geleef het, is Caravaggio byna onmiddellik na sy dood vergeet en dit was eers in die 20ste eeu dat sy belang vir die ontwikkeling van die Westerse kuns herontdek is.


</doc>
<doc id="82810" url="https://af.wikipedia.org/wiki?curid=82810" title="Knoeifaktor">
Knoeifaktor

'n Knoeifaktor (in Engels, 'n "fudge factor") is 'n faktor om wiskunde berekeninge te laat klop met wat werklik waargeneem word. Donker materie en donker energie is tipiese knoeifaktore.



</doc>
<doc id="82811" url="https://af.wikipedia.org/wiki?curid=82811" title="Vulcan (fiktiewe planeet)">
Vulcan (fiktiewe planeet)

Vulcan is 'n fiktiewe planeet wat deur die Star Trek-films en -reekse gepopulariseer is. Volgens die storielyn word die planeet deur 'n buiteaardse ras, bekend as die Vulcans bewoon. Die planeet het sy ontstaan te danke aan vroeëre spekulasie dat Mercurius se perihelium deur 'n verskuilde planeet veroorsaak word.

Mercurius is die planeet naaste aan die son en het ’n effens elliptiese baan om die son. Dit is uitmiddelpuntig (kyk prentjie aan die regterkant wat nie op skaal is nie): wanneer Mercurius die naaste aan die son is (die perihelion), dan is dit 46 miljoen km van die son. Wanneer dit die verste van die son is (die aphelion), dan is dit 69.82 miljoen km van die son (die gemiddelde afstand van Mercurius na die son is 57 910 000 km).

Mercurius se perihelion (punt naaste aan die son) is nie met elke omwenteling op dieselfde plek nie. In die 1850’s is bepaal dat Mercurius se perihelion elke dekade (10 jaar) aanskuif (’n mens noem dit presessie). Die grootste gedeelte van hierdie aanskuiwing is in die 1850’s verklaar deur die invloed van die gravitasie van ander planete. Daar was egter 43 boogsekondes (9590 km ~ 0.75 aardediameters) wat nie verklaar kon word met Newton se wette nie. Dus het die wiskunde nie geklop met wat waargeneem is nie. Op daardie stadium was die beste manier om die wiskunde te laat klop gewees om te aanvaar dat daar meer massa is as wat waargeneem kan word. ’n Hipotese het ontstaan dat daar agter Mercurius, ’n ander planeet geskuil het, wat hierdie materie verskaf het. Hierdie fiktiewe planeet is "Vulcan" (Spock van "Star Trek" kom van daar) gedoop. Die beginsel om van fiktiewe materie gebruik te maak sodat die wiskunde klop met wat waargeneem word, word donker materie genoem. Let daarop dat donkermaterie ’n knoeifaktor is: dit is ‘n faktor wat bygevoeg word bo die normale wetenskap sodat die wiskunde kan klop met wat waargeneem word.

In 1915 het Einstein egter hierdie probleem opgelos met sy algemene relatiwiteitsteorie. Sy nuwe berekening, wat relatiwiteit gebruik het, het ooreengestem met wat waargeneem is. Dus het die fiktiewe planeet Vulcan oorbodig geraak om die wiskunde te laat klop.


</doc>
<doc id="82812" url="https://af.wikipedia.org/wiki?curid=82812" title="Beginsel van middelmatigheid">
Beginsel van middelmatigheid

Die beginsel van middelmatigheid (in Engels, "Mediocrity principle") is baie soortgelyk aan die Koperniese beginsel. Die stel voor dat - omdat lewe op Aarde bestaan - dit tipies ​op aardagtige planete regdeur die heelal moet bestaan.


</doc>
<doc id="82813" url="https://af.wikipedia.org/wiki?curid=82813" title="Koperniese beginsel">
Koperniese beginsel

Voor Kopernikus het mense 'n geosentriese beskouing gehad (die aarde staan stil en alles draai daarom). Toe Kopernikus 'n heliosentriese beskouing (die aarde draai om die son draai) voorgestel het was dit 'n kontroversiële kwessie, want dit het in effek beteken dat die aarde sy spesiale posisie in ons sonnestelsel verloor het. Wetenskaplikes het hierdie idee verder geneem en neem vandag aan dat die aarde en ander planete in die heelal nie 'n spesiale posisie in die heelal het nie. Hulle noem dit die Koperniese beginsel (Engels: "Copernican principle"). Die Koperniese beginsel word soms ook die beginsel van middelmatigheid genoem. LW, die Koperniese beginsel is NIE dieselfde as 'n heliosentriese beskouing nie: 'n heliosentriese beskouing dui slegs daarop dat die aarde nie in die middel van ons sonnestelsel is nie. Die Koperniese beginsel is 'n filosofiese aanname (soos Stephen Hawking en George Ellis in hulle boek "The Large Scale Structure of Space-Time" erken). Die feit dat die aarde nie in die middel van ons sonnestelsel is nie, sê niks oor die aarde se posisie in die heelal nie. Die Koperniese beginsel is soos Richard Feyman sê, heel waarskynlik 'n oordrewe verwerping van geosentrisme. Dit word baie goed deur Richard Gott gedemonstreer.

Hoe wetenskaplikes dit regkry sodat geen planeet 'n spesiale plek in die heelal het nie, is om die heelal voor te stel soos 'n ballon wat opgeblaas word: Die rubber van die ballon is die driedimensionele heelal wat ons vandag sien. Die lug binne en buite die ballon is 'n vierde dimensie. In so 'n model het die heelal nie 'n middelpunt nie, net soos 'n sirkel nie 'n beginpunt of eindpunt het nie.




</doc>
<doc id="82814" url="https://af.wikipedia.org/wiki?curid=82814" title="Geosentries">
Geosentries

In die verlede het mense 'n geosentriese beskouing gehad: dit is dat die aarde stilstaan en alles daarom draai daarom. Kopernikus is bekend daarvoor dat hy die heliosentriese model geskep het: dat dit die son is wat stilstaan en die aarde en ander planete is wat om die son draai.



</doc>
<doc id="82815" url="https://af.wikipedia.org/wiki?curid=82815" title="Heliosentrisme">
Heliosentrisme

In die verlede het mense 'n geosentriese beskouing gehad: dit is dat die aarde stilstaan en alles daarom draai daarom. Kopernikus is bekend daarvoor dat hy die heliosentriese model geskep het: dat dit die son is wat stilstaan en die aarde en ander planete is wat om die son draai.



</doc>
<doc id="82816" url="https://af.wikipedia.org/wiki?curid=82816" title="Hermeneutiek">
Hermeneutiek

Volgens die HAT is hermeneutiek (Engels: "hermeneutics") die Bybelse uitlegkunde. Dit is die studie om te bepaal hoe die Bybel vertolk of geïnterpreteer moet word.

Hermeneutiek word gedefinieer as die studie van die betekenispunt en die beginsels van interpretasie. Dit is gemoeid met die filosofie en wetenskap van interpretasie. 'n Christelike kommentator het eenkeer gesê:

Hermeneutiek is 'n soort onderskeidingsproses, maniere om te ontgin vir God en God se waarheid. Ons ondersoek wat eindeloos en verby ons vermoë is om te begryp, so daar is 'n paar praktiese gebruik van heuristiese instrumente (soos om idees uit te probeer of duimreëls te gebruik) om dit te kan leef.

Bybelse hermeneutiek handel dus oor die filosofie en wetenskap van die interpretasie van die Bybelse teks deur gebruik te maak van teorieë, metodes, beginsels, eksegese, soos aangedui deur sy etimologie. Dit bevat dus al die gereedskap en tegnieke wat die proses van Bybelse interpretasie vorm.



</doc>
<doc id="82817" url="https://af.wikipedia.org/wiki?curid=82817" title="Eksegese">
Eksegese

Eksegese (Van Oud-Grieks ἐξήγησις (exḗgēsis, “interpretasie”), van ἐξηγέομαι (exēgéomai, “ek verklaar, ek interpreteer”), van ἐξ (ex, “uit”) + ἡγέομαι (hēgéomai, “lei, gids wees”).) is die vertolking of kritiese interpretasie van 'n teks. 

Die hooftaak in eksegese is om die oorspronklike, beoogde betekenis van 'n gegewe teks deur middel van noukeurige, sistematiese studie te ontdek. Dit is die proses om 'n teks te ondersoek om vas te stel hoe sy eerste lesers dit sou verstaan het.

Die belangrikste ding wat 'n persoon in eksegese moet doen, is om die oorspronklike boodskap van die outeur te bepaal ten einde die woord van God vir ons moderne konteks te verstaan, dit wil sê, hy moet eers die woord van God vir sy antieke konteks verstaan.

Hierdie woord word veral betreffende die eksegese van die Bybel gebruik.

Eksegese kan na verskeie aspekte van 'n Bybelteks kyk, soos:


Hermeneutiek daarenteen is die studie om te bepaal hoe die Bybel vertolk of geïnterpreteer moet word. Dus, die hermeneutiek bepaal die eksegese van 'n gedeelte.



</doc>
<doc id="82818" url="https://af.wikipedia.org/wiki?curid=82818" title="Leviraatshuwelik">
Leviraatshuwelik

'n Leviraatshuwelik (Engels: "levirate marriage") is 'n verpligte huwelik tussen die broer van 'n kinderloos gestorwe man met dié se weduwee. Voorbeelde daarvan kan in die Bybel gevind word in Genesis 38, Deuteronomium 25:5-10 en Rut 3-4. Die term is afgelei van die Latynse woord "levir", wat "broer se vrou" beteken.


</doc>
<doc id="82819" url="https://af.wikipedia.org/wiki?curid=82819" title="Valleibosnaboom">
Valleibosnaboom

Die Valleibosnaboom ("Euphorbia grandidens") is 'n boom wat 6 tot 8 m hoog word. Die boom het afgeplatte fotosinterende stingels.

Die boom kom voor vanaf Grahamstad tot in die suide van Mpumalanga. Hulle groei in stande op steil, warm, klipperige noordelike en westelike hellings en kranse.




</doc>
<doc id="82821" url="https://af.wikipedia.org/wiki?curid=82821" title="Heuningnaboom">
Heuningnaboom

Die Heuningnaboom ("Euphorbia tetragona") is 'n boom wat 6–8 m hoog word. Die fotosinterende stingels is vierhoeking, vandaar die wetenskaplike naam "tetragona" wat vierkantig beteken.

Die boom kom voor vanaf Grahamstad tot noord van Durban. Hulle groei in stande op steil, warm, klipperige noordelike en westelike hellings en kranse.




</doc>
<doc id="82824" url="https://af.wikipedia.org/wiki?curid=82824" title="Kraalnaboom">
Kraalnaboom

Die Kraalnaboom ("Euphorbia tirucalli") is 'n boom wat eerder ronde as hoekige stingels het en het geen dorings nie. Hierdie spesie kan nie met ander nabome verwar word nie.

Die boom kom voor in die stroomgebied van die Tugelarivier waar dit in bosveld groei. Daar word vermoed dat die plant gedurende die Ystertydperk uit Indië na Suider-Afrika gebring is.




</doc>
<doc id="82826" url="https://af.wikipedia.org/wiki?curid=82826" title="Manketti">
Manketti

Die Manketti ("Schinziophyton rautanenii") is 'n groot, bladwisselende boom wat 6 – 15 m hoog kan raak. Dit het handvormige saamgestelde blare. Die neute is eetbaar en gesog.

Die boom kom in bosveld vanaf die Caprivi tot in Zimbabwe en die noorde van die Kalahari voor.




</doc>
<doc id="82828" url="https://af.wikipedia.org/wiki?curid=82828" title="Zirk Bergh">
Zirk Bergh

Zirk Bergh was 'n Afrikaanse sanger en kitaarspeler vir wyle Worsie Visser. Hy was bekend vir liedjies soos "Ek hou nie van werk nie", "Wie't Al Daai Blomme Geplant" en "Dis soos dit is by die Weskus". Hy is op 14 Desember 2013 oorlede nadat hy homself en 3 ander geskiet het.





</doc>
<doc id="82829" url="https://af.wikipedia.org/wiki?curid=82829" title="Lebombo-ysterhout">
Lebombo-ysterhout

Die Lebombo-ysterhout ("Androstachys johnsonii") is 'n immergroen boom wat groot kan raak (20 m) en kom voor in klein, digte stande op klipperige plekke vanaf die noorde van KwaZulu-Natal tot in die suide van Zimbabwe. Die blare is leeragtig, teenoorstaande en hartvormig.




</doc>
<doc id="82831" url="https://af.wikipedia.org/wiki?curid=82831" title="Koorsbessie">
Koorsbessie

Die Koorsbessie ("Croton megalobotrys") is 'n middelgroot boom wat op vloedvlaktes in die Limpopo- en Zambezivalleie voorkom.

Die boom kan tot 15 m hoog word, maar is gewoonlik slegs 5 meter hoog, met 'n kort, gebuigde stam en digte bladwisselende bedekking.
Die blare is getand, hartvormig en silwergroen-en-harig, veral by jong bome. Die saadjies in die koorsbessie se vrugte is die gunstelingkos van die rooioogtortelduif.




</doc>
<doc id="82834" url="https://af.wikipedia.org/wiki?curid=82834" title="Vratjievrugbliksembos">
Vratjievrugbliksembos

Die vratjievrugbliksembos ("Clutia pulchella") is 'n klein boom wat algemeen aan woudrande en in struikgewas in klowe voorkom. Die blare is blouerig onder en gaafrandig. Daar kom ook hier en daar 'n paar helderoranje blare in die yl kroon voor.



</doc>
<doc id="82836" url="https://af.wikipedia.org/wiki?curid=82836" title="Peter O'Toole">
Peter O'Toole

Peter O'Toole (2 Augustus 1932 - 14 Desember 2013) was 'n Ierse akteur wat bekendheid verwerf het met sy rol in "Lawrence of Arabia". Hy was daarna nog sewe keer genomineer vir 'n Oscar na onvergeetlike vertolkings in "Beckett" (1964), "The Lion in Winter" (1968), "Goodbye, Mr. Chips" (1969), "The Ruling Class" (1972), "The Stunt Man" (1980), "My Favorite Year" (1982) en "Venus" (2006). Op sy kaggelrak was wel vier Golden Globes, ’n Bafta en ’n Emmy.






</doc>
<doc id="82837" url="https://af.wikipedia.org/wiki?curid=82837" title="216 v.C.">
216 v.C.



</doc>
<doc id="82839" url="https://af.wikipedia.org/wiki?curid=82839" title="Alviro Petersen">
Alviro Petersen

Alviro Nathan Petersen (Gebore 25 November 1980 Port Elizabeth) is 'n Suid-Afrikaanse krieketspeler en 'n voormalige aanvangskolwer in Suid-Afrika se nasionale krieketspan.



</doc>
<doc id="82840" url="https://af.wikipedia.org/wiki?curid=82840" title="Final Cut Studio">
Final Cut Studio

Final Cut Studio is ’n professionele video- en oudioproduksieprogrammatuurpakket van Apple Inc. en ’n direkte mededinger vir Avid Media Composer in die professionele rolprentvervaardigingsindustrie. Dit is nou slegs te koop beskikbaar deur Apple se 1-800-nommer, dus nie aanlyn of in Applewinkels nie.

Final Cut Studio weergawe 3 bevat ses belangrike toepassings en verskeie kleiner toepassings wat in videoredigering gebruik word. Die belangrike toepassings is:

Bykomende ingesluite toepassings is:

Final Cut Studio is in April 2005 by die Nasionale Vereniging van Uitsaaiers (NVU) bekendgestel. Dit is die opvolger vir Production Suite en het nuwe toepassings vir al dié van Production Suite, asook ’n nuwe program genaamd Soundtrack Pro wat eintlik ’n nuwe weergawe van Soundtrack wat vroeër by Final Cut Pro ingesluit is, bevat. In Januarie 2006 het Final Cut Studio die enigste manier geword waarop enige van die individuele belangrike toepassings verkry kon word. In Maart 2006 het Apple die Universele Binêre weergawe as Final Cut Studio 1.1 vrygestel.

"Production Suite" was ’n programmatuursamestelling van Apple wat gebruik is vir digitale videoredigering. Final Cut Pro HD, DVD Studio Pro 3 en Apple Motion was deel van Production Suite. Dit is in Augustus 2004 vrygestel ten spyte daarvan dat die toepassings in April 2004 aan die Nasionale Vereniging van Uitsaaiers bekendgemaak is.

In April 2005 het Apple Production Suite met Final Cut Studio vervang waarby nuwe weergawes van Final Cut Pro, DVD Studio Pro en Motion ingesluit is. Soundtrack Pro is ook by die pakket ingesluit.

Final Cut Pro is geposisioneer as ’n alles-in-een-produksiewerkvloeistelsel na aanleiding van sy integrasie van film, mosiegrafika en klankpostproduksienutsmiddels in een pakket. Dit is soortgelyk aan die iLife-pakket wat op verbruikers gemik is, insoverre dat iMovie die verbruikerseweknie van Final Cut Pro is; Garageband van Logic Pro en iDVD die afgewaterde weergawe van DVD Studio Pro is. Net soos in Motion, is Core Image-effekte wat intyds toegevoeg kan word, deel van iMovie.

In die Macworld-kongres en ekspo in 2005 het Steve Jobs, voormalige HUB van Apple, die jaar 2005 tot die “Jaar van HD” verklaar. In hierdie verband is die HD-funksies van Final Cut Studio beklemtoon soveel so dat ’n klein HD-logo vir elk van die toepassings van Final Cut Studio op die verpakking geplaas is.

Final Cut Studio ondersteun byna alle vorme van Hoë Definisie (HDV, DVCPRO HD, AVCHD en ongekompakteerde HD) en Soundtrack Pro en Motion kan ook hierdie formate invoer waar dit op ’n eksterne skerm teruggespeel kan word. DVD Studio Pro ondersteun die HDDVD 1.0-spesifikasies.

Die ontwerp vir die verpakking en webblaaie vir elke toepassing is ooreenstemmig met ’n demonstrasievideo wat tydens die produk se bekendstelling tydens NVU 2005 vertoon is. Hierdie video sluit ook verwysings na Shake 4 – ’n professionele digitale samestellingstoepassing wat met Final Cut Pro integreer maar wat nie by Final Cut Studio ingesluit is nie.

Om die Studio-komponente te bemark het Apple ’n aantal gevallestudies van regte gebruikers van die toepassings saamgestel. Vir Final Cut Pro het hulle Bunim-Murray Productions se gebruik van die program in hulle "The Real World"-werklikheidsreeks gebruik. Vir Soundtrack Pro is Walter Murch, ’n filmredigeerder en klankontwerper wat aan "Cold Mountain" en \\The Godfather" gewerk het, gebruik. Vir Motion is die voorbeeld van Mekanism en hul skepping van ’n advertensie wat die jeug aanmoedig om te gaan stem, gebruik. Vir DVD Studio Pro is die voorbeeld van Relevant wat die program in ’n unieke manier gebruik het vir ’n interaktiewe rolprent genaamd "Backwoods to Brooklyn", gebruik.

Die toepassings is ontwerp om as ’n pakket te integreer en ’n werksvloei te vorm. In besonder kan:

Final Cut Pro en Motion integreer ook direk met Shake, ’n digitale samestellingspakket van Apple. Shake word nie meer gemaak nie.



</doc>
<doc id="82841" url="https://af.wikipedia.org/wiki?curid=82841" title="Stamvrugysterpruim">
Stamvrugysterpruim

Die Stamvrugysterpruim ("Drypetes natalensis") is 'n klein boom wat algemeen noordwaarts vanaf Port St. Johns voorkom.




</doc>
<doc id="82844" url="https://af.wikipedia.org/wiki?curid=82844" title="Bosysterpruim">
Bosysterpruim

Die Bosysterpruim ("Drypetes gerrardii") is 'n klein tot groot boom wat algemeen noordwaarts vanaf Port St. Johns voorkom. Dit kom in woude voor. Die stam is gegroef met stutwortels aan die basis van die stam.




</doc>
<doc id="82846" url="https://af.wikipedia.org/wiki?curid=82846" title="Fluweelsoetbessie">
Fluweelsoetbessie

Die Fluweelsoetbessie ("Bridelia mollis") is 'n klein tot groot boom wat op rivieroewers groei in subtropiese en tropiese bosveld. Die blare is met fluweelagtige goue hare bedek, gerond en het opmerklike syare. Dit kom in Botswana, Mosambiek, Malawi, Zambia en Zimbabwe en die Suid-Afrikaanse provinsies Noord-Wes, Limpopo en Mpumalanga voor.




</doc>
<doc id="82852" url="https://af.wikipedia.org/wiki?curid=82852" title="Sammy Marks">
Sammy Marks

Samuel Marks (1843–1920), beter bekend as Sammy Marks, was 'n Litous-gebore Suid-Afrikaanse nyweraar en finansier.

Marks is in 1843/44 in Žemaičių Naumiestis in Litaue (destyds deel van Rusland) gebore. Hy emigreer as jong man na Engeland waar hy met die afwerking van sekere tipes messe in Sheffield betrokke raak. Dis ook hier wat hy van die ontdekking van diamante in Kimberley bewus raak.

In 1868 bereik Marks die Kaap, waar hy sy vroeë jare juwele smous. In Kimberley aangekom, behaal hy gou sukses as diamantkoper en het op 'n tydstip vir Cecil John Rhodes gefinansier. Hy het die maatskappy, "Lewis&Marks", saam met sy neef, Isaac Lewis in Barberton gestig, wat hom na Suid-Afrika gevolg het. Daarna verhuis hy na Pretoria.

In Pretoria raak hy met president Paul Kruger bevriend. Hy vestig sy hoofkantoor op die Swartkoppies-landgoed wat hy tot 'n spog landgoed uitbou. Hier begin hy ook sy eerste fabrieke en eksperimente in vervaardiging. Hy het oor 'n besondere insig beskik en het allerlei projekte aangepak, onder meer konfyt, inmakery, brandewyn en glas. Hy het die eerste steenkoolmyne naby Viljoensdrif geopen en saam met Isaac Lewis het hy die dorp Vereeniging gestig. By Macauvlei het hy een van die grootste boomplantasies in Suid-Afrika aangeplant. Na die Tweede Vryheidsoorlog het hy baie belang begin stel in die koue bewaring van voedsel in Kaapland om in die behoeftes van die Randse mynwerkers te voorsien.

So vroeg as 1896 het hy aangetrokke gevoel tot die stigting van 'n staalbedryf in Transvaal, maar hy slaag eers 1913 daarin toe die "Union Steel Corporation" van Suid-Afrika met sy eerste hoogoond op Vereeniging begin het. Ander nywerhede wat deur Marks gestig is, sluit in die produksie van teëls en bakstene en koringmeule.

Na sy aanstelling as Senator na Uniewording, raak hy beroemd vir sy knap politieke insig. Hy was van 1910 tot sy dood in die Unie Parlement.

Marks is op 18 Februarie 1920 in Johannesburg oorlede.





</doc>
<doc id="82855" url="https://af.wikipedia.org/wiki?curid=82855" title="Segar Bastard">
Segar Bastard

Segar Richard Bastard (25 Januarie 1854 – 20 Maart 1921) was 'n internasionale Engelse sokkerspeler en skeidsregter.


</doc>
<doc id="82856" url="https://af.wikipedia.org/wiki?curid=82856" title="Mes">
Mes

'n Mes is 'n skerp stuk gereedskap wat gebruik word om mee te sny. Meeste messe het 'n handvatsel (hef) en 'n lem waarvan een of albei kante skerpgemaak is.

Die mes het 'n belangrike rol in die geskiedenis van die mens vervul. Dit is onder ander vir beskerming teen roofdiere gebruik, die bewerking van velle vir kleding en karkasse vir voedsel. Die eerste messe was nie veel meer as splinters rots met 'n skerp kant nie. Hierdie messe is later verfyn met beter vashouplek en skerper lemme. Moderne messe se lemme is gewoonlik van staal of ander metale vervaardig.

Messe kom in allerlei groottes en vorme voor. Eetgerei aan 'n tafel sluit gewoonlik 'n mes en vurk in. 'n Kombuismes sal vir die voorbereiding van voedsel gebruik word. Daarteenoor kan 'n knipmes veilig rondgedra word, en gebruik word vir los takies soos die kerf van biltong.

Omdat messe gevaarlik is moet dit altyd met groot omsigtigheid hanteer word om beserings te voorkom. Vir dié rede word 'n mes altyd omgedraai en met die hef eerste na 'n ander persoon aangegee.



</doc>
<doc id="82857" url="https://af.wikipedia.org/wiki?curid=82857" title="Paul Krugerstraat">
Paul Krugerstraat

Paul Krugerstraat is 'n straat in Pretoria wat na die destydse presedent van die ZAR, Paul Kruger vernoem is. Die straat loop van noord na suid deur die middestad en deur Kerkplein. Dit het Kerkstraat op die plein gekruis, maar Kerkstraat se naam is sedertdien verander. Aan die verste suidekant lê die Pretoria Treinstasie.

Van die besienswaardighede in Paul Krugerstraat sluit in:



</doc>
<doc id="82858" url="https://af.wikipedia.org/wiki?curid=82858" title="Žemaičių Naumiestis">
Žemaičių Naumiestis

Žemaičių Naumiestis is 'n nedersetting in die Litouse distrik "Klaipėda". Die plek het 1 716 inwoners (2001). Die eertydse Suid-Afrikaanse nyweraar en finansier, Sammy Marks is hier gebore, asook die argitek Hermann Kallenbach.


</doc>
<doc id="82860" url="https://af.wikipedia.org/wiki?curid=82860" title="Temboes">
Temboes

Die Temboes of Tamboekie (Xhosa: abaThembu) is 'n Xhosa-stam in die Oos-Kaap van Suid-Afrika. Die internasionaal bekendste Temboe was Nelson Mandela. Walter Sisulu was ook van Temboe herkoms. Die land waarin hulle gewoon het was bekend as Temboeland.



</doc>
<doc id="82869" url="https://af.wikipedia.org/wiki?curid=82869" title="Suidoos-Asië">
Suidoos-Asië

Suidoos-Asië is 'n geografiese gebied in die suidooste van Asië tussen die Indiese Oseaan in die suidweste en die Stille Oseaan in die noordooste. Dit is in die suide van China, in die ooste van Indië, in die weste van Nieu-Guinee en in die noorde van Australië geleë. Suidoos-Asië bestaan uit die vasteland van Indo-China, Thailand en Mianmar, die Maleise Skiereiland en die Maleise argipel (bestaande uit die eilande van die Filippyne, die Molukke en die Soenda-eilande). Met 'n landoppervlak van ongeveer 4,5 miljoen km² strek die gebied oor 35 lengte- en 50 breedtegrade. Behalwe vir Oos-Timor is al die lande lede van die ASEAN.



</doc>
<doc id="82871" url="https://af.wikipedia.org/wiki?curid=82871" title="Ensiklopedie van Suidelike Afrika">
Ensiklopedie van Suidelike Afrika

Die Ensiklopedie van Suidelike Afrika is 'n beknopte ensiklopedie deur Eric Rosenthal wat fokus op inhoud oor suidelike Afrika. Die ensiklopedie is oorspronklik in Engels saamgestel, maar is deur J.H.L. (Jan) en E.M. (Elsa) Pretorius in Afrikaans vertaal. Die eerste uitgawe is in 1967 gepubliseer en het uit 'n enkele deel van 610 bladsye bestaan. Latere weergawes is in twee volumes gepubliseer: volume 1 met onderwerpe van A-L, en volume 2 bevat M-Z.

Volgens die voorwoord is dit die eerste ensiklopedie wat uitsluitlik aan hierdie subkontinent toegewy is. Dit sluit onderwerpe van Suid-Afrika, Namibië, Zimbabwe, Malawi, Botswana, Lesotho, eSwatini (Swaziland) en Mosambiek in.

Dit is 'n volledige vertaling van die Engelse "Encyclopaedia of Southern Africa".


</doc>
<doc id="82874" url="https://af.wikipedia.org/wiki?curid=82874" title="Blokkiesraaisel">
Blokkiesraaisel

'n Blokkiesraaisel is 'n woordspel in die vorm van 'n vierkant wat in blokkies verdeel is. Die speler moet woorde horisontaal en vertikaal in die oop blokkies invul totdat al die oop ruimtes gevul is. Leidrade word verskaf wat die speler help om die regte woorde te raai. Blokkiesraaisels kom algemeen in tydskrifte en koerante voor en is 'n gewilde tydverdryf.

Arthur Wynne, 'n joernalis van Liverpool, Engeland het die eerste blokkiesraaisel op 21 Desember 1913 in die "New York World" gepubliseer. Die redakteur van die koerant het hom gevra om 'n insetsel te lewer om 'n oop ruimte te vul. Vandag word dit beskou as een van die gewildste woordspeletjies ter wêreld.

Hier is 'n voorbeeld van 'n eenvoudige blokkiesraaisel:

1. Reptiel wat op die grond seil
3. Nag-aktiewe voël wat muise vang
5. Primaat wat in bome rond klouter

1. Slak se dop
2. Iets wat mens maak lag
4. Jong skaap

Die oplossing (antwoord) van die blokkiesraaisel is:



</doc>
<doc id="82882" url="https://af.wikipedia.org/wiki?curid=82882" title="Lockerbie-bomaanval">
Lockerbie-bomaanval

Die Lockerbie-bomaanval was 'n terroriste-aanval op vlug 103 van die Amerikaanse lugredery, "Pan Am" wat op 21 Desember 1988 bokant die Skotse dorp Lockerbie plaasgevind het. Die vliegtuig was vanaf Frankfurt na New York Stad onderweg, maar het eers 'n tussenstop in Londen gemaak. Die bom ontplof in die suide van Skotland oor Lockerbie en al 243 passasiers en 16 bemanningslede is dood. Die wrakstukke val in 'n beboude gebied wat tot 'n verdere 11 ongevalle lei. 'n Totaal van 270 mense kom in die ramp om.

Die ondersoek het bevind dat die Libiese regering vir die aanval verantwoordelik is. Die Verenigde Nasies stel sanksies in wat handel met Libië verbied. In 2003 stem Libië in om vergoeding aan die families van die slagoffers te betaal.

Verskeie Suid-Afrikaanse politici, onder andere Pik Botha en Magnus Malan was aanvanklik op die vlug bespreek. Hulle was op pad na die VSA om oor vrede in Angola en Namibië te onderhandel. Die vlug is egter op kort kennisgewing gekanselleer en 'n regstreekse vlug is na Londen geneem. Dit het aanleiding gegee tot bespiegelinge dat hulle moontlik vooraf gewaarsku is.


</doc>
<doc id="82886" url="https://af.wikipedia.org/wiki?curid=82886" title="Lockerbie">
Lockerbie

Lockerbie (Skots-Gaelies: "Locarbaidh") is 'n Skotse dorp met ongeveer 4000 inwoners (2001). Dit is in die streek "Dumfries and Galloway" in die suidweste van Skotland geleë. Die plek lê aan die A74-snelweg en het 'n spoorwegstasie.

Die dorp is veral bekend vir die Lockerbie-bomaanval wat op 21 Desember 1988 hier plaasgevind het. 'n Amerikaanse passasiersvliegtuig ontplof in die lug en stort op die huise neer. Al die insittendes asook elf inwoners van die dorp kom in die terreurdaad om.


</doc>
<doc id="82908" url="https://af.wikipedia.org/wiki?curid=82908" title="Sambok">
Sambok

'n Sambok is 'n tipe sweep wat tradisioneel van die huid van renoster, seekoei of kameelperd gemaak is. Moderner weergawes word ook soms van plastiek vervaardig. Die woord is afgelei van die Persiese woord "Chabuk", wat sweep beteken.

Die sambok word gebruik om diere aan te jaag. Dit is onder andere deur die Voortrekkers ingespan tydens die Groot Trek om hulle ossewaens voort te dryf.

'n Sambok is ook 'n effektiewe wapen om slange te dood en honde en ander wilde diere te verdryf. Mense dra soms ook sambokke vir selfverdediging. Die Suid-Afrikaanse Polisie het op 'n stadium die sambok gebruik om skarebeheer toe te pas.



</doc>
<doc id="82917" url="https://af.wikipedia.org/wiki?curid=82917" title="NG gemeente Noupoort">
NG gemeente Noupoort

Die NG gemeente Noupoort is 'n gemeente van die Nederduitse Gereformeerde Kerk in die NG Sinode van Oos-Kaapland, hoewel die dorp Noupoort en dus ook die gemeente sedert 1994 in die provinsie Noord-Kaap geleë is.

Die dorp Noupoort is 45 km suid van Colesberg geleë en het sy naam gekry na aanleiding van 'n nou poort in die Carltonh Heights 27 km noordwes van die dorp. Die syspoor na De Aar vanaf die hooflyn tussen Kaapstad en Johannesburg is in 1881 voltooi. Ten einde 'n rangeer- en aansluitingswerf daar te stel asook 'n steenkooldepot, is die plaas Hartebeeshoek in 1884 van Barend Kruger aangekoop en 'n stasie daarop gebou. Die oorspronklike naam, Naauwpoort, na aanleiding van 'n aangrensende plaas, is in 1963 verafrikaans tot Noupoort.

'n Dorpie het mettertyd om die stasie ontwikkel en in 1942 munisipale status verwerf. Die meeste bedrywighede op die dorp het gewentel om die spoorweë; in 'n stadium het tot honderd treine daagliks deur die dorp gery.

Naauwpoort het, wat die NG Kerk betref, beurtelings onder die Steynsburg, Middelburg, Hanover en Colesberg geressorteer tot dit op 20 November 1944 van laasgenoemde as 'n aparte gemeente afgestig is. Dit was die voorlaaste van die sewe gemeentes wat in die voorlaaste jaar van die Tweede Wêreldoorlog in die Kaapse Kerk gestig is. Die ander is Gamtoosvallei, Kruispad (later bekend as Brackenfell), Klipplaat (ook in die Oos-Kaap en eweneens 'n spoorwegsentrum), Tsitsikamma, Tafelberg en Gansbaai. Landwyd is 25 gemeentes gestig.

Voor hierdie tyd was dit sedert Maart 1905 die Antiochië van die spoorwegleraar ds. B.J. Pienaar vanwaar "sy reise steeds begin het en waarheen dit dan ook steeds teruggekeer het". Ds. Pienaar is in 1940 gelegitimeer en het as spoorwegleraar vanuit Noupoort bly werk tot en met sy demissie in 1956. 

Op sy inisiatief en deursettingsvermoë is 'n mooi en doeltreffende kerkgebou opgerig, waarvan dr. D.F. Malan, wat toe nog predikant van die NG gemeente Graaff-Reinet was voor hy in 1915 redakteur van "Die Burger" sou word, in 1913 die inwydingsrede waargeneem het. Die kerkgebou het gestaan op 'n mooi geleë stuk grond, destyds deur mnr. J.F. Appel geskenk.

In 1952 het "Ons gemeentelike feesalbum" oor die toe agt jaar oue gemeente berig: "Trots die feit dat die gemeente as groot spoorwegsentrum ook sy sterk vlottende gemeenskap besit — daar is tans slegs 16 plase in die gemeentelike area waarvan die bewoners lede van die gemeente is — is al die eerste kerkraadslede op vyf ná nog in die gemeente." In daardie jaar het die gemeente Noupoort 870 lidmate gehad.

Onder die konsulentskap van ds. L.J. Heyns van Colesberg, het die gemeente daarin geslaag om met sy vierde beroep sy eerste herder en leraar in die persoon van ds. D.M.C. Smit te verkry. Hy is op 1 Desember 1945 in die gemeente bevestig is. Onder sy bekwame, minsame, nederige en beskeie leiding het die gemeente sy kinderskoene ontgroei. Die woonhuis van mnr. G.P.T. Hitchcock, met 'n ruim aantal erwe, in rotsagtige maar hoogliggende gebied geleë, is as pastorie teen die bedrag van £4 000 aangekoop en afbetaal. 

'n Nuwe orrel van £2 150 is aangekoop en vir die installasie daarvan is 'n orrelgalery, konsistorie en kinderkamer aangebring. Op haas elke terrein van die gemeenskap het ds. Smit sy belangstelling getoon, veral in die plaaslike sendingaangeleenthede, wat as wyk onder Middelburg geressorteer het, met die gevolg dat die sendingwerkkring in Mei 1951 sy eerste evangelis in die persoon van J.A. van Voore kon ontvang. Op 19 April 1950 het ds. Smit sy demissie ontvang, van die gemeente afskeid geneem en vertrek na sy nuwe werkkring, die NG gemeente Pondoland. 

Op 20 Januarie 1951 is sy opvolger, dr. F.J. Minnaar, in die gemeente bevestig. Die gemeente is met 'n sieletal van 1 264 en ledetal van 652 gestig en na vyf jaar het dit gestaan dit op 1 583.

Teen 1960 het die gemeente se sieletal tot 1 684 toegeneem en die lidmaattal tot 936. Daar was 313 kinders in die Sondagskool wat onderrig is deur 24 onderwysers. In daardie jaar was die leraar ds. L.H. Badenhorst. Die lidmaattal vir sekere jare sedertdien, lyk as volg:

Die eerste diens op Noupoort deur die Gereformeerde Kerk is waargeneem deur ds. Du Plessis van Colesberg. Tydens die Tweede Vryheidsoorlog is dienste deur ds. Stephanus Postma van Middelburg gehou. Die Gereformeerde lidmate het aangegroei en in 1938 het hulle hul eie kerk opgerig. In dié kerk was 'n appelkooshoutstoel en 'n Statebybel wat aan J.P. van der Walt, die eerste eienaar van Caroluspoort, behoort het. Die Gereformeerde gemeente Noupoort het in 1950 afgestig en ook die dorp en distrik Hanover ingesluit, maar weens die uittog van wit Afrikaanssprekendes uit die Spoorweë ná 1994 het die aantal belydende lidmate in 1997 afgeneem tot 22 en die dooplidmate tot 16. In 2001, die jaar voor die gemeente ontbind het, was hier net 14 belydende lidmate en drie dooplidmate oor. Van 2002 af val Noupoort se hand vol lidmate onder Middelburg.

Die Hervormde Kerk het nooit 'n gemeente op Noupoort gehad nie en die Afrikaanse Protestantse Kerk ook nie.




</doc>
<doc id="82923" url="https://af.wikipedia.org/wiki?curid=82923" title="Laeveldnaboom">
Laeveldnaboom

Die Laeveldnaboom ("Euphorbia evansii") is 'n plant van die naboomfamilie Euphorbiaceae.

"Euphorbia evansii" se verspreiding is beperk tot die suidelike laeveld van Mpumalanga in Suid-Afrika, die Drakensberg naby die Strydomtonnel, tot in eSwatini en enkele dele van KwaZulu-Natal. Die plant se stam bevat 'n melkerige stof met karsinogeniese eienskappe. Kontak daarmee veroorsaak erge velirritasie, en indien die oë aangetas word, kan dit blindheid veroorsaak.




</doc>
<doc id="82926" url="https://af.wikipedia.org/wiki?curid=82926" title="Ochna">
Ochna

Ochna is 'n genus van 86 spesies bladhoudende bome en struike wat aan die rooihoutfamilie "Ochnaceae" behoort. Hierdie bome is inheems aan die tropiese boomveld van Afrika, die Maskareense eilande en Asië. Die genus se naam kom van die Griekse word "Ochne", wat wilde peer beteken, omdat die blare baie dieselfde lyk. Sekere spesies, soos die fynblaarrooihout word as dekoratiewe plante gekultiveer.




</doc>
<doc id="82927" url="https://af.wikipedia.org/wiki?curid=82927" title="Grootblaaruiehout">
Grootblaaruiehout

Die Grootblaaruiehout ("Cassipourea gummiflua") is 'n immergroen boom wat tot mediumgroot kan raak. Die blare van die boom is glasend, teenoorstaande en gerangskik in kranse van drie.

Die boom kom voor vanaf Port St. Johns tot in KwaZulu-Natal en ook in die Chimanimaniberge.




</doc>
<doc id="82929" url="https://af.wikipedia.org/wiki?curid=82929" title="Uiehout">
Uiehout

Die Uiehout ("Cassipourea malosana") is 'n klein tot middelgroot boom. Die boom se takke groei in byna horisontale lae en gee aan die boom 'n simmetriese voorkoms.

Die boom kom voor noord vanaf Oos-Londen tot in Lebomboberge en ook aan die oostelike grens van Zimbabwe tot in Mosambiek.




</doc>
<doc id="82931" url="https://af.wikipedia.org/wiki?curid=82931" title="Stekelboomvaring">
Stekelboomvaring

Die Stekelboomvaring ("Cyathea manniana") is 'n boom wat aan die oostelike hooglande van Zimbabwe voorkom. Hierdie boom kry sy naam van die stekels op sy stam.




</doc>
<doc id="82933" url="https://af.wikipedia.org/wiki?curid=82933" title="Thomsonse-boomvaring">
Thomsonse-boomvaring

Die Thomsonse-boomvaring ("Cyathea thomsonii") is 'n boom wat aan die oostelike hooglande van Zimbabwe voorkom.




</doc>
<doc id="82935" url="https://af.wikipedia.org/wiki?curid=82935" title="Woodbroodboom">
Woodbroodboom

Die Woodbroodboom ("Encephalartos woodii") is 'n boom wat in die natuur uitgesterf het en nou net as aangeplante, manlike bome oorleef. Dit het in die Ongoyewoudstreek voorgekom.




</doc>
<doc id="82937" url="https://af.wikipedia.org/wiki?curid=82937" title="Reusebroodboom">
Reusebroodboom

Die reusebroodboom of natalbroodboom ("Encephalartos natalensis") is 'n boom wat 4–5 m hoog kan word en baie soos die Oos-Kaapse reusebroodboom lyk.

Hierdie spesie is endemies aan Suid-Afrika en op die SANBI-rooilys is die as "byna bedreig" gelys. Die populasie het die laaste 60 jaar met ongeveer 30% afgeneem. Dit kom voor in die Oos-Kaap en KwaZulu-Natal van Vryheid tot Qumbu en Tabankulu op berghange of berghellings.



</doc>
<doc id="82940" url="https://af.wikipedia.org/wiki?curid=82940" title="Bergsipres">
Bergsipres

Die Bergsipres ("Widdringtonia nodiflora") is 'n boom wat deel is van die Afrikasederbome en ook die wydverpreiste. Die boom is die enigste spesie in die familie wat weer uitloop na brande. Hierdie boom kan to 10 m hoog word maar dit is die uitsondering. Die boom hoofsaaklik in fynbos en bergagtige grasveld voor.



</doc>
<doc id="82942" url="https://af.wikipedia.org/wiki?curid=82942" title="Clanwilliamseder">
Clanwilliamseder

Die Clanwilliamseder ("Widdringtonia wallichii" Endl. ex Carrière) is 'n boom wat beperk is tot die Sederberg. Die getalle van die boom is laag as gevolg van oorbenutting van die hout en herhaalde brande. Daar is ernstige pogings onderweg om die boom te hervestig.




</doc>
<doc id="82944" url="https://af.wikipedia.org/wiki?curid=82944" title="Cupressaceae">
Cupressaceae

Cupressaceae is die Sipres-familie wat hoort tot die orde "Pinales" en staan ook bekend as die Afrikasederbome. Daar is 150 spesies wat wêreldwyd tot die familie hoort waarvan slegs 3 drie in Suid-Afrika voorkom en al drie is bome. Hierdie familie is nie egte Sederbome nie.

Spesies wat in Suid-Afrika voorkom:

Nie inheems, maar word in plantasies in Suid-Afrika aangeplant:




</doc>
<doc id="82946" url="https://af.wikipedia.org/wiki?curid=82946" title="Baviaanskloofseder">
Baviaanskloofseder

Die Baviaanskloofseder ("Widdringtonia schwarzii") is 'n boom wat beperk is tot die Baviaanskloofberge. Die getalle van die boom is laag as gevolg van oorbenutting van die hout, herhaalde brande en die boom is selfs skaarser as die Clanwilliamseder. Hierdie boom kan tot 40 m hoog word.




</doc>
<doc id="82950" url="https://af.wikipedia.org/wiki?curid=82950" title="Helikopterboom">
Helikopterboom

Die Helikopterboom ("Gyrocarpus americanus") is 'n middelgroot tot groot, bladwisselende boom wat voorkom op dolomiet in die noorde van Namibië. In die Zambezivallei en Limpopovallei groei die boom in warm, droë, laagliggende bosveld. Die stam is gewoonlik regop en die bas is glad en grys tot wit van kleur. Die volksnaam is afgelei van twee vlerke aan die vrug wat soos die skroef van 'n helikopter in die rondte draai wanneer die vrug val.




</doc>
<doc id="82952" url="https://af.wikipedia.org/wiki?curid=82952" title="Hernandiaceae">
Hernandiaceae

Hernandiaceae is 'n boom-familie wat hoort tot die orde "Laurales". Daar is 35 spesies wat wêreldwyd tot die familie hoort waarvan slegs een in Suid-Afrika voorkom en die spesie is 'n boom.

Die volgende spesie kom in Suider-Afrika voor:




</doc>
<doc id="82953" url="https://af.wikipedia.org/wiki?curid=82953" title="Lemoenhout">
Lemoenhout

Die Lemoenhout ("Xymalos monospora") is 'n Afromontane boom van die hoë woud. Dit kom voor net oos vanaf Grahamstad, noordwaarts al langs die Drakensberge, die Lebomboberge tot in die Chimanimaniberge. Die boom het 'n ligte bas wat afskilfer en kenmerkende konsentriese ringe agterlaat. Die boom is gehard en weerstaan brande.




</doc>
<doc id="82955" url="https://af.wikipedia.org/wiki?curid=82955" title="Gyrocarpus">
Gyrocarpus

Gyrocarpus is 'n klein genus van blomdraende plante in die familie "Hernandiaceae". Die genus het 'n wye pan-tropiese verspreiding.



</doc>
<doc id="82956" url="https://af.wikipedia.org/wiki?curid=82956" title="Monimiaceae">
Monimiaceae

Monimiaceae is 'n Lemoenhout-familie wat hoort tot die orde "Laurales". Daar is 200 spesies wat wêreldwyd tot die familie hoort waarvan slegs een in Suid-Afrika voorkom en die spesie is 'n boom. Dit is hoofsaaklik 'n tropiese en subtropiese familie van die Suidelike Halfrond.

Die volgende spesie kom in Suider-Afrika voor:




</doc>
<doc id="82957" url="https://af.wikipedia.org/wiki?curid=82957" title="Kaapse kweper">
Kaapse kweper

Die Kaapse kweper ("Cryptocarya woodii") is 'n klein tot middelgroot boom wat aan die rand van woud en rivieroewers groei. Hierdie boom kom voor vanaf Grahamstad tot in die Lebomboberge. Die boom het breë elliptiese blare met 'n kenmerkende druppunt en 'n golwende rant.



</doc>
<doc id="82960" url="https://af.wikipedia.org/wiki?curid=82960" title="Cryptocarya">
Cryptocarya

Cryptocarya is 'n genus van bladhoudende bome wat aan die lourier- en avokadopeerfamilie, Lauraceae behoort. Die genus omsluit meer as 350 spesies oor die Afrotropiese gebied, Indo-Maleisië en Australiese ekosones.

Sewe spesies kom in Suidelike Afrika voor, insluitende:



</doc>
<doc id="82962" url="https://af.wikipedia.org/wiki?curid=82962" title="Breëblaarkweper">
Breëblaarkweper

Die Breëblaarkweper ("Cryptocarya latifolia") is 'n boom wat as 'n oewerboom voorkom of groei tussen rotse in woude. Die boom het 'n meer beperkte verspreiding as die Kaapse kweper. Hierdie spesie is endemies aan Suid-Afrika. Op die SANBI-rooilys is dit as 'afnemend' (declining) gelys. Die populasie het glo met 20% afgeneem in die laaste drie generasies (120 jaar). Dit is die gevolg van die oes van bas en van die vernietiging van habitat.

Die blare is glansend, fluweelagtig aan die bokant, groen tot ligbruin en dowwer aan die onderkant.




</doc>
<doc id="82966" url="https://af.wikipedia.org/wiki?curid=82966" title="Rooikweper">
Rooikweper

Die Rooikweper ("Cryptocarya wyliei") is 'n klein boom wat in droë struikwoud groei, gewoonlik op sanderige grond en sandsteen-dagsome. Die boom kom voor vanaf Port St. Johns tot by Durban. Die blare is bo dof en blouerig onder en bedek met roeskleurige hare wat ook op die stingels en stele voorkom.




</doc>
<doc id="82968" url="https://af.wikipedia.org/wiki?curid=82968" title="Kanferboom">
Kanferboom

Die Kanferboom ("Cinnamomum camphora") is 'n boom wat in Suid-Afrika genaturaliseer geraak het.

"Cinnamomum camphora" is afkomstig van China suid van die Yangtzerivier, Taiwan, suidelike Japan, Korea en Viëtnam, maar is ook in baie lande gevestig. In Suid-Afrika word die boom aangetref vanaf Port St. Johns, langs die Wildekus, tot in Mpumalanga.

Hierdie boom is 'n indringerplant in KwaZulu-Natal, Limpopo, Mpumalanga, Oos-Kaap en die Wes-Kaap, maar Nasionale Erfenisbome en Nasionale Monumentbome in terme van die Wet op Nasionale Erfenishulpbronne, (25/1999) is van indringerstatus vrygestel.

Die kanferboom is 'n groot immergroen boom wat 20–30 m hoog kan groei. Die blare het 'n blink, wasagtige voorkoms en ruik na kanfer indien gekneus word. In die lente dra die boom heldergroen blare met massas klein wit blommetjies. Dit produseer swart trosse bessie-agtige vrugte van ongeveer 10 mm in diameter. Die boom het 'n vaal, growwe bas.



</doc>
<doc id="82970" url="https://af.wikipedia.org/wiki?curid=82970" title="Kepler-ruimteteleskoop">
Kepler-ruimteteleskoop

Kepler is ’n ruimteteleskoop wat deur Nasa gelanseer is om Aardtipe-planete om ander sterre te vind. Die ruimtetuig, wat na die sterrekundige Johannes Kepler genoem is, is op 7 Maart 2009 gelanseer.

Die tuig is ontwerp om ’n deel van ons omgewing van die Melkweg te verken en duisende eksoplanete te ontdek wat soortgelyk aan die Aarde is en binne of naby die bewoonbare sone van sterre voorkom. Dit moet ook meet hoeveel miljarde sterre in ons sterrestelsel sulke planete het. Kepler se enigste instrument is ’n fotometer wat die helderheid van meer as 145 000 hoofreekssterre in ’n vaste sigveld voortdurend meet. Dié data word na die Aarde gestuur, waar dit bestudeer word om periodieke verdowwings in sterre waar te neem wat veroorsaak word deur eksoplanete wat voor die sterre verbybeweeg.

Kepler is deel van Nasa se laekoste-ruimteverkenning. Die bou en aanvanklike werking van die teleskoop was die werk van Nasa se Jet Propulsion Laboratory, terwyl die Ames-navorsingsentrum verantwoordelik is vir die ontwikkeling van die grondstelsels en ontledings. Die aanvanklike duur van die sending was 3,5 jaar, maar weens versteurings in die data was ekstra tyd nodig om al die doelwitte van die sending te bereik. In 2012 is verwag dat dit tot in 2016 sou duur, maar dit sal net moontlik wees as al die oorblywende reaksiewiele wat die tuig reg ingestel hou, bly werk. Op 11 Mei 2013 het die tweede van die vier reaksiewiele ingegee, en dit het die invordering van data bemoeilik en die voortbestaan van die sending bedreig.

Tot in Julie 2013 het Kepler 134 bevestigde eksoplanete in 76 sterrestelsels ontdek, met nog 3 277 moontlike kandidate. In November 2013 het sterrekundiges berig dat daar in die Melkweg volgens Kepler se data tot 40 miljard Aardgrootte-planete in die bewoonbare sones van Sontipe- en rooi dwergsterre kan wees. Sowat 11 miljard van dié eksoplanete kan om Sontipe-sterre voorkom. Die naaste sodanige eksoplaneet kan volgens hulle 12 ligjare van die Aarde af wees.

Op 15 Augustus 2013 het Nasa aangekondig dat hulle nie meer die twee defektiewe reaksiewiele gaan probeer herstel nie. Dit beteken die sending sal aangepas, maar nie noodwendig gestaak word nie. Op 18 November 2013 is verslag gedoen van ’n voorstel dat Kepler steeds gebruik sal word om bewoonbare planete om dowwer rooi dwerge op te spoor.

Die ruimtetuig het ’n massa van 1 039 kg en sy hoofspieël het ’n deursnee van 1,4 meter – toe dit gelanseer is, was dit die grootste spieël in ’n teleskoop buite die Aarde se wentelbaan. Die tuig het ’n sigveld van 115 grade (’n deursnee van sowat 12 grade), wat rofweg so groot is soos ’n mens se vuis wat teen armlengte gehou word. Die fotometer het ’n sagte fokus om uitstekende fotometrie te verskaf eerder as skerp beelde.

Die kamera het ’n lensopening van 0,95 m. Sy brandvlak bestaan uit 42 CCD-sensors teen 2200×1024 beeldelemente (pieksels) en dit was in dié tyd die grootste kamera wat nog gelanseer is.

Kepler wentel om die Son, en dit skakel baie van die aardverduisterings en lig- en swaartekragsteurings uit wat kenmerkend is van ’n wentelbaan om die Aarde. Die fotometer wys na ’n gebied in die noordelike sterrebeelde Swaan, Lier en Draak, wat buite die ekliptika val, en daarom skyn sonlig nooit by die fotometer in terwyl die tuig om die Son wentel nie. Voorwerpe in die Kuiper- en Asteroïdegordel verberg ook nie die sigveld nie.

Dit is ook rofweg die rigting van die Sonnestelsel se beweging om die middel van die Melkweg; daarom is die sterre binne Kepler se sigveld min of meer ewe ver van die galaktiese middelpunt af as die Son en ook naby die galaktiese vlak. Dit is belangrik as ’n mens die teorie in ag neem dat bewoonbaarheid afhang van die posisie in die Melkweg.

Die wetenskaplike doel van die ruimtetuig is om die struktuur en verskeidenheid van planeetstelsels te ondersoek. Die tuig neem ’n groot aantal sterre waar met die volgende hoofdoeleindes:

Die meeste van die eksoplanete wat voorheen op ander maniere ontdek is, was reuseplanete soos Jupiter en groter. Kepler soek planete met ’n massa van 30 tot 600 keer laer, nader aan die massa van die Aarde (Jupiter se massa is 318 keer dié van die Aarde). Die metode behels die waarneming van ’n effense afname in die skynbare magnitude van die ster, wat dui op ’n planeet wat voor die ster verbybeweeg. Die omvang van dié verdowwing kan gebruik word om die grootte van die eksoplaneet te bepaal, en die tydperk tussen verdowwings kan gebruik word om die eksoplaneet se wentelbaan te bepaal.

Die waarskynlikheid dat ’n planetêre wentelbaan voor ’n ster sal verbyloop soos van ’n sekere punt af gesien, is die deursnee van die ster gedeel deur die deursnee van die wentelbaan. Vir ’n Aardgrootte-planeet op ’n afstand van 1 AE van ’n Songrootte-ster af is die waarskynlikheid 0,465%, of sowat 1 uit 215. Op 0,72 AE (die afstand van Venus van die Son af) is die waarskynlikheid effens groter: sowat 0,65%; sulke planete kan Aardtipe-planete wees as die ster ’n klas G-tipe-ster is soos Tau Ceti. Omdat planete in ’n spesifieke stelsel geneig is om op dieselfde vlak om ’n ster te wentel, is die waarskynlikheid baie groot dat nog planete om ’n ster gevind sal word as een planeet gevind word. As bewoners van ’n ander planeet byvoorbeeld die Aarde om die Son sien wentel, is die kans 12% dat hulle ook Venus sal sien.

Kepler se sigveld van 115 grade maak dat dit Aardtipe-planete baie makliker sal opspoor as die Hubble-ruimteteleskoop met sy sigveld van net 10 vierkante boogminute. Verder is Kepler ontwerp vir dié doel, terwyl Hubble meer doeleindes het en selde op net een sigveld gerig is. Van die halfmiljoen sterre in Kepler se sigveld is sowat 150 000 uitgesonder vir waarneming. Hulle word tegelykertyd waargeneem en Kepler meet wisselings in hul helderheid elke 30 minute. Dit het dus ’n baie groter kans om ’n planeet se oorgang voor ’n ster waar te neem.

Die waarskynlikheid van 1 uit 215 beteken dat as 100% van die sterre wat waargeneem word dieselfde deursnee as die Son het en elkeen het een Aardtipe-planeet waarvan die wentelbaan met die Aarde s’n ooreenstem, sal Kepler sowat 465 van hulle vind; as net 10% van die sterre dieselfde deursnee as die Son het, sal Kepler net 46 planete vind.

Kepler moet minstens drie verdowwings waarneem om te bevestig dat dit wel deur ’n planeet veroorsaak is. Daarna moet opvolgtoetse gedoen word. Doppler-spektroskopie is een metode om sulke opvolgtoetse te doen. Dit kan ook gebruik word om eksoplanete op te spoor wat nie voor ’n geteikende ster verbybeweeg nie. Nog ’n metode om opvolgtoetse te doen is astrometrie, waarvoor Kepler goeie data kan versamel hoewel dit nie spesifiek ontwerp is om dit te doen nie. In stelsels met meer as een planeet kan planete dikwels bevestig word deur na wisselings in die verdowwing te kyk wat veroorsaak sal word as planete se swaartekrag ’n invloed op mekaar uitoefen. Dit is veral waardevol om planete met ’n redelike lae massa om ’n verafgeleë ster te bevestig. Planete wat om meer as een ster wentel, kan bevestig word deur te kyk na wisselings in die tydsduur van die planeet se oorgang, wat deur die wentelbeweging van die sterre veroorsaak word. As die planeet groot genoeg is, kan dit ook effense afwykings van die sterre se wentelperiodes veroorsaak.

Die Kepler-ruimteteleskoop se eerste resultate is op 4 Januarie 2010 aangekondig. Soos verwag is, was die eerste eksoplanete wat ontdek is kortperiodeplanete. Namate die sending voortgeduur het, is kandidate met langer periodes ontdek.

Nasa het op 6 Augustus ’n nuuskonferensie gehou om Kepler se vroeë resultate te bespreek. Daar is bekend gemaak Kepler het die bestaan van ’n voorheen bekende eksoplaneet, HAT-P-7b, bevestig en dat die teleskoop goed werk.

In die eerste ses weke is vyf voorheen onbekende eksoplanete ontdek wat almal baie naby aan hul sterre gewentel het. Van die interessantste ontdekkings was een van die planete met die laagste digtheid wat nog ontdek is, twee wit dwergsterre met ’n lae massa wat volgens eerste berigte ’n nuwe klas sterre was, en ’n planeet om ’n dubbelster.

Op 15 Junie het die Kepler-sending data oor al die sowat 156 000 sterre (buiten 400) gepubliseer wat geteiken is vir waarneming. Altesaam 706 sterre van dié eerste stel data het moontlike planete gehad, met groottes wat wissel van dié van die Aarde tot groter as Jupiter. Data oor die oorblywende 400 sterre is in Februarie 2011 bekend gemaak (sien 2011 hier onder). Die Kepler-resultate het daarop gedui dat klein kandidaatplanete met wentelpriodes van minder as 30 dae heelwat meer volop is as groot kandidaatplanete met langer periodes. Dit was in teenstelling met ouer teorieë dat daar min Aardgrootte-planete is, waarskynlik omdat groter planete makliker is om van die Aarde af op te spoor. Ramings wat op dié data gebaseer is, het daarop gedui dat daar sowat 100 miljoen bewoonbare planete in ons sterrestelsel kan wees.

Later in 2010 het die Kepler-span data oor 312 kandidaat-eksoplanete om 306 aparte sterre uitgereik. Net 33,5 dae se data was egter vir die meeste kandidate beskikbaar. Volgens Nasa is data oor nog 400 kandidate weerhou tot die Kepler-span tyd gehad het om opvolgwaarnemings te doen. Dié data is op 2 Februarie 2011 bekend gemaak.

Op 2 Februarie het die Kepler-span data bekend gemaak oor waarnemings wat tussen 2 Mei en 16 September 2009 gedoen is. Hulle het 1 235 kandidaatplanete gevind wat om 997 sterre wentel. (Die getalle wat hier onder genoem word, veronderstel dat dit regte panete was, hoewel hulle kandidaatplanete genoem is in die nuusvrystelling. Onafhanklike ontledings dui daarop dat minstens 90% van hulle wel regte planete is.) Van die planete was 68 min of meer so groot soos die Aarde, 288 soos Super-aardes, 662 soos Neptunus, 165 soos Jupiter en 19 tot twee keer so groot soos Jupiter.

Van hulle is 54 moontlik in die bewoonbare sone van hul sterre, onder meer vyf wat minder as twee keer so groot soos die Aarde is. Voorheen was daar net twee planete wat na verwagting in die bewoonbare sone was, dus waar vloeibare water kan voorkom, en die Kepler-data was ’n belangrike vroeë aanduiding van hoeveel sulke planete wel kan bestaan. Al die bewoonbare planete wat tot in daardie stadium gevind is, het gewentel om sterre wat aansienlik kleiner en koeler as die Son is (bewoonbare kandidate om Sontipe-sterre sal langer neem om te bevestig vanweë die drie vereiste oorgange wat benodig word).

Teen 5 Desember het die Kepler-span aangekondig dat hulle 2 326 kandidaatplanete ontdek het, waarvan 207 min of meer so groot soos die Aarde was, 680 soos Super-aardes, 1 181 soos Neptunus, 203 soos Jupiter en 55 groter as Jupiter. In vergelyking met die Februarie-verslag het die getal Aard- en Super-aardgrootte-planete met onderskeidelik 200% en 140% toegeneem. Altesaam 48 van hulle was in die bewoonbare sone, wat ’n afname was van Februarie af – moontlik vanweë die strenger kriterie wat vir die Desember-data gebruik is.

Op 20 Desember het die Kepler-span die ontdekking aangekondig van die eerste Aardgroote-eksoplanete, Kepler-20e en Kepler-20f, rondom ’n Sontipe-ster, Kepler-20.

Die sterrekundige Seth Shostak het na aanleiding van dié stel data voorspel daar is sowat 30 000 bewoonbare planete "binne 1 000 ligjare van die Aarde af". Die Kepler-span het geraam dat daar in die Melkweg "minstens 50 miljard planete" is, waarvan "minstens 500 miljoen" in die bewoonbare sone van sterre voorkom. In Maart het sterrekundiges by Nasa se Jet Propulsion Laboratory (JPL) aangekondig dat "1,4 tot 2,7 persent" van alle Sontipe-sterre na verwagting Aardtipe-planete in hul bewoonbare sone het; dit dui op 2 miljard net in die Melkweg. Volgens die JPL-sterrekundiges is daar "50 miljard ander sterrestelsels", en dit dui op ’n moontlikheid van ’n triljard (Engels: "sextillion") Aardtipe-planete indien al die sterrestelsels dieselfde aantal planete as die Melkweg het.

In Januarie het ’n internasionale span sterrekundiges aangekondig elke ster in die Melkweg kan "gemiddeld 1,6 planete" hê, wat dui op minstens 160 miljard planete in ons sterrestelsel. Kepler het ook veraf stervlamme waargeneem waarvan sommige tot 10 000 keer sterker was as die enorme Carrington-sonvlam van 1859. Die stervlamme kan veroorsaak word deur Jupitergrootte-planete na aan die ster. ’n Planeet in ’n stelsel met vier sterre is ook bevestig – die eerste in sy soort wat ontdek is.

Volgens ’n studie deur Caltech-sterrekundiges wat in Januarie gepubliseer is, kan die Melkweg net soveel planete as sterre hê: sowat 100–400 miljard. Op 7 Januarie is die ontdekking van nog 461 kandidate aangekondig. Volgens Nasa was dit ’n toename van 20 persent en is daar nou altesaam 2 740 moontlike eksoplanete om 2 036 sterre.

Een van die bevestigde eksoplanete is Kepler-69c, ’n Aardtipe-planeet in die bewoonbare sone van ’n Sontipe-ster en ’n "groot kandidaat om buiteruimtelike lewe te huisves".

In April het Nasa die ontdekking van nog drie Aardtipe-planete aangekondig: Kepler-62e, Kepler-62f en Kepler-69c. Hulle kom voor in die bewoonbare sone van hul onderskeie sterre, Kepler-62 en Kepler-69. ’n Meer onlangse studie het gewys Kepler 69c is dalk meer soos Venus en dus waarskynlik nie bewoonbaar nie.

Op 15 Mei 2013 het Nasa aangekondig dat die ruimtetuig ’n defektiewe reaksiewiel het wat keer dat dit in die regte rigting wys. Dit was die tweede wiel wat ingee, en die tuig het drie van sy vier wiele nodig om reg te werk. Dit kan steeds inligting wat voorheen versamel is, na die Aarde stuur, maar kan nie verdere data versamel volgens sy huidige konfigurasie nie. Daar kan dus uit die inligting wat nou gestuur word, vir nog ’n paar jaar nuwe ontdekkings gedoen word. In Julie is die ontdekking van nog 63 kandidate uit dié data aangekondig.



</doc>
<doc id="82972" url="https://af.wikipedia.org/wiki?curid=82972" title="Strooipopargument">
Strooipopargument

'n Strooipopargument is 'n foutiewe debatstegniek waar 'n wanindruk omtrent 'n teenstander se argument geskep word. Die tipiese "strooipopargument" skep die wanindruk dat die teenstander se argument verslaan word deur sy stelling te vervang met 'n ander, maar nie ekwivalente stelling, wat dan as 'n valse argument bewys word.

Die strooipopargument kom voor in die volgende patroon:


Hierdie redenasie lei tot 'n irrelevante slotsom ("ignoratio elenchi") omdat dit versuim om die werklike stelling of proposisie voorhande aan te spreek, deurdat 'n wanvoorstelling van die opponerende standpunt gemaak word.

Voorbeelde van hierdie redenasiestyl sluit die volgende in:



</doc>
<doc id="82973" url="https://af.wikipedia.org/wiki?curid=82973" title="Cinnamomum">
Cinnamomum

Cinnamomum is 'n genus van immergroen aromatiese bome en struike wat aan die lourier- en avokadopeerfamilie, "Lauraceae" behoort. Spesies in die genus het aromatiese olies in hulle blare en bas. Dit omsluit meer as 300 spesies, versprei oor die tropiese en subtropiese streke van Noord-Amerika, Sentraal-Amerika, Suid-Amerika, Asië, Oseanië en Australiese ekosones. Die genus bevat verskeie ekonomies belangrike bome.

Van die spesies in die genus:



</doc>
<doc id="82976" url="https://af.wikipedia.org/wiki?curid=82976" title="NG gemeente Klawer">
NG gemeente Klawer

Die NG gemeente Klawer is 'n betreklike jong gemeente van die Nederduitse Gereformeerde Kerk in die noordwestelike uithoek van die Wes-Kaap wat deel uitmaak van die Sinode van Wes-en-Suid-Kaapland.

Die gemeente Klawer is op 14 Desember 1949 deur die Ringskommissie, bestaande uit di. S.G. Basson, G.J.N. Maass en J.L. van Rooyen, gestig. Die hele gemeente van 560 lidmate was, met uitsondering van 10 huisgesinne, voorheen 'n deel van die gemeente Vanrhynsdorp en het bestaan uit drie wyke, naamlik Klawer (300 lidmate), Trawal (170 lidmate), Karookop (55 lidmate) en die tiental van Vredendal. Die besittings met die stigting was slegs twee sale, een op Klawer en een op Trawal, waarvan eersgenoemde 'n koue sementvloer gehad het. Verder het die gemeente 'n bruidskat van £300 en 'n morg (0,85 ha) grond bokant die kanaal gekry. Die gemeente het begin met baie min en geen pastorie nie, geen orreltjie en geen nagmaalservies of stoele nie. Alles was nog in 'n pasgebore toestand en herderloos.

Die eerste beroep, wat uitgebring is op 'n vorige leraar van Vanrhynsdorp, is van die hand gewys en die tweede is uitgebring op ds. W.L. Steenkamp wat toe op Springbok in die NG gemeente Namakwaland gestaan het en besig was met die organisasie van die eeufees van daardie gemeente. Hy was ook op die punt om 'n reis na Europa te onderneem. Hy het wel die beroep aangeneem, maar hy wou eers die reis onderneem en met die fees behulpsaam wees; gevolglik kon hy eers op 21 Oktober 1950 bevestig word. Sy seun, ds. L. M. Steenkamp, het die bevestigingsrede gehou na aanleiding van Hebr. 12:2: "Die oog op Jesus." Die volgende dag is die intreerede voor 'n groot gehoor gelewer oor die woorde in 2 Korintiërs 2:15: "Ons is 'n aangename geur van Christus." 

Spontaan het die gemeente met volle moed vir kerksake begin gee. Nagmaalservies, silwer-kollekteborde, horlosie ens. was spoedig deel van die besittings. Drie morge grond is aangekoop en planne vir pastoriebou is opgestel. "Ons gemeentelike feesalbum" het in 1952 berig: "Dis min dat 'n jong gemeente met soveel ywer werk en sulke groot sake meteens wil aanpak. Daar lê 'n groot toekoms vir hierdie gemeente voor. Jaarliks word die stigtingsdag van die gemeente gevier."

Ds. Steenkamp het tot in 1957 hier gearbei toe hy sy emeritaat op 1 Desember aanvaar. Ds. W.V.d.W. Rautenbach het die kergebou se hoeksteen op 14 April 1962 gelê.




</doc>
<doc id="82978" url="https://af.wikipedia.org/wiki?curid=82978" title="H.W.A. Cooper">
H.W.A. Cooper

Henry William Alexander Cooper (Rondebosch, Kaapkolonie, 1842 – Lissabon, 27 Maart 1894) was 'n Suid-Afrikaanse onderwyser, wetsagent, advokaat en, onder die skuilnaam Samuel Zwaartman, 'n onbewuste baanbreker van die Afrikaanse taal.

Cooper was die seun van 'n Engelse vader en 'n Ierse moeder (gebore Byrne) wat ná hul huwelik in Brighton na Suid-Afrika verhuis het. Cooper het in Kaapstad skoolgegaan en daarna onderwys gegee op Plettenbergbaai, op Knysna en in 1866 op Oudtshoorn, waar hy sy eie kosskool gehad het, en onder meer in Hollands les gegee het. Op 23 Oktober 1866 het hy eksamen as beëdigde vertaler afgelê en hom toe as wetsagent op Fraserburg in die Karoo gaan vestig.

Op dié afgeleë Karoodorp het hy hom beywer vir sake soos beter paaie en 'n dorpsbiblioteek. Hy was voorts korrespondent vir die "Cape Argus". Die 25 "Boerenbrieven uit Fraserburg" wat hy tussen 13 Januarie 1870 en 26 Mei 1873 in 'n vroeë vorm van Afrikaans aan "Het Volksblad" in Kaapstad geskryf het in die vorm van lekker geselserige briewe, het hom onbewus 'n belangrike baanbreker vir die volkstaal gemaak. Hy het in die Afrikaanse taalgeskiedenis bekend geraak as "Samuel Zwaartman", die skuilnaam wat hy gebruik het wanneer hy die skindernusies uit Fraserburg ingestuur het.

In die omgang was hy 'n vrolike en opgeruimde man; hy het gemoedelik met die grootkoppe gespot en 'n beroering in die klein gemeenskappie veroorsaak. Die inwoners het hom leer ken as 'n interessante en kleurryke karakter. Die ironie het 'n vername rol in sy vermaaklike beriggewing en vermakerige tergery gespeel. Meer opbouend en saaklik, maar steeds episodies, was "Kaapsche schetsen" (in Afrikaans) wat in 1871 in "Het Volksblad" verskyn het en waarvan die stuk 'Schoolmeesters' nog lesenswaardig is, volgens dr. G.S. Nienaber.

Volgens prof. P.J. Nienaber was die belangstelling in die identiteit van Zwaartman onder die Fraserburgers uit die staanspoor baie groot en het dit een van die mees besproke onderwerpe van die dag geword. Diegene wat gemeen het dat hul waardigheid deur die "Boerebrieven" gekrenk is en hul naam by die algemene publiek in gedrang gekom het, wou hom graag op die een of ander wyse uitbetaal, maar dit was alles tevergeefs; Zwaartman het hom veilig gevoel agter sy skrywersnaam.

In die "Kaapsche Sketse" het hy 'n reeks interessante onderwerp oor bestuurlike aangeleenthede behandel. Dit was, volgens D.A. Kotzé, "vir die boerebevolking onteenseglik meer as leersaam en hulle het sy Afrikaanse briewe oor die Goewerneur, die Uitvoerende Raad, die Parlement, Verantwoordelike Bestuur, Hooggeregshof, Rondgaande Hof en Magistraatshowe, Afdelingsraad en Skoolmeesters as 't ware verslind". Sy skrywersvoorbeeld het boweal aansteeklik gewerk, want ná sy "Boerebrieven" het 'n klomp Zwaartmanne (ook Swaartmanne) opgetree, volgens prof. P.J. Nienaber, met voorname soos Piet, Jan, Gert en Adones.

Omdat daar destyds nog nie Afrikaanse taalreëls was nie, moes Cooper sy weg voel, veral wat spelling betref. Kotzé skryf: "Sy taal gee die indruk van hoe onseker hy soms moes gewees het omtrent woord- en letterkeuse. Nogtans was dit makliker verstaanbaar as die soms omslagtig geskrewe Nederlands. Een ding is boonop seker; die Afrikaans, selfs die van 'Zwaartman', het 'n spontaneïteit en kleurrykheid openbaar wat die lesers as van self aangegryp het." Ivor Dekenah, wat destyds verbonde was aan die landdroskantoor op Fraserburg, het geskryf: "Sy hoofdoel was om te onderrig en instinktief het hy 'n vorm van Nederlands die mees doeltreffende vir sy doel gevind."

Dat Cooper se skryfwerk 'n groot invloed gehad het, blyk uit die volgende redaksionele kommentaar van 18 Junie 1870 in "Het Volksblad": De produkten van Sameul Zwartman (sic) schynen een verschrikkelyken schryflust in het Boerenhollandsch te hebben in het leven geroepen. Onze lessenaar is opgestapeld met brieven gerigt aan 'Meneer Krantmaker'." In dieselfde kommentaar het die redakteur as volg uit 'n lesersbrief aangehaal: "Van dat Samuel gebegin het om te skryf in jou korant, lees mos alles mense dit, en di's sommer pikswart zoo's die mense dit rondstuur. Jy kan vir my gloo dat die plat Hollans meer gelees word onder ons boere als die wat Sankion (dr. A.N.E. Changuion) vir ons wil leer in zyn boekies."

Volgens familie-oorlewering was "De pot en de ketel", 'n lang rymstuk deur "Rustenburger" in Afrikaans geskryf, ook van sy hand. Die identiteit van "Samuel Zwaartman" het geheim gebly tot prof. J.J. Smith dit openbaar gemaak het in "Die Burger" van 14 Augustus 1925, toevallig die dag waarop die Genootskap van Regte Afrikaners 50 jaar vantevore in die Paarl gestig is. Adv. A.A. Roberts het dit in "Die Volkstem" van 30 Augustus 1943 bevestig. Die biografiese besonderhede wat oor Cooper behoue gebly het en sedertdien in verskeie boeke opgeneem is, is aan adv. Roberts te danke. Cooper het waarskynlik nooit self besef dat hy 'n groot klip aan die rol gesit het nie en dat hy, nog voor die Eerste Taalbeweging, aan Afrikaans 'n groot stoot vorentoe gegee het. Die beweging om Afrikaans tot geskrewe taal te verhef het in 1872 ontstaan en die Genootskap van Regte Afrikaners is op 14 Augustus 1875 in die Paarl gestig om dié doelstelling te bevorder.

Op Fraserburg het Cooper verwikkeld geraak in 'n liefdesgeskiedenis met 'n plaaslike goewernante en was goed op die hoogte van die plaaslike nuus, die hele doen en late van 'n plattelands dorp in die noorde van die Kaapkolonie. Sy werkgewer het hom weens sy amoreuse kaperjolle verplig om die dorp te verlaat. So het hy op 27 Augustus 1873 met sy gesin na die Z.A.R. vertrek waar hy "na voldoend examen" toegelaat is as prokureur en advokaat. Hy het 'n kort rukkie gewerk in die kantoor van die prokureur-generaal, James Buchanan. Ná die ontdekking van die Oos-Transvaalse goudvelde het Cooper op 29 Julie 1874 waarnemende landdros vir Lydenburg geword, en "effectief landdrost" in 1875. Sy werk was veeleisend en die wederstrewige delwers, geweersmokkelaars en oproerige swart kapteins het sy taak sodanig versuur dat hy einde 1875 sy ontslag aangevra het, maar dit nie gekry het nie.

Die Z.A.R. het hoofman Sekhukhune in hierdie tyd die oorlog aangesê nadat ook Cooper sy verslag uitgebring het, en hy het saam geveg met die geweer in die hand. Die afloop en gevolge van die oorlog het die onrus onder die burgers laat voortduur. Toe Cooper openlik hul kant kies en 'n protesstuk onderteken, is hy as amptenaar ontslaan. Op versoek van die plaaslike burgers het hy ingewillig om hom vir die volksraad verkiesbaar te stel, maar die Britse anneksasie van Transvaal in April 1877 vind plaas voordat daar 'n verkiesing kon wees.

Volgens "Jeppe's Almanc" is Cooper in 1873 as advokaat en prokureur in Pretoria geword en 'n bloeiende praktyk opgebou, hoewel hy waarskynlik ook as staatsprokureur gewerk het. Nadat hy eers alleen in privaat praktyk gewerk het, was hy van 1884 af in vennootskap met Paul Maré, toe sy firma Cooper en Paul Maré geword het. Dié firma het later Cooper en Scholtz geword, waarvan Cooper senior lid was en wat naam verwerf het in verband met die maatskappyreg. Later het dié firma MacIntosh en Cross geword. In Pretoria was Cooper lid van die komitee van die voorganger van die Staatsbiblioteek. Hy het die eerste vergadering in 1878 bygewoon en was in 1887 nog lid van dié komitee.

In 1888 het hy vir mediese behandeling na Londen gegaan waar hy soveel werk rakende goud- en ander maatskappye gekry het dat hy besluit het om as verteenwoordiger van sy firma in Londen te bly; daar het sake egter misgeloop en in 1892 was hy weer terug in Pretoria.

In 1894 het hy 'n belangrike opdrag van die Transvaalse regering aangaande die beheer van die spoorweg van die Nederlandsch-Zuid-Afrikaansche Spoorwegmaatschappij na Lourenço Marques (nou Maputo) ontvang. In hierdie verband het hy weer na Londen gegaan en daarna na Lissabon, waar hy aan longontsteking beswyk het en begrawe is.

Cooper was getroud met Adriana Johanna Zondagh van Huyssteen, van Wittedrif, Knysna. Uit die huwelik is 'n dogter en twee seuns gebore. Van die tweede seun, W.H. Augustine Cooper, wat getroud was met 'n niggie van Olive Schreiner, se twee seuns was die oudste, Henry Cooper, privaat sekretaris van genl. Jan Smuts tot Smuts se dood in 1950, en die ander, William (Willie) Schreiner Cooper, 'n komponis van ligte Afrikaanse liedjies. Hy was in die jare 40, 50 en 60 saam met sy vrou, Cissie, bekendes in die Afrikaanse musiekwêreld. Hulle was verantwoordelike vir bekende liedjies oos "Jy is my liefling”, “Die donkie”, “In die Drakensberge”, “Kêrels, kêrels” en “My hartjie, my liefie die son sak weg”.



</doc>
<doc id="82982" url="https://af.wikipedia.org/wiki?curid=82982" title="Merwede van der Merwe">
Merwede van der Merwe

Merwede van der Merwe (1947 - 20 Desember 2013) was 'n bekende TV-persoonlikheid en kampvegter vir Afrikaanse musiek. Sy het 'n groot aandeel in die ontwikkeling van die ligte Afrikaanse musiekbedryf gehad. As sulks het sy verskeie kunstenaars, soos Anton Goosen, Louis van Rensburg, Jannie du Toit, Clarabelle van Niekerk, Laurika Rauch, en 'n bietjie later – David Kramer, Coenie de Villiers, Anneli van Rooyen, Amanda Strydom en nog vele meer bygestaan.

Van der Merwe was die aanbieder van die TV-reeks, "Musiek en liriek" wat die term "luisterlied" gevestig het. Sy was ook verantwoordelik vir die eerste Afrikaanse musiekvideo’s in die laat 1970’s.

As regisseur was sy onder meer in die vroeë 1980’s betrokke by "Collage", 'n tweetalige kunsteprogram op televisie. Sy was ook betrokke by 'n program oor Suid-Afrikaanse argitektuur.

Die kinderreeks, "Casimir", is deur haar en Danie Odendaal geskryf. Die boek, "Meditation: A Path to Conciousness" is ook uit haar pen.

Van der Merwe is in Frankryk aan borskanker oorlede. Sy word deur haar ma en 'n suster oorleef.


</doc>
<doc id="82988" url="https://af.wikipedia.org/wiki?curid=82988" title="Kosipalm">
Kosipalm

Die Kosipalm ("Raphia australis") is 'n veervormige palmboom wat slegs voorkom in die kusmoerasse in die noorde van KwaZulu-Natal en die suide van Mosambiek. Die palm het blare wat tot 5 m lank kan raak. Die steel van die blaar word gebruik vir die maak van vlotte, skuilings en ander doeleindes.



</doc>
<doc id="82990" url="https://af.wikipedia.org/wiki?curid=82990" title="Kers">
Kers

Kerse is silindervormige stawe van vet, stearien, paraffien of byewas met 'n brandbare pit van katoen in die lengte daardeur wat tradisioneel naas houtvuur, flitsligte, olie- en vetlampe gebruik is om lig te gee. Sodra die kerspit aangesteek word, smelt die vet of was en word dit deur kapillêre werking in die pit opgesuig. In sy hoër dele gaan dit deur verhitting en verdamping oor in 'n gastoestand en ontbrand – 'n proses waarby warmte en lig uitgestraal word.

Kerse speel vandag nog 'n belangrike rol as binnens- en buitenshuise versiering. Vanweë die feestelike atmosfeer wat hulle skep, word hulle steeds vir godsdienstige en spirituele doeleindes in plekke van aanbidding, soos kerke, gebruik. In Christelike lande word kerse veral oor Kersfeestyd aangesteek.


</doc>
<doc id="82991" url="https://af.wikipedia.org/wiki?curid=82991" title="Pondopalm">
Pondopalm

Die Pondopalm ("Jubaeopsis caffra") is 'n waaiervormige palmboom wat slegs voorkom op die oewers van die Mtentu- en Msikabariviere in die noordelike area van die Oos-Kaap. Op die SANBI-rooilys is dit as "bedreigde spesies" (EN) gelys. Daar is net twee populasies, elk het minder as 50 volwasse bome. Die een naby die Msikabarivier is beskerm in die Natuurreservaat Mkambati, maar die ander een aan die Mtenturivier is onbeskerm. Die vrugte wat op kokosneute lyk is 'n gewilde voedsel onder die bevolking en die boom is ook gewild vir handel in tuinplante.

Die boom kom in die kusreënwoud voor en is waarskynlik 'n relik van Wes-Gondwana se flora. Die naasverwante spesie is "Jubaea chilensis" wat in Chili groei.



</doc>
<doc id="82992" url="https://af.wikipedia.org/wiki?curid=82992" title="Kwosiënt">
Kwosiënt

'n Kwosiënt is in wiskunde die resultaat van deling (÷). Die kwosiënt van 6 en 3 is byvoorbeeld 2.

In 6 ÷ 3 = 2 is:

'n Kwosiënt kan ook net die heeltallige deel van die resultaat van die verdeling van twee heelgetalle beteken. Byvoorbeeld, die kwosiënt van 13 en 5 is 2, terwyl 3 die res sal wees.


</doc>
<doc id="82994" url="https://af.wikipedia.org/wiki?curid=82994" title="Massa-lig-verhouding">
Massa-lig-verhouding

In astrofisika en fisiese kosmologie is die massa-lig-verhouding die kwosiënt van die totale massa van 'n volume (gewoonlik op die skaal van 'n sterrestelsel) en sy liggewendheid. Dit word aangedui met die simbool formula_1 of M/L. Dié verhoudings word gewoonlik gemeet aan die waarde van die Son as basis, wat ’n konstante formula_2 = 5 133 kg/W is; dit is gelyk aan ’n sonmassa () gedeel deur ’n sonligsterkte (), dus /. Die massa-lig-verhoudings van sterrestelsels is almal baie groter as formula_2, gedeeltelik vanweë die feit dat die meeste materie in dié voorwerpe nie in die sterre geleë is nie, maar in die vorm van donker materie voorkom. Die tipiese massa-lig-verhouding vir sterrestelsels wissel van 2 tot 10 formula_2, terwyl die massa-lig-verhoudings op groter skaal, soos vir die waarneembare heelal, ongeveer 100 formula_2 is.

Tipiese M/L-verhoudings is:

Dit dui daarop dat daar meer werklike massa is as wat bereken word uit die ligsterkte van hierdie hemelliggame. Die afwyking word tans verklaar aan die hand van donker materie. Vandag word donker materie deur die sterrekundiges gesoek.

Voorstanders van die skeppingsleer soos drr. Russell Humphreys en John Hartnett beweer egter dat hulle kosmologiese modelle (wat aanvaar dat die Melkweg naby aan die middel van die heelal is en dat die heelal begrens is) nie "knoeifaktore" in die vorm van donker materie en donker energie nodig het nie.




</doc>
<doc id="82996" url="https://af.wikipedia.org/wiki?curid=82996" title="Afrikawaaierpalm">
Afrikawaaierpalm

Die Afrikawaaierpalm ("Borassus aethiopum") is 'n waaiervormige palmboom wat slegs in die ooste van Zimbabwe voorkom. Dit het 'n kenmerkende swelsel omtrent halfpad teen die stam op.




</doc>
<doc id="83003" url="https://af.wikipedia.org/wiki?curid=83003" title="Skroefpalm">
Skroefpalm

Die Skroefpalm ("Pandanus livingstonianus") is 'n palmagtige boom wat nouverwant is aan die palms. Hierdie palms het hul naam te danke aan die blare wat in 'n kompakte spiraal uit die stam groei. Die wetenskaplike naam herdenk die Skotse ontdekkingsreisiger David Livingstone (1813-1873) wat in een van sy geskrifte, "Die Zambezi en sy sytakke", na 'n soortgelyke plant verwys. Hulle groei tot 13 m hoog, is eensaadlobbig, en het soos die aalwyn 'n bywortelstelsel. Manlike en vroulike plante kom voor.

Volgens sommige klassifikasiestelsels bevat die orde slegs een familie, naamlik die egte skroefpalms (familie "Pandanaceae"), maar volgens ander stelsels word die families "Spargianaceae" en "Typhaceae" ook by hierdie orde ingesluit. Spesies van die familie "Pandanaceae" word slegs in die trope en die subtrope aangetref. 

Die naam skroefpalms is daaraan toe te skryf dat die blare in drie spirale bo mekaar en ewewydig aan mekaar rondom die vertakte stam ingeplant is. Die verteenwoordigers van die ander twee families is moeras- of waterplante en word meestal in die gematigde wêrelddele aangetref. Die naam skroefpalms is misleidend omdat die skroefpalms nie aan die egte palms (familie "Arecaceae") verwant is nie. 

Die verteenwoordigers van die orde "Pandanales" is houtagtige of kruidagtige plante, dikwels waterplante, met parallelarige, enkelvoudige blare. By die egte skroefpalms (familie "Pandanaceae") is die blare skroefvormig op die stam ingeplant: hulle staan in drie spirale rondom die vertakte stam. Sowel die blare as die blomme en vrugte van die skroefpalms verskil van die van die egte palms. Die wetenskaplike naam van die familie en orde is afgelei van die genus "Pandanus", en die naam daarvan is weer afgelei van die Maleise woord "pandan", wat "welriekend" beteken. 

Sowel die bloeiwyse as die gedroogde blare van spesies soos "Pandanus" "tectorum" ruik baie lekker. Die egte skroefpalms (familie "Pandanaceae") is 'n tropiese familie van bome en liane wat tot die Ou Wêreld beperk is. Die plante vorm dikwels lugwortels wat tot steltwortels ontwikkel wanneer hulle die grond bereik. Die blomme het geen kelk of kroon nie en staan byeen in kolfvormige bloeiwyses, wat soms deur groot, opvallend gekleurde skutblare omring is. 

Die vrugte van "Pandanus edulis" lyk baie soos pynappels en word op die eiland Madagaskar geëet. Hulle is opgebou uit 'n groot aantal vlesige, seshoekige vruggies wat elkeen nog 'n draadvormige swart styl het. Van die blare van verskeie "Pandanus"-spesies word matte gevleg, terwyl kwaste van die wortels gemaak word. Vir die doel word die wortels geskraap en vervolgens gespoel sodat die lang vesels van mekaar loskom. 

Die egte skroefpalms is tweehuisig, met ander woorde manlike en vroulike blomme word op afsonderlike plante gedra. Die swewende lugwortels het opvallend groot wortelmussies aan hul punte waarin soms klein orgidee of varinkies groei ("hangende blompotte"). Een "Pandanus"-spesies, "Pandanus" "livinstonianus", word in Suider-Afrika, naamlik Oos-Zimbabwe en Mosambiek, aangetref. Die "Sparganiaceae" bestaan uit ongeveer 20 spesies wat almal. 

Tot die genus "Sparganium" behoort, en waarvan die meeste in die Noordelike Halfrond voorkom. Hulle is moeras- of waterplante met smal, parallelarige blare wat in twee rye op 'n wortelstok ingeplant is. Die blomme is in trosse of are gerangskik. Die manlike blomme het 3 tot 6 meeldrade, waarvan die helmdrade soms vergroei is. Die vroulike blomme staan in die oksel van die skutblare. Ook die familie "Typhaceae" is moeras- of waterplante. 

Die familie bestaan slegs uit een genus, "Typha", waarvan daar wêreldwyd ongeveer 25 spesies voorkom. Een daarvan, "Typha latifolia" subspesie "capensis", is die bekende papkuil, wat wydverspreid in Suider-Afrika voorkom. Al die "Typha"-spesies is plante met lang, lintvormige blare wat op ŉ wortelstok ingeplant is. Die blomme is dig teenmekaar in silindervormige bloeiwyses gerangskik. Die vroulike are staan onder die manlike are en hulle word deur 'n skutblaar geskei. Hierdie bloeiwyses is gewild in blommerangskikkings.

Die palm is inheems aan Mosambiek, Malawi, Zambië, DRK en Angola. In Suider-Afrika kom dit voor in die suide en noorde van Mosambiek, asook in dele van Manika-provinsie wat aan Zimbabwe se oostelike hooglande grens.

Die blare is lank en smal met skerp gekromde stekels langs die rande af, en by laer blare ook langs die hoofaar. Die bondels steltagtige stutwortels herinner aan manglied, en is kenmerkend van die boom. Die saamgestelde vrugte lyk na pynappels, en elke afgeplatte steenvruggie is vyfkantig. 

Hierdie boompie word in tuine aangeplant, en veral langs strande omdat dit gehard is. Die hout is weerstandbiedend teen termietskade.





</doc>
<doc id="83005" url="https://af.wikipedia.org/wiki?curid=83005" title="Wildepiesang">
Wildepiesang

Die Wildepiesang ("Ensete ventricosum") is 'n boom wat voorkom in die berggebiede in Limpopo en oostelike Zimbabwe en strek tot in Mosambiek. Dit word aangetref langs strome en soms op woudrande. Die boom blom eers na agt jaar en gaan daarna dood.




</doc>
<doc id="83008" url="https://af.wikipedia.org/wiki?curid=83008" title="Benjamin Britten">
Benjamin Britten

Edward Benjamin Britten, Baron Britten, OM, CH (* 22 November 1913; † 4 Desember 1976) was 'n Engelse komponis, dirigent en pianis. Hy was 'n sentrale figuur in 20ste eeuse Britse klassieke musiek en word met 'n groot verskeidenheid musikale werke verbind, waaronder operas, orkeswerke en kamermusiek. Sy bekendste werke sluit die opera "Peter Grimes" (1945), die "War Requiem" (1962) en die orkesstuk "The Young Person's Guide to the Orchestra" (1945) in.

Britten is as die seun van 'n tandarts in Suffolk gebore en het al vroeg sy musikale talent gewys. Hy het sy musikale opleiding by die "Royal College of Music" in Londen en privaat lesse van die komponis Frank Bridge ontvang. In 1934 het hy met die a cappella-koorwerk "A Boy Was Born" vir die eerste keer die publiek se aandag getrek. Elf jaar later het die première van "Peter Grimes" internasionale bekendheid aan hom besorg. In die volgende 28 jaar het veertien verdere operas uit sy pen gevloei en van Britten een van die leidende 20ste eeuse komponiste in dié musiekgenre gemaak. Naas grootskaalse operas, wat in Sadler's Wells en Covent Garden opgevoer is, het hy ook "kameroperas" vir kleiner opvoerlokale geskep, waaronder "The Turn of the Screw" (1954) wat wye bekendheid verwerf het. 'n Wederkerende tematiek in sy operawerke is die stryd van buitestaanders teen 'n vyandelik gesinde samelewing en die korruptering van onskuld. As oortuigde pasifis en gay man het Britten homself as buitestaander beskou.

Britten se ander werke sluit orkes- en koormusiek, instrumentale en werke vir solostem asook filmmusiek in. Die komponis het steeds groot belang daarin gestel om stukke vir kinders en amateurmusici te skryf, waaronder die opera "Noye's Fludde", 'n Missa Brevis en die sangbundel "Friday Afternoons". Sy komposisies was dikwels op bepaalde musici gemik. In sy lewensmaat en professionele vennoot, die tenor Peter Pears, het Britten sy gewildste en belangrikste muse gevind. Ander bekende persoonlikhede, met wie hy saamgewerk het, was Kathleen Ferrier, Jennifer Vyvyan, Janet Baker, Dennis Brain, Julian Bream, Dietrich Fischer-Dieskau en Mstislaf Rostropowitsj.

Britten was 'n gevierde pianis en dirigent wat baie van sy eie werke opgevoer en opgeneem het. Daarnaas het hy ook werke van ander bekende komponiste gedirigeer, soos Johann Sebastian Bach se "Brandenburgse Konserte", Wolfgang Amadeus Mozart se simfonieë en liedsiklusse uit die pen van Schubert en Schumann.

Saam met Peras en die librettis en vervaardiger Eric Crozier het Britten die musiekfees "Aldeburgh Festival" in die lewe geroep wat sedert 1948 jaarliks gehou word en het in 1967 'n sentrale rol by die ontstaan van Snape Malting se konsertsaal gespeel. In sy laaste lewensjaar was hy die eerste komponis wat met 'n lewenslange lidmaatskap in die Britse Hoërhuis vereer is.


</doc>
<doc id="83010" url="https://af.wikipedia.org/wiki?curid=83010" title="Stefan-Boltzmann-vergelyking">
Stefan-Boltzmann-vergelyking

Die Stefan-Boltzmann-vergelyking gee die verwantskap tussen die helderheid formula_1 van 'n voorwerp en die temperatuur formula_2 daarvan:

Dit word toegepas op 'n swart liggaam ('n geïdealiseerde voorwerp wat perfek ondeursigtig is en nie weerkaats nie) gee die waarde vir helderheid vir 'n swart liggaam:

Termiese straling is lig: hoe warmer 'n voorwerp is, hoe meer lig (of energie) straal dit uit. By temperature naby aan kamertemperatuur is die lig infrarooi wat onsigbaar is.

Omdat lig dieselfde is as termiese straling, kan die vergelyking ook in terme van energie uitgedruk word:

Indien die temperatuur van die warm liggaam relatief naby aan die temperatuur van die omgewing is, dan moet die volgende formule gebruik word en dan moet emissiwiteit gewoonlik ook in berekening gebring word:

As die oppervlaktemperatuur van die son 5800 K is en as ons aanvaar dat die son as 'n swartliggaam beskou kan word, kan die stralingsenergie per tydseenheid soos volg uitgedruk word:



</doc>
<doc id="83043" url="https://af.wikipedia.org/wiki?curid=83043" title="Musaceae">
Musaceae

Musaceae is die piesang-familie wat hoort tot die orde "Zingiberales". Wêreldwyd hoort daar slegs nege spesies tot die familie waarvan vier in Suider-Afrika voorkom en daarvan is een 'n boom.






</doc>
<doc id="83044" url="https://af.wikipedia.org/wiki?curid=83044" title="Hamamelidaceae">
Hamamelidaceae

Hamamelidaceae is die Towerhaselaar-familie wat hoort tot die orde " Saxifragales". Wêreldwyd hoort daar slegs 85 spesies tot die familie waarvan drie in Suider-Afrika voorkom en al drie is bome. Die hout van die familie is baie hard en sterk en dit is handig om kieries en vegstokke mee te maak.

Uitgesoekte spesies:




</doc>
<doc id="83045" url="https://af.wikipedia.org/wiki?curid=83045" title="Onderbos">
Onderbos

Die Onderbos ("Trichocladus crinitus") is 'n boom wat 3–4 m hoog word wat 'n digte "onderbos" in die woud vorm. Die boom kom voor vanaf Swellendam tot noord van Durban. Die SANBI-rooilys gee dit die "veilige" status LC. Die boom is endemies in Suid-Afrika. Die boom het donker blare en die bas is lig.




</doc>
<doc id="83047" url="https://af.wikipedia.org/wiki?curid=83047" title="Witonderbos">
Witonderbos

Die witonderbos ("Trichocladus ellipticus") is 'n klouterplant of klein boom. In Engels staan dit as die "white witch-hazel" bekend.

Dit word in moerassige woudgebiede vanaf Mosselbaai tot in die noorde van KwaZulu-Natal, in die Drakensberge van Mpumalanga en die oostelike hooglande van Zimbabwe aangetref. In Suid-Afrika kom die ondersoort "T.e. ellipticus" voor. Dit is endemies aan Suid-Afrika en op die SANBI-rooilys word dit as "veilig" gelys.

Hout: Wit, hard en taai, dikwels met 'n swart kern.

Bas: Jong stamme, takkies en stingels is bedek deur fluweelagtige bruin hare, maar word volwasse tot 'n haarlose grysbruin kleur.

Blare: Die blare is beide alternatief en spiraal gerangskik, ellipties tot lansetvormig, met 'n skerp punt en 'n effens meer geronde basis. Volwasse blare is donker, blinkgroen aan die bokant en ligter onder met digte, verroeste roomkleurige hare. Dit is gewoonlik 7 cm lank, maar kan wissel van 5 cm tot 15 cm in lengte, en 2,5 – 7,5 cm breed. Die blaarsteel is 0,5 – 2 cm lank.

Blomme: Wissel in kleur van 'n gelerige groen tot roomkleurig. Die puntige, gegaafde okselstandige of terminale koppe is ongeveer 2 cm in deursnee, en lyk baie soos die Hamamelis s'n in vorm. Manlike en vroulike dele word op aparte blomme gedra, óf op dieselfde of verskillende eksemplare (kan óf eenhuisig of tweehuisig wees). Die plant blom van September tot Desember.

Vrugte: Klein, sag, amper sferiese 5x6cm kapsules wat verdeel in twee kleppe, wat elkeen in homself verdeel. Vrugte word tussen Desember en Februarie gedra.




</doc>
<doc id="83049" url="https://af.wikipedia.org/wiki?curid=83049" title="Pronkonderbos">
Pronkonderbos

Die Pronkonderbos ("Trichocladus grandiflorus") is 'n boom en die grootste van die plaaslike spesies. Die boom kan middelgroot tot groot word. Hulle kom voor in woude, beboste klowe en aan woudrande. Die spesie is nie algemeen nie en kom voor vanaf Durban noordwaarts tot by die Soutpansberg.




</doc>
<doc id="83052" url="https://af.wikipedia.org/wiki?curid=83052" title="Wollerige baakhout">
Wollerige baakhout

Die Wollerige baakhout ("Greyia radlkoferi") is 'n boom wat voorkom aan woudrande, in klowe en langs stroomoewers in die Lebomboberge en die noordelike Drakensberge. Dit is inheems aan Suid-Afrika en is op die SANBI-rooilys as 'veilig' (LC) gelys.

Die onderkant van die blaar is met digte hare bedek wat dit kenmerkend geelwit van kleur maak.




</doc>
<doc id="83069" url="https://af.wikipedia.org/wiki?curid=83069" title="Okahandja">
Okahandja

Okahandja (bynaam Tuindorp van Namibië) is 'n dorp in Namibië in die administratiewe afdeling Otjozondjupa. Dit was 'n vroeëre setel van die Herero's. Gedurende 1840 het dit 'n stasie van die Rynse Sendinggenootskap geword. Die B1-hoofweg gaan deur die dorp.

'n Duitse sendeling van die Londense Sendinggenootskap, Johann Heinrich Schmelen, was die eerste Europeër in die dorp in 1827. In 1844 is twee sendelinge permanent aan die dorp toegeken om dit te besoek, en 'n kerk dateer uit hierdie tydperk. 'n Militêre pos is in Okahandja gestig in 1894, en dit is hierdie datum wat amptelik erken word as die dorp se stigting.

Die naam "Okahandja" beteken "die plek waar twee riviere inmekaar vloei om een wye een te vorm" in Herero.

Maharero en sy seuns, asook Jan Jonker Afrikaner, Hosea Kutako en Clemens Kapuuo is op die dorp begrawe.

Okahandja se bevolking neem vinnig toe. Dit was net meer as 14 000 tydens die 2001-Bevolking- en behuisingsensus, en in 2011 het die inwonertal op 22 639 gestaan. Dis deels weens die hemelhoë eiendomspryse in die hoofstad wat daartoe lei dat mense wat in Windhoek werk, liewer op Okahandja woon en daagliks in- en uitry. Die getal pendelaars het vroeg in 2012 reeds op 600 gestaan.

Die Von Bachdam is net buite Okahandja geleë. Dit lewer die meeste van die water aan Windhoek.

'n Opelug-kuriomark lok toeriste en die dorp dien as die administratiewe sentrum vir die Hererovolk.

'n Stasie is op die Trans-Namibspoorlyn gebou in 1909, wat gelei het tot verdere groei en ontwikkeling in die gebied.




</doc>
<doc id="83135" url="https://af.wikipedia.org/wiki?curid=83135" title="Final Cut Pro">
Final Cut Pro

Final Cut Pro is ’n nie-lineêre videoredigeringstoepassing wat aanvanklik deur Macromedia Inc. en later deur Apple Inc. ontwikkel is. Die mees onlangse weergawe, Final Cut Pro X, werk op ’n Intel-gebaseerde Macintosh-rekenaars met OS X 10.6.8 of nuwer daarop. Die programmatuur laat gebruikers toe om video na ’n hardeskyf (intern of ekstern) te skryf en oor te dra, vanwaar dit geredigeer en verwerk kan word en na ’n aantal formate uitgestuur kan word. In 2011 is ’n totaal herskryfde en opnuut bedinkte nie-lineêre redigeerder deur Apple vrygestel met die laaste oorgeërfde weergawe van Final Cut Pro wat weergawe 7.0.3 was.

Sedert die vroeë 2000’s het Final Cut Pro ’n groot en groeiende gebruikersbasis ontwikkel wat hoofsaaklik uit video-entoesiaste en onafhanklike rolprentmakers bestaan het. Dit het ook vordering gemaak onder rolprent- en televisieredigeerders wat tradisioneel gebruik gemaak het van Avid Technology se Media Composer. Volgens navorsing van SCRI in 2007 het Final Cut Pro 49% van die professionele redigeringsmark in Amerika uitgemaak met Avid op 22%. ’n Gepubliseerde opname deur die Amerikaanse Rolprentredigeerdersgilde in 2008 het aangedui dat 21% van hul lede van Final Cut Pro gebruik maak terwyl ander steeds op ’n Avid-stelsel van een of ander aard gewerk het.




</doc>
<doc id="83196" url="https://af.wikipedia.org/wiki?curid=83196" title="Keibaakhout">
Keibaakhout

Die keibaakhout ("Greyia flanaganii") is eerder 'n struik as 'n klein boom wat veral op die heuwels en in klipperige valleie rondom Grahamstad voorkom. Die wetenskaplike naam gedenk Henry George Flanagan (1861–1919), 'n boer en botanis van Komga in the Oos-Kaap.

Die spesie is endemies aan Suid-Afrika en is op die SANBI-rooilys as 'skaars' (RARE) gelys. Dit kom gewoonlik as indiwidue voor, verspreid in die Oos-Kaap tussen Queenstown en Komga. Daar is minder as 10 subpopulasies bekend, maar dit word nie bedreig nie.

Die onderkant van die blare is met digte hare bedek nes die wollerige baakhout, maar die blaarbasisse is minder gelob.



</doc>
<doc id="83198" url="https://af.wikipedia.org/wiki?curid=83198" title="Blinkblaarwitessenhout">
Blinkblaarwitessenhout

Die Blinkblaarwitessenhout ("Bersama lucens") is 'n middelgroot boom in woudgebiede vanaf Grahamstad tot in die Lebomboberge. Dit is inheems aan Suid-Afrika en is op die SANBI-rooilys as 'veilig' (LC) gelys 

Die vernaamste kenmerk is dat die 1-3 pare pinnas baie glansend, bo donkergroen en onder dofgeel met gelerige are is. Die pinnas is gaafrandig, verdik en golwend. Die vrugte is 20 mm in deursnee en gerimpel.




</doc>
<doc id="83202" url="https://af.wikipedia.org/wiki?curid=83202" title="Pius Langa">
Pius Langa

Pius Langa (25 Maart 1939 – 24 Julie 2013) was die hoofregter van die Konstitusionele Hof van Suid-Afrika. Hy is in 1994 deur Nelson Mandela tot die bank aangestel; word in 2001 die adjunkhoofregter; en is in 2005 deur Thabo Mbeki tot hoofregter bevorder. Hy tree in Oktober 2009 af en is in 2013, op 74 jarige ouderdom, na 'n lang siekbed oorlede.

Pius Nkonzo Langa is op 25 Maart 1939 in Bosbokrand in die Transvaal gebore. Hy verwerf 'n regsgraad van die Universiteit van Suid-Afrika in 1973 en sy LLB in 1976. Hy werk in 'n klerefabriek vanaf 1957 tot 1960, waarna hy as tolk en boodskapper vir die Departement van Justisie aangestel is.

Later word hy 'n aanklaer en 'n landdros. Hy is in Junie 1977 as advokaat van die Hooggeregshof van Suid-Afrika toegelaat. In Januarie 1994 word hy tot senior advokaat bevorder.

Na die beëindiging van apartheid word die Konstitusionele Hof van Suid-Afrika gestig. Langa word, saam met tien ander, as die eerste regters van die hof aangestel. Hy word in Augustus 1997 tot Adjunkpresident bevorder en in November 2001 word hy die Adjunkhoofregter van Suid-Afrika. Hy was effektief vanaf Junie 2005 die land se hoofregter en beklee die pos tot sy aftrede in Oktober 2009.

Langa is op 24 Julie 2013 by die Milpark Hospitaal in Johannesburg, na 'n lang siekbed oorlede.


</doc>
<doc id="83239" url="https://af.wikipedia.org/wiki?curid=83239" title="Sint Stefanus-katedraal">
Sint Stefanus-katedraal

Die Sint Stefanus-katedraal (Duits amptelik: "Domkirche St. Stephan zu Wien", kort "Stephansdom") op Wene se Stephansplatz (Stefanusplein) dien sedert 1365 as domkerk (setel van 'n domkapittel), sedert 1469/1479 as katedraal (biskopsetel) en sedert 1723 as die Rooms-Katolieke aartsbiskop van Wene se metropolitaankerk. 

Die Rooms-Katolieke katedraal, waarna in die Weense volkstaal soms kort as "Steffl" verwys word, word as die bekendste baken van die Oostenrykse hoofstad (en as sy geografiese en simboliese middelpunt) beskou. Dikwels word dit ook die nasionale heiligdom van Oostenryk genoem. Sy naamgewer Sint Stefanus word as die eerste Christelike martelaar beskou. Anders as vergelykbare Middeleeuse hoofstede was Wene oorspronklik nie setel van 'n biskop nie, maar in kerklike belange ondergeskik aan die vorsbiskop van Passau in Beiere. As belangrikste kerk in Wene was Sint Stefanus dus beperk tot die status van parogiekerk. 

Die Sint Stefanus-katedraalprojek het sentraal gestaan in die Huis van Habsburg se voorneme om Wene tot residensiestad van Europese formaat uit te bou en van die katedraal die hofkerk van Oostenrykse heersers, die "Capella regia Austriaca", te maak. Hierby het hertog Rudolf IV 'n leidende rol gespeel.
Die Babenbergse dinastie het eerste pogings onderneem om Wene tot biskopsetel te verhef. Otakar II Přemysl het dieselfde doelwit probeer bereik toe hy die Sint Stefanuskerk ná 'n verwoestende brand vanaf 1258 op groter skaal in die laat-Romaanse styl laat herbou het. Die kerk was die fondament waarop die Habsburgers verder kon bou nadat hulle heersers van Oostenryk geword het. Gedurende Albrecht I se heerskappy het in 1304 boubedrywighede vir 'n nuwe koor begin.

Die rivaliteit met die Huis van Luxemburg het die Habsburgse heersers verder aangespoor. Die Luxemburgse keiser Karel IV was in dié tyd besig om sy regeringsetel Praag tot 'n eersterangse Europese metropool uit te bou - 'n status wat op godsdienstige gebied deur die verheffing van Praag tot aartsbisdom in 1344 weerspieël is. Dit was die aanleiding tot die grootskaalse uitbou van die Sint Vitus-domkerk binne die Praagse kasteelkompleks, die Hradčany.

Die Sint Stefanus-katedraal is met 'n lengte van 107 en 'n wydte van 34 meter, waarvoor 20 000 kubieke meter sandsteen gebruik is, een van die belangrikste voorbeelde van Gotiese boukuns in Oostenryk. Dele van sy laat-Romaanse voorloper uit die tydperk tussen 1230/40 en 1263, wat in opdrag van die biskop van Passau in Beiere opgerig is, het bewaar gebly en vorm die wesfasade, met die twee sogenaamde Heidetorings (op 'n hoogte van 65 meter) aan weerskante. Daar is altesaam vier torings, waarvan die Suidtoring met 136,4 meter die hoogste (en die derde hoogste in Europa) is. Die Noordtoring (68 meter) is nooit voltooi nie. In die voormalige Keiserryk Oostenryk-Hongarye is 'n beperking op die hoogte van kerktorings geplaas - hulle mog nie hoër gebou word as die Sint Stefanus-katedraal se Suidtoring nie. So is byvoorbeeld die Maria-Ontvangenis-domkerk in Linz twee meter laer gebou.

Die Suidtoring word as 'n argitektoniese meesterstuk van sy tyd beskou. Ongeag sy merkwaardige hoogte is sy fondament minder as vier meter diep gelê. Die toring beskik oor 'n stel van altesaam dertien klokke, waarvan elf as die katedraal se hoofklokke dien. Die sogenaamde "Pummerin", die tweede grootste vry swaaiende kerkklok in Europa wat in 1951 nuut gegiet is, hang in die Noordtoring onder 'n toringkap uit die Renaissance-tydperk.

Die onmiddellike omgewing van die katedraal is sedert die 1970's vir motorverkeer gesluit.

Die katedraal is al eeue lank aan 'n verskeidenheid skadelike omgewingsinvloede soos reën, vogtigheid, vors en die gepaardgaande plantegroei (mos en korsmos), maar ook duiwemis blootgestel. Die gebou ondergaan dus voortdurende restourasiewerk. Naas die buitefasades moet ook Gotiese vensterruite, skilderye, fresko's, altare, grafstene, steenvloere en ander bouelemente voortdurend bewerk, gerestoureer en gekonserveer word.

Alle restourasie- en konservasiewerk, maar ook veiligheidstoetse lê reeds sedert die Middeleeue in hande van die sogenaamde "Dombauhütte", 'n nie-winsgewende bouonderneming met 'n jaarlikse begroting van €2,2 miljoen wat 'n twintigtal metselaars en beeldhouers in diens het. Bouelemente word deur hierdie geskoolde vaklui volgens historiese voorbeelde en tegnieke (en grotendeels met historiese werktuie) gerestoureer.

Dele van die katedraal se historiese bouplanne is, net soos dele van die katedraal self en sy orrel, gedurende die Tweede Wêreldoorlog deur 'n brand vernietig. Die "Dombauhütte" is derhalwe besig om 'n argief en dokumentasie van sy restourasiewerk vir toekomstige generasies saam te stel. So is in 1992 fotografiese opnames en fotogrammetriese opmetings van die katedraal onderneem.
Webwerwe
Media


</doc>
<doc id="83244" url="https://af.wikipedia.org/wiki?curid=83244" title="Hugo Chávez">
Hugo Chávez

Hugo Chávez (28 Julie 1954 – 5 Maart 2013) was 'n Venezolaanse politikus en die president van Venezuela vanaf 1999 tot sy dood in 2013. Hy was die leier van die "Vyfde Republiek Beweging" sedert die stigting daarvan in 1997 tot 2007, waarna dit saam met ander partye saamgesmelt het om die "Verenigde Sosialistiese Party van Venezuela" (PSUV) te vorm. Hy was die leier van die PSUV tot in 2012.

Hugo Rafael Chávez Frías is op 28 Julie 1954 in Sabaneta, Barinas gebore. Hy sluit by die weermag aan en stig later die geheime organisasie MBR-200, omdat hy ontevrede met die land se politieke stelsel was. As leier van MBR-200 loods hy in 1992 'n onsuksesvolle staatsgreep teen die regering van president Carlos Andres Peres, waarvoor hy in die tronk beland.

Na sy vrylating stig hy 'n sosialistiese politiese party, die "Vyfde Republiek Beweging" en word in 1998 as presedent van Venezuela verkies. Hy is in 2000 en 2006 tydens sy land se presidensiële verkiesings herverkies. In Oktober 2012 wen hy die verkiesing vir 'n vyfde keer, maar die inhuldiging op 10 Januarie 2013 moes uitgestel word omdat hy vir mediese behandeling in Kuba was en tyd nodig gehad het om te herstel.

Hy is op 5 Maart 2013 as gevolg van kolorektale kanker en respiratoriese versaking oorlede. Hy het sedert Junie 2011 teen kanker baklei. Hy word deur sy drie dogters en een seun oorleef.

Chávez was 'n omstrede en verdelende figuur, tuis sowel as in die buiteland. Hy het soms ondiplomaties na ander wêreldleiers verwys en het per geleentheid die Amerikaanse president George Bush met 'n donkie en die duiwel vergelyk.


</doc>
<doc id="83245" url="https://af.wikipedia.org/wiki?curid=83245" title="Xi Jinping">
Xi Jinping

Xi Jinping (Chinees: 习近平; gebore op 15 Junie 1953) is die sekretaris-generaal van die Kommunistiese Party van China (KPC), die president van die Volksrepubliek China en voorsitter van die land se Sentrale Militêre Kommissie. As sekretaris-generaal is hy ook 'n lid van die KPC Politburo, China se hoofbesluitnemende liggaam.

Xi is op 15 Junie 1953 in Beijing, China gebore. Hy is die seun van die veteraan kommunis, Xi Zhongxun. Sy pa was tydens die Kulturele Rewolusie vervolg, maar het in die 1970's as partysekretaris in 'n suidelike provinsie teruggekeer en as 'n steunpilaar van die destydse leier Deng Xiaoping. 

Die jong Xi is tydens die Kulturele Rewolusie na die platteland gestuur en het jare lank in die dorpie Liangjiahe gebly en was afhanklik van selfstudie. Deur die rehabilitasie van sy pa kon hy chemie aan die Tsinghua Universiteit studeer. Gedurende sy studentedae het hy vir 'n paar weke by 'n landboufamilie in Iowa gebly. Hier het hy ervaar wat die Amerikaanse droom is, wat 'n bron van inspirasie vir sy politieke slagspreuk geword het van die "Chinese droom" (wat sedert 2013 deur die party gebruik word).
Toe begin 'n politieke loopbaan wat gelei het tot partyleierskap in die oostelike provinsies Fujian, Zhejiang en Sjanghai. In Maart 1998 het hy 'n lid van die Nasionale Volkskongres geword. Xi was tussen 1999 en 2002 die goewerneur van Fujian. Tussen 2002 en 2007 was hy goewerneur en hoof van die KPC-party in Zhejiang. Na die afdanking van Chen Liangyu, is Xi na Shanghai verplaas en was vir 'n kort tyd in 2007 die sekretaris van die party. Xi is in Oktober 2007 tot die sentrale leierskap bevorder en opgelei om Hu Jintao op te volg. Hy is in Maart 2008 as vise-president van die Volksrepubliek aangestel. In Oktober 2010 is hy as vise-voorsitter van die party se militêre komitee verkies, 'n posisie wat hom groot mag gegee het oor die militêre apparaat, en wat gewoonlik die intreestap is vir die hoogste leierskap.

Op 15 November 2012 is Xi Jinping verkies tot sekretaris-generaal van die Kommunistiese Party van China en voorsitter van die Sentrale Militêre Raad. Op 14 Maart 2013 is hy verkies tot president van die Volksrepubliek van China. Hy het die versterking van die posisie van die party sy prioriteit gemaak. In Oktober 2017 aanvaar Xi sy tweede termyn as Sekretaris-generaal, en die politieke teorie "Xi Jinping Thought" word in die party se grondwet geskryf.

Xi stel homself voor as 'n beskeie leier, wat hom met baie Chinese mense gewild maak in teenstelling met baie van sy voorgangers. Die begin vir die beeld was in Desember 2013 toe die president middagete in 'n goedkoop restaurant in Beijing koop. Xi staan in die ry, bestel 'n eenvoudige ete en eet saam met die ander gaste; iets waaraan Chinese mense nie van hul leiers gewoond is nie. Terselfdertyd is daar veel meer as dié van sy twee voorgangers, Jiang en Hu, van persoonverheerliking sprake by Xi. Hy word soms "Xi Dada" ('Oom Xi') genoem, hoewel hierdie naam later uit die guns val.

Intern fokus Xi op die bekamping van formalisme, burokrasie, hedonisme en verkwisting. Die stryd teen korrupsie is ook deel hiervan. 'n Anti-korrupsieveldtog is van stapel gestuur, insluitend die gebruik van "shuanggui", 'n prosedure teen korrupsie binne die party waar partylede hul misstappe moet erken. Baie duisende party amptenare is geïnterneerd, en is bevraagteken en mishandel word vir 'n lang tyd sonder enige wettige beskerming of hulp. Die mishandeling is soms so ernstig dat die ondervraagde sterf. Nadat die bekentenisse aldus toegepas is, volg veroordelings en lang tronkstraf. Hoëparty-party-amptenare is ook nie gespaar nie. Byvoorbeeld, Zhou Yongkang, voormalige minister en politburo-lid, is in 2015 skuldig bevind aan korrupsie as gevolg van 'n "shuanggui"-ondersoek. Omdat die korrupsie in die kommunistiese party wydverspreid was en tot groot ergernis onder die bevolking gelei het, het die veldtog die gewildheid van Xi onder die bevolking verhoog.

Ekstern, onder leiding van Xi, probeer die party sy ideologiese greep op die Chinese samelewing verhoog, onder andere deur aktiviste, prokureurs en joernaliste te teiken wat nie aan die partylyn wil voldoen nie. Internet beheer deur die Chinese regering, insluitend deur middel van internet sensuur, het ook verder toegeneem onder Xi se bewind. Daarbenewens verhoog die druk op die Christendom in China onder die bewind van Xi.

Op 1 Augustus 2017, tydens die 90ste herdenking van die Volksbevrydingsleër, het hy gesê : 

Die 13de Chinese volkskongres het in Maart 2018 die bepalings geskrap dat iemand slegs twee termyne president kan wees. Dit het dit moontlik gemaak vir Xi om na 2023 as president aan te bly, wanneer sy tweede termyn verstryk. Die besluit word algemeen gesien as 'n teken van die mag van Xi, wat sedert Mao Zedong as die sterkste leier in China beskou word.

Op 2 Januarie 2019 het Xi 'n toespraak gelewer omdat 40 jaar vroeër, op 1 Januarie 1979, China besluit het om op te hou om op 'n aantal Taiwanese eilande, die Matsu-argipel en Kinmen, van die Chinese kus te skiet. Xi het gesê hy wou 'n vreedsame hereniging met Taiwan hê, maar het nie geweld uitgesluit nie. Hy het gesê dat Taiwan weer na China moet "luister". Xi het beklemtoon dat hy nie buitelandse inmenging in Taiwan duld nie omdat dit 'n interne saak is. Xi se stellings was meer bedreigend as normaal. Tsai Ing-wen, die Taiwanse president, het gesê in 'n opmerking dat Taiwan nie deel sal word van een groot China nie. In 2016 het China alle amptelike bande met Taiwan verbreek nadat Tsai Ing-wen van die Demokratiese Progressiewe Party (DPP) as president verkies is.

Xi is getroud met Ke Lingling, die dogter van Ke Hua, 'n ambassadeur in Brittanje in die vroeë 1980's. Hulle is binne 'n paar jaar geskei. Die twee het gesê dat hulle "byna elke dag" baklei, en na die egskeiding het Ke na Engeland getrek.

Xi het in 1987 met die bekende Chinese sangeres Peng Liyuan getrou. Peng Liyuan, 'n huishoudelike naam in China, was beter bekend aan die publiek as Xi voor sy politieke vooruitgang. Die egpaar het dikwels uitmekaar geleef, hoofsaaklik as gevolg van hul geskeide werkslewe. Xi en Peng het 'n dogter genaamd Xi Mingze, wat in die lente van 2015 aan die Harvard Universiteit gegradueer het. By Harvard het sy 'n pseudoniem gebruik en in sielkunde en Engels gestudeer. Xi se familie het 'n huis in Jade Spring Hill, 'n tuin en woongebied in die noordweste van Beijing, bestuur deur die sentrale militêre komitee.

Peng het Xi as hardwerkend en beskeie beskryf: "As hy by die huis kom, het ek nog nooit die gevoel gehad dat daar 'n leier in die huis is nie, in my oë is hy net my man." Peng het 'n meer sigbare rol gespeel as China se "eerste vrou" in vergelyking met haar voorgangers; Sy het die ontmoeting met die Amerikaanse eerste vrou Michelle Obama tydens haar hoëprofielbesoek aan China in Maart 2014 georganiseer. Xi is in 2011 beskryf in die "Washington Post" deur diegene wat hom as "pragmaties, ernstig, versigtig, hardwerkend, beskeie en terughoudend" ken. Hy is beskryf as 'n goeie soeker vir oplossings van probleme en "oënskynlik ongeinterseer in die eienskappe van 'n hoë funksie". Hy is bekend as 'n bewonderaar van Amerikaanse films soos "Saving Private Ryan", "The Departed" en "The Godfather". Hy het ook die onafhanklike rolprentmaker Jia Zhangke geprys.

In Junie 2012 het Bloomberg berig dat lede van Xi se uitgebreide familie beduidende sakebelange het, hoewel daar geen bewyse was dat hy ingegryp het om hulle te help nie. Die Bloomberg webwerf is geblokkeer op die vasteland van China in reaksie op die artikel. Sedert Xi 'n teenkorrupsieveldtog begin het, het "The New York Times" berig dat lede van sy familie hul besigheids- en eiendomsbeleggings in 2012 verkoop het.Familielede van hooggeplaaste Chinese amptenare, insluitend sewe huidige en voormalige leiers van die Politburo van die Kommunistiese Party van China, word in die Panama-dokumente genoem, insluitende Deng Jiagui, die swaer van Xi. Deng het twee posbusmaatskappye in die Britse Maagde-eilande gehad, terwyl Xi 'n lid was van die Staande Komitee van die Politburo, maar dit is toegemaak toe Xi die algemene sekretaris van die Kommunistiese Party in November 2012 geword het.


</doc>
<doc id="83246" url="https://af.wikipedia.org/wiki?curid=83246" title="Park Geun-hye">
Park Geun-hye

Park Geun-hye (Koreaans: 박근혜, [pak‿k͈ɯn.hje]; gebore op 2 Februarie 1952 in Daegu) is 'n Suid-Koreaanse politikus wat tussen 2013 en 2017 die amp van president van Suid-Korea beklee het. Sy is die tweede dogter van Park Chung-hee, 'n voormalige president van Suid-Korea. Sy is op 19 Desember 2012 as die president van die land verkies. Op 25 Februarie 2013 word sy ingesweer en word die eerste vrou in die geskiedenis om die pos te beklee.

Sy het vanaf 1974 tot 1979 tydens haar pa se bewind as eerste dame van Suid-Korea opgetree nadat haar moeder op 15 Augustus 1974 vermoor is. Haar vader is op 26 Oktober 1979 deur 'n lid van die Koreaanse geheime diens in die Blou Huis doodgeskiet.

Park is 'n lid van die konserwatiewe Saenuri-party (Hannara-dang). Sy het van 17 Desember 2011 tot 15 Mei 2012, asook tussen 2004 tot 2006, as die voorsitter van die party gedien. Sy is as een van die invloedrykste politici in Suid-Korea beskou. Ná langdurige proteste en betogings oor beweerde korrupsie is Park Geun-hye op 10 Maart 2017 deur Suid-Korea se grondwetlike geregshof van haar amp onthef. Op 6 April 2018 is Park Geun-hye aan korrupsie skuldig bevind en tot 24 jaar tronkstraf gevonnis.


</doc>
<doc id="83248" url="https://af.wikipedia.org/wiki?curid=83248" title="London Transport Museum">
London Transport Museum

Die London Transport Museum, of kort LT Museum in die Londense distrik Covent Garden is daarop gemik om die Britse hoofstad se vervoererfenis te bewaar en insae te lewer in die historiese ontwikkeling van vervoermiddels. Die museum se uitstalstukke het hul oorsprong merendeels in die versamelings van "London Transport", die plaaslike openbare vervoermaatskappy, maar sedert die stigting van "Transport for London (TfL)" - 'n sambreelliggaam en plaaslike regeringsinstelling wat die openbare vervoerstelsel van Groter Londen bestuur en koördineer - in 2000 is die museum se fokus uitgebrei om alle aspekte van vervoer in die stad te dek.

Die museum beskik oor twee persele in Londen. Die hoofgebou in Covent Garden gebruik die naam van sy moederinstelling, soms met die agtervoegsel "Covent Garden", en is daagliks oop. 'n Tweede perseel in Acton staan as die "London Transport Museum Depot" bekend en dien hoofsaaklik as stoorhuis wat op gewone besoekersdae dwarsdeur die jaar besigtig mag word.



</doc>
<doc id="83249" url="https://af.wikipedia.org/wiki?curid=83249" title="Phongolo-natuurreservaat">
Phongolo-natuurreservaat

Phongolo Natuurreservaat is 'n natuurreservaat tussen Pongola en Mkhuze op die N2 in Maputaland, KwaZulu-Natal, Suid-Afrika. Die reservaat is op 13 Junie 1894 deur president Paul Kruger geproklameer. Dit word deur "Ezemvelo KZN Wildlife" bedryf. Die privaat grondeienaars, stamgebonde gemeenskappe en die regering werk nou saam om 'n ekologiese en sosio-ekonomies lewensvatbare Groot Vyf-reservaat te vorm. 

Sedert die bou van die Pongolapoortdam, wat die vierde grootste dam in Suid-Afrika is, is 'n groot deel van die park tans onderwater. Tiervis kan hier gevang word en die voëllewe is uitsonderlik.

Omdat die naaste dorp, Pongola 43km van die kamp geleë is, moet alle nodige proviand saamgeneem word. Besoekers moet ook voorsorg teen malaria neem.



</doc>
<doc id="83251" url="https://af.wikipedia.org/wiki?curid=83251" title="Maputaland">
Maputaland

Maputaland is 'n natuurlike streek van Suider-Afrika. Dit is in die noordelike deel van die provinsie van KwaZulu-Natal tussen eSwatini en die kus geleë. In 'n wyer sin kan dit ook die suidelike streek van Mosambiek insluit. Die voëlroetes en koraalriwwe aan die kus is groot toeriste-aantreklikhede.

Maputaland word begrens deur die Lebomboberge in die weste en die Indiese Oseaan in die ooste. Dit beslaan 'n gebied van ongeveer 10,000 km2, wat benaderd vanaf die dorp Hluhluwe en die noordelike dele van die iSimangaliso-vleilandpark na die grens tussen Mosambiek en Suid-Afrika strek, of selfs oor die grens tot by Maputo in Mosambiek.

Die meestal plat streek voer die Phongolo- en Mkhuzeriviere. Hierdie streek bevat die meeste vene van Suid-Afrika.

Die Suid-Afrikaanse deel van Maputaland was vroeër bekend as Tongaland, so vernoem na die Tsonga-stam wat hier woon. Op 11 Junie 1895 is Tongaland deur Groot Brittanje geannekseer.

'Tongaland', die naam van die tradisionele streek van die Tsonga, word nie meer algemeen gebruik nie. Dit kan egter steeds in wetenskaplike studies gevind word, sowel as in die name van sekere spesies, soos die Tongaland kannibaal-slak ("Natalina wesseliana").



</doc>
<doc id="83254" url="https://af.wikipedia.org/wiki?curid=83254" title="Australiese nasionale krieketspan">
Australiese nasionale krieketspan

Die Australiese nasionale krieketspan is die nasionale krieketspan van Australië. Dit is die gesamentlike oudste span in toetskrieket, wat hul eerste toets reeds in 1877 teen Engeland gespeel het. Die span speel ook internasionale eendagwedstryd-krieket en Twintig20 internasionale krieket, hulle was deel van beide die eerste EDI, teen Engeland in die 1970–1971 seisoen en die eerste Twintig20 Internasionaal, teen Nieu-Seeland in die 2004–05-seisoen, en wen ook albei wedstryde. Die span trek hoofsaaklik sy spelers van die spanne wat in die Australiese binnelandse kompetisies speel – die Sheffield Shield, die Australiese tuis-eendagreeks en die Big Bash-liga.
Die Australiese krieketspan het al 820 toetswedstryde gespeel, 386 gewen, 222 verloor, 210 was onbeslis en twee gelykop. Australië is tans vyfde op die IKR-ranglys in toetse, vierde in eendagwedstryde en vierde in T20Is soos deur die IKR bepaal.




</doc>
<doc id="83256" url="https://af.wikipedia.org/wiki?curid=83256" title="Indiese nasionale krieketspan">
Indiese nasionale krieketspan

Die Indiese nasionale krieketspan, met die byname die "Men in Blue" en "Team India", is die nasionale krieketspan van Indië. Dit word beheer en geadministreer deur die Raad vir Beheer van Krieket in Indië (BCCI), dit is 'n volle lid van die Internasionale Krieketraad (IKR) met toets- en EDI-status.
Hoewel die spel krieket reeds in die 18de eeu na Brits-Indië gebring is deur Europese handelsmatrose, en die eerste krieketklub in Indië al in 1792 in Kalkutta gestig is, het Indië se nasionale krieketspan eers hul eerste toets op 25 Junie 1932 op Lord’s in Engeland gespeel. Hulle word die sesde span om toetskrieketstatus te ontvang. In sy eerste vyftig jaar van internasionale krieket was Indië een van die swakste spanne in internasionale krieket, hulle wen slegs 35 van die 196 toetse wat hul gespeel het gedurende dié tydperk.

Die Indiese krieketspan is tans eerste op die IKR-ranglys in toetse, tweede in eendagwedstryde en vyfde in T20Is soos deur die IKR bepaal. Tans is Virat Kohli hulle kaptein in alle vorms van die spel en Ravi Shastri is die afrigter. Onder die leierskap van Dhoni hou die Indiese span die nasionale rekord vir die meeste opeenvolgende EDI-oorwinnings (nege oorwinnings) en tree na vore as een van die gedugste spanne in internasionale krieket. Die Indiese krieketspan ding in kragmetings mee teen ander toetsspelende lande, veral met Pakistan, die politieke aartsvyand van Indië. Die afgelope tyd het tweestryde met lande soos Australië, Engeland en Suid-Afrika ook bekendheid verwerf.



</doc>
<doc id="83260" url="https://af.wikipedia.org/wiki?curid=83260" title="Pakistanse nasionale krieketspan">
Pakistanse nasionale krieketspan

Die Pakistanse nasionale krieketspan, met die byname "Shaheens" (letterlik: "valke"), "Green Shirts", "Men in Green" en "Cornered Tigers", is die nasionale krieketspan van Pakistan. Krieket in Pakistan word geadministreer en beheer deur die Pakistanse Krieketraad (PCB) en die land is 'n volle lid van die Internasionale Krieketraad (IKR). Die span neem deel aan Toetse, EDI en Twintig20 internasionale krieketwedstryde. Tans beklee Pakistan die sewende posisie op die IKR-ranglys vir toetskrieket, en die sesde en eerste posisies vir EDI's en T20's onderskeidelik.

Pakistan het reeds 423 toetse gespeel, 136 gewen, 128 verloor en 159 keer gelykop. Die span het die derde beste wen-verloor-verhouding in toetskrieket van 1.06 en die vyfde beste algehele wenpersentasie van 32,15%. Pakistan ontvang toetsstatus op 28 Julie 1952 na 'n aanbeveling deur Indië, en maak sy buiging teen Indië op Feroz Shah Kotla-stadion, Delhi, in Oktober 1952 met Indië wat wen met 'n beurt en 70 lopies. Gedurende die 1940's het 'n paar Pakistani-spelers ook toetskrieket vir die Indiese krieketspan gespeel voor die totstandkoming van die staat Pakistan in 1947.

Pakistan het 823 EDIs gespeel, 438 gewen, 360 verloor, 8 eindig gelykop en 17 met geen uitslag. Pakistan was die Krieketwêreldbeker 1992-kampioene, asook naaswenners in die 1999-toernooi en die huidige Asiatiese kampioene. Pakistan, in samewerking met ander lande in Suid-Asië, het as gasheer vir die 1987- en 1996-toernooie opgetree, met die 1996-eindstryd gehou in die Gaddafistadion in Lahore. Die span het ook in 81 Twintig20 internasionale wedstryde gespeel, die meeste van enige span. Hulle wen 49, verloor 30 en deel 2. Pakistan het die 2009 ICC Wêreldbeker Twintig20 gewen en was die naaswenners in die eerste toernooi in 2007. Hulle was die algehele wenners van die Asiatiese Toetskampioenskap van 1999.



</doc>
<doc id="83262" url="https://af.wikipedia.org/wiki?curid=83262" title="Obeliai">
Obeliai

Obeliai is 'n klein stad in Litaue se Rokiškis-distrik. Die omliggende gebied staan as "klein Switserland" bekend, omrede se baie mere en natuurskoon. Die plek beskik oor 'n treinstasie, maar dit het in onbruik verval. Die eerste verwysing na Obeliai strek terug na die 16de eeu.

Joe Slovo, 'n voormalige Suid-Afrikaanse politikus en leier van die Suid-Afrikaanse Kommunistiese Party, is in 1926 hier gebore.

In Augustus 1941 is al die Joodse inwoners van die dorp en die omliggende dorpe deur die Nazi's in die Antanašė-woud vermoor. Die inwoners moes hulle eie grafte grou, waarna hulle geskiet en toegegooi is. Volgens amptelike verslae van die Duitse weermag is 1 160 Jode, waaronder 112 mans, 627 vroue, en 421 kinders op 25 Augustus 1941 gedood.

Obeliai ontvang stadsregte in 1957. Die stad se wapen is op 8 Augustus 1993 toegestaan. Geen wapen is voor dit gebruik nie.


</doc>
<doc id="83263" url="https://af.wikipedia.org/wiki?curid=83263" title="Atomium">
Atomium

Die Atomium is 'n monument in die Belgiese hoofstad Brussel. Die Atomium is, saam met die Manneken Pis en die Groot Markplein van Brussel, een van die stad se gewildste landmerke. CNN het dit as Europa se mees bisarre gebou aangewys.

Die gebou is oorspronklik vir die Brusselse Wêreldtentoonstelling van 1958, die sogenaamde "Expo 58", opgerig. Dit is deur die ingenieur Mozart en argitekte André en Jean Polak ontwerp. Die struktuur is 102 m hoog. Die nege 18 meter breë sfere van vlekvrye staal is met mekaar verbind om die struktuur van 'n ysterkristal wat 165 miljard keer vergroot is te vorm.

Buise verbind die sfere langs die 12 sye van die kubiese struktuur en die hoekpunte is met 8 buise na die middelste sfeer verbind. Die buise bevat roltrappe en 'n hysbak wat toegang tot die uitstalruimtes en ander openbare ruimtes in die sfere verleen. Die boonste sfeer bied 'n panoramiese uitsig oor Brussel.

Die gebou sou volgens die oorspronklike plan vir ses maande gebruik en daarna gesloop word. Na die tentoonstelling word egter besluit om die gebou, wat ondertussen baie gewild en bekend geword het, so te laat.

België was tot 1 Januarie 2015 een van dié lande wat nie die vryheid van panorama erken het nie. Die outeursregte van hierdie argitekteur het daarom berus by die ingenieurs André Waterkeyn (oorlede in 2005), André Polak (oorlede in 1988) en Jean Polack (oorlede in 2012) en afbeeldings van hierdie gebou kon nie op Wikipedia gewys word nie, omdat hulle regte nog 70 jaar ná hulle dood bly bestaan. Baie gebruikers se foto's is daarom gewis. Die Belgiese parlement het egter besluit om dit te wysig.


</doc>
<doc id="83264" url="https://af.wikipedia.org/wiki?curid=83264" title="Roltrap">
Roltrap

'n Roltrap is gemeganiseerde trappe. 'n Tipe roterende vervoerband word ingespan om mense tussen die vloere van 'n gebou te beweeg. Mense kan opklim en sal dan aan die bokant of onderkant afgelewer word (afhangende of die roltrap boontoe of ondertoe beweeg). Roltrappe is meestal van twee armleunings voorsien wat teen dieselfde spoed as die trappe beweeg.

Roltrappe kom gewoonlik in pare voor, een wat op en een wat af beweeg. Dit word algemeen in winkelsentrums, lughawens, hotelle en so meer aangewend en kan groot groepe mense gelyktydig akkommodeer. As dit breek, of as die krag af gaan, kan roltrappe as gewone trappe aangewend word.

Die toestel bestaan ​​uit 'n elektriese motor met 'n ketting van individuele trappe wat in mekaar in hak. Dit beweeg op 'n spoor wat die trappe heeltyd horisontaal hou soos dit roteer.

Charles Seeberger het die eerste roltrap gemaak en dit in 1897 as 'n trekpleister op Coney Island in New York Stad installeer. Hy het by die "Otis Elevator Company" gewerk wat die eerste kommersiële roltrap vir die wêreldtentoonstelling van 1900 in Parys vervaardig het. Die Amerikaanse uitvinder Nathan Ames het in 1899 patentregte op die roltrap verkry.




</doc>
<doc id="83265" url="https://af.wikipedia.org/wiki?curid=83265" title="Juliana van Nederland">
Juliana van Nederland

Juliana Louise Emma Marie Wilhelmina van Oranje-Nassau (Den Haag, 30 April 1909 – Soestdijk, 20 Maart 2004) was vanaf 4 September 1948 tot en met 30 April 1980 die koningin van die Nederlande.

Sy het onder andere die titels prinses van die Nederlande, prinses van Oranje-Nassau, hertogin van Mecklenburg en prinses van Lippe-Biesterfeld gehad. Juliana was getroud met prins Bernhard van Lippe-Biesterfeld.

Sy staan in 1949 soewereiniteit aan Indonesië toe.


</doc>
<doc id="83266" url="https://af.wikipedia.org/wiki?curid=83266" title="Coney Island">
Coney Island

Coney Island is 'n skiereiland (voorheen 'n losstaande eiland) in die suide van Brooklyn, New York, in die Verenigde State van Amerika.

Coney Island het 'n strand aan die Atlantiese Oseaan. Die stadsdeelte het 'n inwonertal van 60 000 mense op die westelike deel van die skiereiland. Coney Island word omring deur "Sea Gate" in die weste, "Brighton Beach" en "Manhattan Beach" in die ooste en "Gravesend" in die noorde.

Die gebied was veral gewild onder vakansiegangers met verskeie parke en oorde wat hul piek aan die begin van die 20ste eeu beleef het. Na die Tweede Wêreldoorlog verloor die plek sy gewildheid. Meer onlangs het dit 'n oplewing beleef met die opening van die "MCU Park"-stadion, die tuisveld van die "Brooklyn Cyclones"-bofbalspan.


</doc>
<doc id="83268" url="https://af.wikipedia.org/wiki?curid=83268" title="Willis-toring">
Willis-toring

Die Willis-toring (Engels: "Willis Tower", beter bekend as die Sears-toring, "Sears Tower") is 'n wolkekrabber in Chicago, Illinois in die Verenigde State van Amerika. Fazlur Khan en Bruce Graham het die gebou ontwerp en die maatskappy "Sears, Roebuck and Company" het dit in Augustus 1970 befonds. Die 442 m (1 451 vt) hoë gebou is in 1973 voltooi en het 108 verdiepings. Dit was sedert die oprigting tot in 1996 die hoogste wolkekrabber ter wêreld. In 2009 is die wolkekrabber se naam vanaf die "Sears-toring" na sy huidige naam verander.



</doc>
<doc id="83276" url="https://af.wikipedia.org/wiki?curid=83276" title="Brooklyn, New York">
Brooklyn, New York

Brooklyn is een van die vyf stadsdele (Engels: "boroughs") van New York in die Verenigde State van Amerika. Met meer as 2,5 miljoen mense het Brooklyn meer inwoners as enige van die ander stadsdele, hoewel dit die tweede grootste in terme van oppervlakte is. Brooklyn is op die westelike deel van Long Island geleë. Die East River skei dit van Manhattan. Brookyn se enigste landsgebonde grens is met Queens.

Brooklyn is 'n nywerheids- en hawegebied. Dit is bekend as ’n deel van die stad waar mense van baie verskillende rasse woon. Mense van Brooklyn het dikwels ’n sterk aksent wat maklik herkenbaar is.

Brooklyn is na 'n Nederlandse dorp, "Breukelen" genoem. Die eerste Europeërs wat hier gewoon het was Nederlanders. Toe hulle daar aangekom het, was daar reeds inheemse Amerikaners, genaamd die "Lenape". Die Nederlanders stig die stad in 1634 as 'n deel van die kolonie van die Nuwe Nederland.

Broolyn was 'n onafhanklike stad tot in 1898 toe die inwoners gestem het om by die groter New York aan te sluit. Vandag is Brooklyn 'n tuiste vir mense van verskeie kulture en etniese agtergronde.

Die Brooklyn-brug is 'n bekende landmerk in Brooklyn. Dit oorkruis die "East River" en verbind Brooklyn met Manhattan. Die grootste brug in New York Stad verbind Brooklyn met Staten-eiland. Brooklyn is een van die bekendste stadsdele van New York.








</doc>
<doc id="83279" url="https://af.wikipedia.org/wiki?curid=83279" title="Proklamasiedag">
Proklamasiedag

Proklamasiedag is die naam van 'n amptelike of nie-amptelike vakansiedag of ander herdenking wat 'n belangrike proklamasie herdenk. In sommige gevalle kan dit die dag van, of die herdenking van 'n monarg se troonbestyging wees. Dit kan ook die onafhanklikheid van 'n land vier, die beëindiging van 'n oorlog, of selfs die bekragtiging van 'n belangrike verdrag.

Enkele voorbeelde:



</doc>
<doc id="83280" url="https://af.wikipedia.org/wiki?curid=83280" title="Ibero-Amerika">
Ibero-Amerika

Ibero-Amerika (Spaans: "Iberoamérica", Portugees: "Ibero-america") is 'n versamelnaam vir lande op die Amerikaanse kontinent waar Spaans of Portugees die voertaal is. Dit word onderskei van Latyns-Amerika, wat ook Franssprekende lande insluit.

In 'n wyder sin omvat Ibero-Amerika ook die Iberiese Skiereiland, oftewel Spanje, Portugal en Andorra. Hierdie lande het 'n histories-kulturele verbintenis. Hulle organiseer sedert die jare '90 van die 20ste eeu reëlmatig gesamentlike konferensies.





</doc>
<doc id="83281" url="https://af.wikipedia.org/wiki?curid=83281" title="Auguste en Louis Lumière">
Auguste en Louis Lumière

Die Lumière-broers (Frans [lymjɛːʁ]), Auguste Marie Louis Nicolas [oɡyst maʁi lwi nikɔla] (19 Oktober 1862, Besançon, Frankryk – 10 April 1954, Lyon) en Louis Jean [lwi ʒɑ̃] (5 Oktober 1864, Besançon, Frankryk – 6 Junie 1948, Bandol), was Franse sakemanne en filmpioniers. Met die uitvinding van die "cinématographe", die wêreld se eerste projeksieapparaat, word hulle van die grondleggers van kinematografie. Louis Lumière word ook dikwels as "die vader van die kinema" beskryf.

In 1895 vertoon die Lumière-broers vir die eerste keer bewegende prente aan 'n betalende gehoor.



</doc>
<doc id="83282" url="https://af.wikipedia.org/wiki?curid=83282" title="Spaans-Amerika">
Spaans-Amerika

Spaans-Amerika of Hispano-Amerika (Spaans: "Hispanoamérica") is 'n versamelnaam vir lande op die Amerikaanse kontinent waar Spaans die voertaal is. Dit word onderskei van Latyns-Amerika wat ook die Portugees en Franssprekende lande insluit.

Hierdie lande het kultuur-historiese bande met mekaar en met Spanje, waarvan hulle vroeër kolonies was. In al hierdie lande is Spaans die belangrikste taal, wat sy amptelike status soms met een of meer inheemse tale deel (soos Guaraní, Quechua, Aymara, Nahuatl of Mayathan). Hierdie lande is oorheersende Rooms-Katoliek.

Spaans-Amerika verskil van die sogenaamde Ibero-Amerika in die opsig dat laasgenoemde Spaans-Amerika en Brasilië (voorheen "Portugees Amerika"​​) omvat, en vir sommige toepassings ook die Iberiese Skiereiland (Portugal, Spanje en Andorra) insluit.

Spaans-Amerika verskil van Latyns-Amerika, wat Spaans-Amerika, Brasilië, asook die voormalige Franse kolonies in die westelike halfrond omvat.



</doc>
<doc id="83286" url="https://af.wikipedia.org/wiki?curid=83286" title="Mahendra Singh Dhoni">
Mahendra Singh Dhoni

Mahendra Singh Dhoni (7 Julie 1981 in Ranchi) is 'n Indiese krieketspeler wat die voormalige kaptein van die Indiese nasionale krieketspan was. Hy het onder meer tydens die Krieketwêreldbeker 2007, Krieketwêreldbeker 2011, Krieketwêreldbeker 2015 en Krieketwêreldbeker 2019 vir Indië gespeel.

Hy is 'n aanvallende, regterhandse middelordekolwer en paaltjiewagter. Hy word wyd beskou as een van die beste teikenjagters in eendagkrieket. Hy maak sy debuut in 'n Internasionale eendagwedstryd (EDI) in Desember 2004 teen Bangladesj, en 'n jaar later speel hy sy eerste toets teen Sri Lanka.

Mahendra Singh Dhoni was die kaptein van Indië in al drie vorms van die spel. Sy toets- en eendagrekord is die beste van alle Indiese kapteins tot op hede. Hy het die eendagkapteinskap oorgeneem by Rahul Dravid in 2007 tydens die span se eerste bilaterale eendagreeks oorwinnings in Sri Lanka en Nieu-Seeland. Onder sy kapteinskap het Indië die 2007 ICC Wêreldbeker Twintig20, die CB-reeks van 2007-08, die 2010 Asië-beker, die Krieketwêreldbeker 2011 en die 2013 ICC Kampioenetrofee gewen. In die eindstryd van die Krieketwêreldbeker 2011 behaal Dhoni 91 lopies van net 79 balle om Indië tot 'n oorwinning te lei waarna hy as die Speler-van-die-Wedstryd aangewys is. Ná hy toetskaptein word in 2008, lei hy die span tot reeksoorwinnings in Nieu-Seeland en Wes-Indië en verower ook die Border Gavaskar-trofee in 2008, 2010 en 2013. In 2009 het Dhoni se bydrae daartoe gelei dat die Indiese span een posisie opskuif (vir die eerste keer) op die IKR-ranglys. In 2013, onder sy kapteinskap, het Indië die eerste span in meer as 40 jaar geword om Australië te klop in 'n toetsreeks. Dhoni is die eerste kaptein om al die ICC-trofees te wen, hy behaal dié prestasie toe Indië vir Engeland wen in die Kampioene-trofee in Engeland in Junie 2013. Hy is ook kaptein van die Chennai Super Kings wat oorwinnings in die 2010 en 2011 seisoene van die Indiese Premier League behaal, asook die 2010 Kampioeneliga Twintig20 inpalm.



</doc>
<doc id="83287" url="https://af.wikipedia.org/wiki?curid=83287" title="Iberiese Skiereiland">
Iberiese Skiereiland

Die Iberiese Skiereiland is die deel van Europa wat suid van die Pireneë-bergreeks lê. Die skiereiland word omring deur die Middellandse See, die Atlantiese Oseaan en die Golf van Biskaje. Dit het 'n oppervlakte van 582 530 km². Van die belangrikste riviere sluit in Ebro, Taag, Douro, Guadiana en Guadalquivir. Die belangrikste stede is die twee hoofstede van Portugal en Spanje, onderskeidelik Lissabon en Madrid, asook Barcelona, Málaga, Porto, Sevilla en Valencia.

Die volgende lande en gebiede lê gedeeltelik of ten volle op die Iberiese Skiereiland:

Die volgende tale word in die gebied gepraat:



</doc>
<doc id="83288" url="https://af.wikipedia.org/wiki?curid=83288" title="Suid-Afrikaanse Lugdiens-vlug 228">
Suid-Afrikaanse Lugdiens-vlug 228

Vlug 228 van die Suid-Afrikaanse Lugdiens was 'n geskeduleerde vlug vanaf die Jan Smuts Lughawe in Johannesburg, Suid-Afrika na Heathrow in Londen. Die vliegtuig het in Windhoek in Suidwes-Afrika (die hedendaagse Namibië) oorgestop. Kort nadat dit weer opgestyg het, het dit in die grond in gevlieg. Vyf passasiers oorleef, maar 123 kom in die ongeluk om. Die daaropvolgende ondersoek toon dat die ongeluk deur 'n fout van die vlieëniers veroorsaak is. Tot hede is dit die dodelikste vliegongeluk wat nog in Namibië plaasgevind het.

Vlug 228 van die Suid-Afrikaanse Lugdiens was 'n geskeduleerde vlug wat op 20 April 1968 met 'n Boeing 707-300C, met registrasienommer ZS-EUW, onderneem is. Die vlug was geskeduleer om vanaf Johannesburg, deur Windhoek, Luanda, Las Palmas en Frankfurt na Heathrow in Londen te vlieg.

Die eerste been van die vlug, onder beheer van kaptein Eric Ray Smith, vanaf Johannesburg na die JG Strijdom-lughawe in Suidwes-Afrika, het sonder voorval verloop. Lugvrag is op- en afgelaai en 'n verdere 46 passasiers het aan boord geklim. 

Die vliegtuig was slegs 6 weke oud toe dit om 18:49 GMT (20:49 plaaslike tyd) vanaf aanloopbaan 08 op Windhoek opgestyg het. Dit was 'n donker maanlose nag, met min (indien enige) ligte oos van die aanloopbaan. Volgens die amptelike verslag het die vliegtuig die lughawe in 'n "swart gat" verlaat.

Die vliegtuig klim aanvanklik tot 'n hoogte van 650 voet (200 m) bokant die grondvlak, plat dan na 30 sekondes af en begin om te daal. Na vyftig sekondes vlieg dit met volle vlugkonfigurasie teen 'n spoed van ongeveer 271 knope (502 km/h) in die grond in.

Die vier enjins het eerste die grond getref, wat vier slote in die grond geploeg het voordat die res van die vliegtuig die grond getref en verbrokkel het. Twee brande breek onmiddellik uit toe die brandstof in die vlerke ontvlam.

Die ongelukstoneel was slegs 5,3 kilometer vanaf die punt van die aanloopbaan, maar nooddienste het as gevolg van die ruwe terrein 40 minute geneem om die toneel te bereik.

Aanvanklik oorleef nege passasiers, wat in die voorste gedeelte van die romp gesit het, maar twee is kort daarna oorlede, en 'n verder twee 'n paar dae later. Dit bring die aantal ongevalle op 123 passasiers en bemanning te staan.

Die ondersoek is bemoeilik omrede die vliegtuig nie oor 'n vlugopnemer of kajuitstemopname beskik het nie. Hierdie toestelle is sedert 1 Januarie 1968 verpligtend, maar die lugredery se onvermoë om dit aan te koop, beteken dat verskeie SAL-vliegtuie, insluitend ZS-EUW, nog nie daarmee toegerus was nie. Kaptein Smith het 4 608 vliegure met die Boeing 707 agter die blad gehad, maar slegs een uur op die nuwe tipe 334C, waarvoor daar wel opleiding was.

Die amptelike ondersoek bevind dat die vliegtuig se vier enjins in 'n werkende toestand was, en dat die primêre fout by die kaptein en sy eerste offisier lê, en dat hulle "gefaal het om te klim en 'n veilige hoogte te handhaaf deur nie op die instrumente ag te slaan nie". Die derde vlieënier, wat die radio beman het, en nie die instrumente van sy posisie kon sien nie, is van alle blaam onthef.

Sekondêre faktore wat tot die ongeluk bygedra het sluit in:

Ná die ondersoek, asook ondersoeke van soortgelyke voorvalle, bepaal die Federale Lugvaartadministrasie dat 'n grondhoogte-waarskuwingstelsel sal help om sulke ongelukke te voorkom. Nuwe regulasies is op Februarie 1972 ingevoer wat bepaal dat alle straalvliegtuie van so 'n stelsel voorsien moet wees.



</doc>
<doc id="83289" url="https://af.wikipedia.org/wiki?curid=83289" title="Robberg-skiereiland">
Robberg-skiereiland

Robberg-skiereiland is 'n skiereiland sowat 8km vanaf Plettenbergbaai. Die hele skiereiland is 'n natuurreservaat. Daar is verskeie staproets op die skiereiland. Fynbos bedek die hele skiereiland. Die skaars blouduiker kom ook op die eiland voor. Hengel word toegelaat in die natuurreservaat mits oor die nodige permitte bekik word. Daar is ook oornag geriewe op Robberg. Die hoogste punt is 148.5 m bo seevlak. Walvisse, seeleeu's en dolfyne word ook besigtig vanaf Robberg. Verskeie voël spesies kom op Robberg voor. Die Cape Seal-vuurtoring is op die verste punt van die skiereiland.



</doc>
<doc id="83291" url="https://af.wikipedia.org/wiki?curid=83291" title="Witessenhout">
Witessenhout

Die Witessenhout ("Bersama tysoniana") is 'n middelgroot boom wat voorkom in woude en aan woudrande vanaf Grahamstad tot in die Lebomboberge. Dit is inheems aan Suid-Afrika en is op die SANBI-rooilys as 'veilig' (LC) gelys.

Die boom is immergroen, het 'n gladde gryserige stam en kan tot 20 meter hoog word. Dit dra klein roomwit blomme vanaf September tot Desember. Die blomme ontwikkel in rooi bessies.



</doc>
<doc id="83293" url="https://af.wikipedia.org/wiki?curid=83293" title="Lythraceae">
Lythraceae

Lythraceae is die skubliesroos-familie wat hoort tot die orde "Myrtales". Daar is 500 spesies wat wêreldwyd tot die orde hoort waarvan een in Suider-Afrika voorkom en 'n boom is. Die familie kom hoofsaaklik in die trope voor.

Die enigste spesie wat in Suider-Afrika voorkom is:





</doc>
<doc id="83294" url="https://af.wikipedia.org/wiki?curid=83294" title="Brosblaar">
Brosblaar

Die Brosblaar of transvaalliguster ("Galpinia transvaalica") is 'n struik of 'n klein boom wat in die bosveld op klipperige plekke voorkom. Die boom kom voor noordwaarts vanaf Durban, al langs die Lebomboberge tot oorkant die Limpoporivier in Zimbabwe. Die vrugte is klein, harde kapsules.



</doc>
<doc id="83299" url="https://af.wikipedia.org/wiki?curid=83299" title="Hoogtemeter">
Hoogtemeter

'n Hoogtemeter of altimeter is 'n instrument wat die hoogte van 'n vaste punt bokant die aardoppervlak aandui.

Dit word algemeen in vliegtuie gebruik om die hoogte bokant die grondvlak te bepaal. Bergklimmers gebruik ook hoogtemeters om te bepaal hoe hoog hulle klim. Mense wat in grotte afklim kan selfs hoogtemeters gebruik om te bepaal hoe diep hulle in die aardkors ingaan.

Die hoogtemeter moet nie met die dieptemeter, wat onderwater gebruik word, verwar word nie.


</doc>
<doc id="83301" url="https://af.wikipedia.org/wiki?curid=83301" title="Grootblaarlaventelboom">
Grootblaarlaventelboom

Die Grootblaarlaventelboom ("Heteropyxis dehniae") is 'n klein boom wat op klipperige koppies en miershope in bosruigtes en woudrande aangetref. Die boom kom meestal in Zimbabwe en noordwaarts tot in Malawi en weswaarts tot in die Angolese hooglande voor. Die boom lyk baie soos die laventelboom maar die blare is groter. Die boom was voorheen onder die familie "Heteropyxidaceae" geklassifiseer




</doc>
<doc id="83303" url="https://af.wikipedia.org/wiki?curid=83303" title="Boeing 707">
Boeing 707

Die Boeing 707 was die eerste kommersiële passasierstraalvliegtuig wat deur Boeing-korporasie vervaardig is. Die vliegtuie is in verskillende konfigurasies gebou wat tussen 150 en 189 passasiers oor 'n afstand van 4500 tot 9500 km kon vervoer. 

Boeing het in 1955 met 707-produksie begin, en die vervaardiging is uiteindelik in 1979 gestaak. Die vliegtuig se vier enjins was deur Pratt & Whitney verskaf.


</doc>
<doc id="83304" url="https://af.wikipedia.org/wiki?curid=83304" title="Heteropyxis">
Heteropyxis

Heteropyxis is die laventelboom genus wat hoort tot die familie "Myrtaceae" en was voorheen onder die familie "Heteropyxidaceae" geklassifiseer. Die genus is klein tot middelgroot en groei in stande in bosveld en aan woudrande, meestal op sandgrond. Al die spesies in die genus se blare is neerhangend en word helderrooi in die herfs voor hulle afval. Hierdie genus was voorheen onder die familie "Heteropyxidaceae" geklassifiseer.




</doc>
<doc id="83305" url="https://af.wikipedia.org/wiki?curid=83305" title="Boslaventelboom">
Boslaventelboom

Die Boslaventelboom ("Heteropyxis canescens") is 'n klein tot middelgroot boom wat in klowe en aan woudrande in eSwatini en noordwaarts tot in die Drakensberge van Mpumalanga voorkom. Die bas is grof en grysbruin met klein ronderige pokmerke. Die boom was voorheen onder die familie "Heteropyxidaceae" geklassifiseer.



</doc>
<doc id="83309" url="https://af.wikipedia.org/wiki?curid=83309" title="Mimosoideae">
Mimosoideae

Mimosoideae is die boom-subfamilie wat hoort tot die familie "Fabaceae". Wêreldwyd is daar 3000 spesies wat hoort tot die subfamilie waarvan sewentig in Suider-Afrika voorkom en sestig van hulle is bome.
Hierdie subfamilie is staan ook bekend as die Mimosa-subfamilie en is die grootste peuldraende subfamilie in die gebied.

Die volgende genera hoort tot die subfamilie:




</doc>
<doc id="83311" url="https://af.wikipedia.org/wiki?curid=83311" title="Driehaakdoring">
Driehaakdoring

Die Driehaakdoring ("Senegalia senegal", vantevore "Acacia senegal") is 'n doringboom wat dorings in groepe van drie het: twee haakdorings wat agtertoe wys en een reguit doring wat vorentoe wys.





</doc>
<doc id="83313" url="https://af.wikipedia.org/wiki?curid=83313" title="Enkeldoring">
Enkeldoring

Die Enkeldoring ("Acacia robusta") is 'n doringboom wat groei in rivieroewerbos in die laeveld en noordwaarts tot by die Zambezirivier. Die boom het heldergroen blare in die lente. Daar is ten-minste twee subspesies. Een hiervan is die Brakdoring ("Acacia robusta subsp. clavigera").




</doc>
<doc id="83315" url="https://af.wikipedia.org/wiki?curid=83315" title="Horingdoring">
Horingdoring

Die Horingdoring ("Acacia grandicornuta") is 'n doringboom wat maklik met die enkeldoring verwar kan word. Hulle verkies droër, vlakker, harde kleigrond.




</doc>
<doc id="83326" url="https://af.wikipedia.org/wiki?curid=83326" title="Moord">
Moord

Moord is 'n misdryf waar 'n persoon se lewe met opset (doelbewuste rade) geneem word. Die persoon wat die moord pleeg word die moordenaar genoem en die oorledene die vermoorde. As 'n persoon nie doelbewus doodgemaak word nie, staan dit eerder as manslag bekend.

Die straf vir 'n moordenaar is meestal lewenslange gevangenisstraf. In lande waar die doodstraf steeds gebruiklik is, kan die moordenaar tereggestel word.

Die eerste moord word in die Bybel in Genesis 4:8 beskryf waar Kain sy broer Abel doodslaan.
In Eksodus 20:13 word die sesde gebod van die Tien Gebooie aangegee as: "Jy mag nie doodslaan nie."



</doc>
<doc id="83329" url="https://af.wikipedia.org/wiki?curid=83329" title="Delagoadoring">
Delagoadoring

Die Delagoadoring ("Acacia welwitschii") is 'n doringboom wat inheems is aan Suid-Afrika. Dit kom voor in die provinsies Mpumalanga en Limpopo. Op die SANBI-rooilys is dit as 'veilig' (LC) gelys. Dit vorm digte stande op die noordelike vloedvlaktes soos in die Orpen gebied van die Kruger Nasionale Park. Die boom is gewoonlik groot en regop met 'n platterige kroon.




</doc>
<doc id="83330" url="https://af.wikipedia.org/wiki?curid=83330" title="Kaapse Maleiers">
Kaapse Maleiers

Die Kaapse Maleiers (Maleis: "Melayu Cape") is 'n gemeenskap of etniese groepering van Oosterlinge in Suid-Afrika. Meeste van hulle is van Maleisië afkomstig. Hulle woon hoofsaaklik in en om Kaapstad, onder andere in die Bo-Kaap (vroeër die "Maleierbuurt") teen die hange van Seinheuwel. Saam met die Malgasse van Madagaskar vorm die Kaapse Maleiers die enigste inheemse Austronesiese volk in Afrika.

Hulle voorvaders is as slawe deur die Verenigde Oos-Indiese Kompanjie van Nederlands-Indië na die Nederlandse Kaapkolonie gebring. Die eerste groep het in 1667 aangekom. Later het 'n aantal politieke bannelinge van Maleisië, in besonder Sjeik Joseph, hier aangeland. Betreklik min vermenging het met ander rasse plaasgevind en hulle bly toegewyde Moslems. Hulle is bekend vir hulle wetsgehoorsame karakter en hoë morele standaard.

As vakmanne spesialiseer hulle meestal as perdeversorgers, koetsiers, vissers, kleremakers, meubelmakers en kuipers. Hulle behou nog baie van hulle ou tradisies, onder andere hulle melodieuse liedere, byna die enigste vorm waarin hulle oorspronklike taal behou gebly het.

Vandag praat meeste van hulle Afrikaans. Professor A. van Selms (1906–1984) van Pretoria het godsdienstige boeke ontdek wat reeds in die 18de eeu vir hulle in Konstantinopel in Arabiese skrif gedruk is.

Verskeie Suid-Afrikaanse geregte is van Maleisiese oorsprong, onder andere tamatiebredie, bobotie, sosaties en koeksisters.



</doc>
<doc id="83335" url="https://af.wikipedia.org/wiki?curid=83335" title="Sosatie">
Sosatie

'n Sosatie of kabab is 'n eg Suid-Afrikaanse gereg wat van blokkies skaap-, vark- of hoendervleis gemaak word. Die vleis word in kleinerige blokkies opgesny en in 'n vleis- of sosatiepen ingeryg, soms met ander lekkernye soos sampioene of gedroogde vrugte. Dit kan ook met marinade of kerrie gegeur word. Sosaties word verkieslik op 'n rooster oor 'n houtvuur gebraai, maar kan ook in 'n oond gaargemaak word.

Sosaties is oorspronklik van Kaap-Maleisiese afkoms. Die naam is van die Maleise woord "soesatoe" afgelei, wat "mengelmoes" beteken. Sosatie is moontlik deur Maleise kokke in Suid-Afrika in gebruik gebring.





</doc>
<doc id="83336" url="https://af.wikipedia.org/wiki?curid=83336" title="Dichrostachys">
Dichrostachys

Dichrostachys is 'n plant genus wat hoort tot die sub-familie "Mimosoideae" wat op sy beurt weer hoort tot die familie "Fabaceae".





</doc>
<doc id="83338" url="https://af.wikipedia.org/wiki?curid=83338" title="Robin Peterson">
Robin Peterson

Robin John Peterson (* 4 Augustus 1979 in Port Elizabeth, Kaapprovinsie) is 'n Suid-Afrikaanse krieketspeler. Hy is 'n linkerarm-bouler en veelsydige speler. Hy het by Alexander Road High School in Port Elizabeth gematrikuleer in 1997. Hy speel vir die Kaapse Kobras in plaaslike Suid-Afrikaanse krieket.

Peterson maak sy EDI-debuut op 25 September 2002, teen Indië in Colombo.
Hy het 15 toetse en meer as 70 eendagwedstryde vir Suid-Afrika gespeel.

Hy hou die twyfelagtige rekord as die bouler van wie Brian Lara 'n wêreldrekord van 28 lopies in 'n enkele boulbeurt gemoker het.

In Desember 2009 word daar aangekondig dat hy 'n Kolpak-kontrak onderteken het om vir Derbyshire graafskapskrieket te speel.

Hy is in die 2012 Indiese Premier League spelersveiling deur die Mumbai Indians vir $ 100 000 gekoop.

Hy was die laaste bouler om Ricky Ponting uit te haal in toetskrieket, op glip gevang deur Jacques Kallis, ná Ponting net 8 lopies in sy laaste toetsbeurt kon aanteken.

"soos op 1 Februarie 2014"


</doc>
<doc id="83340" url="https://af.wikipedia.org/wiki?curid=83340" title="Martin Bucer">
Martin Bucer

Martin Bucer (Duits vroeër ook dikwels Martin Butzer genoem; * 11 November 1491, † 28 Februarie 1551) was 'n Protestantse kerkhervormer wat vanuit Straatsburg invloed op die Lutherse, Calvinistiese en Anglikaanse kerkleer en praktyke uitgeoefen het. Bucer, wat algemeen as kerkhervormer van Elsas beskou word, was oorspronklik 'n monnik van die Dominikaanse Orde, maar het sy kloosterbelofte ná 'n ontmoeting met Martin Luther in 1518 herroep. Met die ondersteuning van Franz von Sickingen het hy vervolgens by die Protestantse Hervorming betrokke geraak.

Bucer se pogings om die kerk in Weißenburg (tans Wissembourg) te hervorm het tot sy ekskommunikasie uit die Rooms-Katolieke Kerk gelei, en hy was genoodsaak om na Straatsburg te vlug. Hier het hy by 'n groep kerkhervormers rondom Matthew Zell, Wolfgang Capito en Caspar Hedio aangesluit. Bucer het as middelaar tussen die twee leidende kerkhervormers, Martin Luther en Ulrich Zwingli, opgetree wat veral ten opsigte van hul leerstellings oor die Nagmaal of Eugaristie van mekaar verskil het. Later het Bucer pogings onderneem om 'n ooreenkoms ten opsigte van gemeenskaplike geloofsartikels soos die "Confessio Tetrapolitana" en die Wittenbergse Konkordie, waarby hy vir die laasgenoemde nou saamgewerk het met Philipp Melanchthon.

Bucer het geglo dat die Rooms-Katolieke bevolking in die Heilige Romeinse Ryk daarvan oortuig kon word om by die Protestantse Hervorming aan te sluit. Deur middel van 'n reeks konferensies, wat deur Karel V georganiseer is, het hy pogings onderneem om Protestante en Katolieke onder die dak van 'n nasionale Duitse Kerk te verenig wat onafhanklik van Rome sou wees. Sy poging het egter misluk nadat politieke gebeurtenisse aanleiding tot die Schmalkaldiese Oorlog gegee en tot kwynende Protestantse invloed in die Ryk gelei het.

In 1548 is Bucer onder sterk druk oorreed om die Augsburgse Interim te onderteken waardeur sekere vorme van Katolieke godsdiensbeoefening deur keiser Karel V verorden is. Bucer het hom nogtans steeds ten gunste van kerkhervorming uitgespreek totdat Straatsburg die Interim amptelik aanvaar en Bucer gedwing het om die stad te verlaat. 

In 1549 het Bucer hom as balling in Engeland gevestig waar hy onder leiding van Thomas Cramer invloed op die tweede hersiening van die "Book of Common Prayer" kon uitoefen. In die ouderdom van 59 is hy in Cambridge oorlede. Alhoewel sy bediening nie tot die ontstaan van 'n nuwe kerk gelei het nie, beroep baie Protestantse denominasies hulle op sy leerstellings. Hy word daarnaas as 'n vroeë baanbreker vir die ekumeniese beweging onthou.


</doc>
<doc id="83341" url="https://af.wikipedia.org/wiki?curid=83341" title="Sri Lanka nasionale krieketspan">
Sri Lanka nasionale krieketspan

Die Sri Lanka nasionale krieketspan is die nasionale krieketspan van Sri Lanka. Die span het sy eerste internasionale krieket in 1926–1927 gespeel en in 1981 Toetsstatus verkry, wat Sri Lanka die agtste toetsland maak. Die span word deur Sri Lanka Krieket bestuur.
Sri Lanka se nasionale krieketspan behaal groot sukses in die vroeë 1990's, wat hulle 'n buitekans sou gee om die wêreldbeker in 1996 te wen. Sedertdien het die span tot 'n krag in internasionale krieket ontwikkel. Sri Lanka haal die eindstryd van die 2007 en Krieketwêreldbeker 2011-toernooie, maar ongelukkig eindig hulle by albei dié toernooie as naaswenners.

Die kolfwerk van Sanath Jayasuriya, Aravinda de Silva, Mahela Jayawardene en Kumar Sangakkara gerugsteun deur die boulwerk van Muttiah Muralitharan, Chaminda Vaas en Lasith Malinga, asook baie ander talentvolle spelers, ondersteun die sukses van Sri Lanka se krieket gedurende die laaste twee dekades.

Sri Lanka het die Wêreldbekertoernooi in 1996 gewen, die IKR-Kampioenetrofee in 2002 (mede-kampioene met Indië), is agtereenvolgende naaswenners in die Krieketwêreldbeker-toernooie van 2007 en 2011 en naaswenners in die IKR Twintig20-wêreldbeker in 2009 en 2012. Die Sri Lanka krieketspan hou op die oomblik 'n paar wêreldrekords, insluitend die rekord vir hoogste spantotale in al drie vorms van die spel, toets-, eendag- en Twintig20-wedstryde. Sri Lanka is tans sesde op die IKR-ranglys in toetse, agtste in eendagwedstryde en agtste in T20Is soos deur die IKR bepaal.



</doc>
<doc id="83343" url="https://af.wikipedia.org/wiki?curid=83343" title="Bengaalse nasionale krieketspan">
Bengaalse nasionale krieketspan

Die Bengaalse nasionale krieketspan (Bengaals: বাংলাদেশ জাতীয় ক্রিকেট দল), met die bynaam The Tigers, is die nasionale krieketspan van Bangladesj. Die reëls word deur Bangladesj se Krieketraad (BCB) neergelê. Bangladesj is 'n volle lid van die Internasionale Krieketraad (IKR) met toets- en Internasionale eendagwedstryd (EDI)-status, dus die tiende toetskrieketland. Bangladesj het sy eerste toets in November 2000 teen Indië in Dhaka gespeel.
Bangladesj se eerste vertoning in internasionale krieket was tydens die 1979 IKR-trofee in Engeland. Hulle eindig die toernooi met 2 oorwinnings en 2 nederlae. Sewe jaar later, op 31 Maart 1986, speel Bangladesj in sy eerste wedstryd teen Pakistan in die 1986 Asië-beker. Bangladesj wen die 1997 IKR-trofee in Maleisië. Deur die toernooi te wen, het Bangladesj vir die eerste keer ook vir die Krieketwêreldbeker 1999 gekwalifiseer.

In 1997 word Bangladesj 'n gereelde lid van die IKR met die reg om internasionale eendagwedstryde te speel. Hul verwerf die status van 'n toetskrieketland op 26 Junie 2000. Bangladesj hou die rekord vir die meeste verloorslae agtereenvolgens in toetse (21 tussen 1999 en 2002) en eendagwedstryde (23 tussen 2001 en 2004). Bangladesj is tans negende op die IKR-ranglys in toetse, sewende in eendagwedstryde en tiende in T20Is soos deur die IKR bepaal.



</doc>
<doc id="83347" url="https://af.wikipedia.org/wiki?curid=83347" title="Wes-Indiese nasionale krieketspan">
Wes-Indiese nasionale krieketspan

Die Wes-Indië nasionale krieketspan, met die bynaam die "Men in Maroon", is die nasionale krieketspan van Wes-Indië. Die span staan ook bekend as die Wes-Indiese Eilande of, in die omgangstaal, die Windies, en is 'n multi-nasionale krieketspan in 'n sportkonfederasie wat 15 hoofsaaklik Engelssprekende Karibiese lande, Britse afhanklikhede en nie-Britse afhanklikhede verteenwoordig. Die Wes-Indiese krieketspan is tans agste op die IKR-ranglys in toetse, negende in eendagwedstryde en negende in T20Is soos deur die IKR bepaal.
Van die middel-1970's tot die vroeë 1990's was die Wes-Indiese span een van die sterkstes in die wêreld in toets- en internasionale eendagkrieket. 'n Hele aantal spelers, beskou as van die beste in die wêreld, is afkomstig van die Wes-Indiese Eilande: Sir Garfield Sobers, Lance Gibbs, Gordon Greenidge, George Headley, Brian Lara, Clive Lloyd, Malcolm Marshall, Andy Roberts, Alvin Kallicharran, Rohan Kanhai, Sir Frank Worrell, Clyde Walcott, Everton Weekes, Curtly Ambrose, Michael Holding, Courtney Walsh, Joel Garner en Sir Viv Richards is almal ingelyf in die "ICC Hall of Fame".

Die Wes-Indiese Eilande het die IKR se Krieketwêreldbeker tweekeer verower, in 1975 en 1979, die IKR Twintig20-wêreldbeker eenkeer, in 2012, die IKR Kampioenetrofee eenkeer, in 2004, en was naaswenners in die o/19-Wêreldbeker-toernooi in 2004. Hulle was die eerste krieketspan om die Wêreldbeker-toernooi tweekeer te wen, maar hul rekord is later oortref deur vier Wêreldbeker-oorwinnings deur Australië en geëwenaar deur Indië in 2011. Wes-Indië is ook die eerste span om agtereenvolgende Wêreldbeker-toernooie te wen, dit is sedertdien oortref deur drie agtereenvolgende Wêreldbeker-oorwinnings deur Australië (1999, 2003 en 2007). Wes-Indië was die eerste span om in drie agtereenvolgende Wêreldbeker-toernooie te verskyn (1975, 1979 en 1983), sedertdien oortref deur vier agtereenvolgende Wêreldbeker-toernooi verskynings deur Australië (in 1996, 1999, 2003 en 2007).

Die huide span behels:






</doc>
<doc id="83351" url="https://af.wikipedia.org/wiki?curid=83351" title="Gilarivier">
Gilarivier

Die Gilarivier (Engels: "Gila River") is 'n rivier in die Verenigde State van Amerika. Dit het 'n lengte van 1 044 km.

Die Gila ontspring in Nieu-Meksiko in "Sierra County" en vloei vervolgens deur Arizona waar dit in die "Coolidge-dam" opgegaar word. Naby Phoenix sluit die Saltrivier by die Gila aan. Die rivier mond uiteindelik naby die stad Yuma in die Coloradorivier uit.

Inheemse bevolkings woon vir ten minste die laaste 2 000 jaar langs die rivier en het komplekse landbougemeenskappe gevorm voordat Europese verkenners dit in die 1500's vir die eerste keer besoek het.

In 1853 het die Verenigde State 77 700 km² land suid van die Gilarivier en wes van die Rio Grande vanaf Meksiko vir 10 miljoen V.S. dollar gekoop. Vervolgens begin Europese-Amerikaners in die middel van die 19de eeu om hulself hier te vestig.

As gevolg van menslike ontwikkeling moes vloedbeheer in die 20ste eeu toegepas word (damme, wegleiding, besproeiing, ens.). Vandag dra die Gila slegs 'n fraksie van sy historiese volume tot die Coloradorivier by. Die rivier voorsien tans water aan vyf miljoen mense en groot dele woestyn word uit die rivier besproei.


</doc>
<doc id="83352" url="https://af.wikipedia.org/wiki?curid=83352" title="Bittervalsdoring">
Bittervalsdoring

Die Bittervalsdoring ("Albizia amara") is 'n middelgroot boom wat voorkom in miombo-bosveld in 'n groot deel van Zimbabwe. Die boom het 'n digte kroon met neerhangende blare wat swaar lyk en egter uit fyn pinnas bestaan.



</doc>
<doc id="83355" url="https://af.wikipedia.org/wiki?curid=83355" title="Seine-Maritime">
Seine-Maritime

Seine-Maritime (76) is 'n département (administratiewe distrik) in die noordweste van Frankryk. Dit is een van die twee départements in die région (gewes) Normandië. Die prefektuur (administratiewe hoofstad) is Rouen. 

Die département het ongeveer 1 250 411 inwoners (2010-skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83356" url="https://af.wikipedia.org/wiki?curid=83356" title="Eure">
Eure

Eure (27) is 'n département (administratiewe distrik) in die noordweste van Frankryk. Dit is een van die twee départements in die région (gewes) Normandië. Die prefektuur (administratiewe hoofstad) is Évreux. 

Die département het ongeveer 586 543 inwoners (2010 skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83357" url="https://af.wikipedia.org/wiki?curid=83357" title="Orne">
Orne

Orne (61) is 'n département (administratiewe distrik) in die noordweste van Frankryk. Dit is een van die drie départements in die région (gewes) Normandië. Die prefektuur (administratiewe hoofstad) is Alençon. 

Die département het ongeveer 291 642 inwoners (2010 skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83360" url="https://af.wikipedia.org/wiki?curid=83360" title="Spaanse Armada">
Spaanse Armada

Die Spaanse Armada was 'n vloot oorlogskepe wat Spanje in 1588 teen Engeland uitgestuur het, en wat deur die Engelse vloot verslaan is. Vandag word die woord "armada" soms gebruik om na enige groot groep skepe te verwys.

Die Spaanse Armada het uit 130 skepe bestaan wat in Augustus 1588 vanaf die Spaanse stad "A Coruña" vertrek het. Die Armada was onder beheer van die hertog van Medina-Sidonia. Hulle doel was om 'n leër vanaf Vlaandere na Engeland te begelei. Hulle wou die heerskappy van koningin Elizabeth I van Engeland en die Huis van Tudor omverwerp om Protestantisme in Engeland te vestig. Dit sou Engelse inmenging in die Spaanse Nederlande stopsit, asook die skade wat Engeland aan Spaanse belange aangerig het, inperk.

Lord Howard van Effingham was in bevel van die Engelse vloot, terwyl sir Francis Drake tweede in bevel was. Drake was besig om rolbal te speel toe die Armada sy verskyning maak. Blykbaar het hy daarop aangedring om eers sy spel te voltooi, omdat daar volgens hom genoeg tyd was om die Armada te verslaan.

Die Armada kies om nie die Engelse vloot by Plymouth aan te val nie. Nádat 'n Spaanse skip deur Drake in die Engelse Kanaal vasgevang is, versuim hulle om tydelik anker in die Solent (die seestraat tussen Engeland en die Eiland Wight) te gooi, maar gooi uiteindelik by Calais anker. Terwyl hulle op kommunikasie van die hertog van Parma se weermag wag, is die Armada deur vuurbote aangeval. Tydens die daaropvolgende Slag van Gravelines is die Spaanse vloot beskadig en moes dit as gevolg van 'n Nederlandse blokkade hul rendezvous met Parma se weermag aflas.

Die Armada kon daarin slaag om te hergroepeer en met behulp van 'n suidwestelike wind na die noorde te onttrek, met die Engelse vloot kort op hul hakke. Die bevelvoerder beveel dat hulle na Spanje terugkeer, maar die Armada is deur erge storms in die Noord-Atlantiese Oseaan geteister. As gevolg hiervan het 'n groot aantal skepe aan die kus van Skotland en Ierland vergaan. Van die aanvanklike 130 skepe het meer as 'n derde dit nie tot by Spanje terug gemaak nie.


</doc>
<doc id="83362" url="https://af.wikipedia.org/wiki?curid=83362" title="Eure-et-Loir">
Eure-et-Loir

Eure-et-Loir (28) is 'n département (administratiewe distrik) van Frankryk. Dit is een van die ses départements in die région (gewes) Centre-Val de Loire‎. Die prefektuur (administratiewe hoofstad) is Chartres. 

Die département het ongeveer 428 933 inwoners (2010 skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83363" url="https://af.wikipedia.org/wiki?curid=83363" title="Mayenne">
Mayenne

Mayenne (53) is 'n département (administratiewe distrik) in die noordweste van Frankryk. Dit is een van die vyf départements in die région (gewes) Pays de la Loire. Die prefektuur (administratiewe hoofstad) is Laval.

Die département het ongeveer 306 337 inwoners (2010 skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83364" url="https://af.wikipedia.org/wiki?curid=83364" title="Sarthe">
Sarthe

Sarthe (72) is 'n département (administratiewe distrik) in die weste van Frankryk. Dit is een van die vyf départements in die région (gewes) Pays de la Loire. Die prefektuur (administratiewe hoofstad) is Le Mans. 

Die département het ongeveer 565 518 inwoners (2010 skatting). Dit is een van die oorspronklike 83 Franse départements waarin Frankryk tydens die Franse Rewolusie ingedeel is.



</doc>
<doc id="83365" url="https://af.wikipedia.org/wiki?curid=83365" title="Woonstel">
Woonstel

'n Woonstel is 'n stel kamers in 'n woonstelblok of -kompleks wat as woning vir 'n gesin of enkellopende persoon ingerig is. So 'n woonstel bestaan gewoonlik uit een of meer slaapkamers, 'n kleinerige kombuis en 'n badkamer. Kleiner woonstelle kan ook slegs een kamer hê. Die woonstel se ingang kan op grondvlak wees, of op hoër verdiepings. Trappe en/of 'n hysbak verleen toegang tot gange waarin die woonstelle geleë is. Sekere gemeenskaplike areas word deur al die inwoners gedeel, onder andere: inrypaaie, trappe, gange, vullisarea, wasgoedlyn, gemeenskaplike tuine, 'n swembad, ontspanningsgeriewe ens.

As die woonstelblok aan verskeie eienaars behoort, word dit deur die "Wet op Deeltitels 95 van 1986" gereguleer. Dit maak voorsiening vir die verdeling van die kompleks in privaat en gemeenskaplike dele. Eienaars verkry parte eiendomsreg (deur die registrasie van 'n akte) op die privaatwonings wat hulle besit. Daarteenoor word die gemeenskaplike areas onder beheer van 'n regspersoon, wat uit al die geregistreerde eienaars bestaan, geplaas.

Die doel van die regspersoon is om beheer, administrasie en bestuur van die gemeenskaplike eiendom tot voordeel van die eienaars te verseker. Hulle is ook verantwoordelik vir die toepassing van die reëls van die gebou/skema wat by die registrasie daarvan neergelê is. Hoewel die reëls van skema tot skema kan verskil, kan 'n voorbeeld van die gedrags- en bestuursreëls in aanhangsels 8 en 9 van die Wet op Deeltitels 95 gevind word.

Maandelikse heffings word van eienaars gehef om die gemeenskaplike belang in stand te hou.



</doc>
<doc id="83366" url="https://af.wikipedia.org/wiki?curid=83366" title="Breëpeulvalsdoring">
Breëpeulvalsdoring

Die Breëpeulvalsdoring ("Albizia forbesii") is 'n boom wat groei in valleie en langs waterlope. Die boom kan groot word en het neerhangende takke. Dit is inheems aan Suid-Afrika (KwaZulu-Natal, Mpumalanga en Limpopo) alsmede Mosambiek en Eswatini. Op die SANBI-rooilys is dit as 'veilig' (LC) gelys.




</doc>
<doc id="83368" url="https://af.wikipedia.org/wiki?curid=83368" title="Bosveldvalsdoring">
Bosveldvalsdoring

Die Bosveldvalsdoring ("Albizia harveyi") is 'n slanke boom wat soortgelyk is aan die breëpeulvalsdoring met skerp haakpunte aan die pinnas.




</doc>
<doc id="83370" url="https://af.wikipedia.org/wiki?curid=83370" title="Meerstamvalsdoring">
Meerstamvalsdoring

Die Meerstamvalsdoring ("Albizia petersiana") is 'n meerstammige, middelgroot boom met 'n tregtervormige kroon. Die boom groei in die Laeveld.




</doc>
<doc id="83372" url="https://af.wikipedia.org/wiki?curid=83372" title="Grootblaarvalsdoring">
Grootblaarvalsdoring

Die Grootblaarvalsdoring ("Albizia versicolor") is 'n middelgroot tot groot boom wat voorkom in laagliggende bosveld vanaf die noorde van Durban tot by die Zambezirivier en weswaarts tot in die noorde van Namibië. Hierdie boom het die grootste pinnas in die genus.




</doc>
<doc id="83375" url="https://af.wikipedia.org/wiki?curid=83375" title="Wurmbasvalsdoring">
Wurmbasvalsdoring

Die Wurmbasvalsdoring ("Albizia anthelmintica") is 'n boom en die enigste in die genus wat kort, stewige, byna doringagtige takkies het - amper soos die sekelbos.




</doc>
<doc id="83377" url="https://af.wikipedia.org/wiki?curid=83377" title="Caesalpinioideae">
Caesalpinioideae

Caesalpinioideae is die boom-subfamilie wat hoort tot die familie "Fabaceae". Wêreldwyd is daar 1000 spesies wat hoort tot die subfamilie waarvan vyftig in Suider-Afrika voorkom en veertig van hulle is bome. Hierdie subfamilie is staan ook bekend as die Flambojant-subfamilie. Dit is die kleinste sub-familie in die familie.

Die volgende genera hoort tot die subfamilie:




</doc>
<doc id="83378" url="https://af.wikipedia.org/wiki?curid=83378" title="British Rail">
British Rail

British Railways (BR), wat vanaf 1965 as British Rail bekend gestaan het, was tussen 1948 en 1997 die grootste spoorwegmaatskappy in Groot-Brittanje. "BR" is met die nasionalisering van die vier groot Britse spoorwegondernemings ("Big Four") as 'n staatsonderneming gevorm en het tot sy geleidelike privatisering tussen 1994 en 1997 spoorvervoerdienste op nasionale vlak gelewer. "BR" was oorspronklik slegs 'n handelsmerk van die Britse Vervoerkommissie ("British Transport Commission, BTC") se Spoorwegraad ("Railway Executive"). In 1962 het dit as "British Railways Board" 'n onafhanklike geïnkorporeerde maatskappy geword.

Tydens die proses van nasionalisering is die nasionale spoorwegnet ingrypend verander. So is stoomlokomotiewe in die jare tot 1968 volledig deur elektriese en dieselaangedrewe lokomotiewe vervang, behalwe vir 'n smalspoorroete wat as toeristeaantreklikheid voortbestaan het. Passasierdienste het vragvervoer as die belangrikste bron van inkomste vervang, terwyl 'n derde van die spoorwegnetwerk volgens Dr Richard Beeching se herontwikkelingsprogram vir die Britse spoorwegbedryf in die 1960's gesluit is.

"British Rail" se dubbelpylkenmerk is uit twee met mekaar verbonde rigtingpyle gevorm wat die twee reisrigtings op 'n dubbelspoor aandui. Dit het vervolgens die bynaam "die pyl van besluiteloosheid" gekry. Dit word in Groot-Brittanje steeds algemeen op straatborde gebruik om spoorwegstasies aan te dui en – as deel van die Vereniging van Spoorwegondernemings ("Association of Train Operating Companies") se gemeenskaplik bestuurde "National Rail"-handelsmerk – op treinkaartjies afgedruk.


</doc>
<doc id="83382" url="https://af.wikipedia.org/wiki?curid=83382" title="Guibourtia">
Guibourtia

Guibourtia is 'n plant genus wat hoort tot die sub-familie "Caesalpinioideae" wat op sy beurt weer hoort tot die familie "Fabaceae".





</doc>
<doc id="83383" url="https://af.wikipedia.org/wiki?curid=83383" title="Eugene Fodor">
Eugene Fodor

Eugene Fodor kan verwys na:


</doc>
<doc id="83385" url="https://af.wikipedia.org/wiki?curid=83385" title="Eugene Fodor (skrywer)">
Eugene Fodor (skrywer)

Eugene Fodor ([juːˈdʒiːn_ˈfoʊdər]; * 14 Oktober 1905; † 18 Februarie 1991) was 'n Hongaars-Amerikaanse skrywer en uitgewer van reisliteratuur van Hongaarse afkoms. Met sy konsep van jaarlikse opdaterings en die insluiting van belangrike inligting en interessante leesstof vir ervare en onervare reisigers - soos historiese en kulturele agtergronde - het Fodor baanbrekende werk in die reisgidsbedryf gelewer.

Eugene Fodor is in 1905 in Léva, Oostenryk-Hongarye (tans Levice in Slowakye) gebore, in Tsjeggoslowakye grootgemaak en het sy opvoeding in Engeland en Frankryk ontvang. Hy het sy loopbaan as reisgidsskrywer met "1936 – On the Continent" begin – die wêreld se eerste moderne reisgids. Dié werk was twee jaar later op die "New York Times" se lys van blitsverkopers.

Danksy sy veeltaligheid en omvangryke reiservarings het Fodor gedurende die Tweede Wêreldoorlog by die Amerikaanse leër se tak vir sielkundige oorlogsvoering en die Kantoor vir Strategiese Dienste ("Office of Strategic Services, OSS") aangesluit. Vir sy leidende rol by die bevryding van Praag en Pilsen het hy militêre dekorasies ontvang. Gedurende die Koue Oorlog was hy as geheime CIA-agent in Wene en Boedapest werksaam. Baie van sy reisgidsskrywers het eweneens uit die spioenasiebedryf gekom.

In 1949 het hy die uitgewery "Fodor's" in die Franse hoofstad Parys gevestig waar hy onder meer sy reisgidsreeks "Fodor Modern Guides" gepubliseer het. Die onderneming is nog voor sy afsterwe na Litchfield in die VSA-deelstaat Connecticut verskuif.

Ten opsigte van sy reisgidse was Fodor 'n baanbreker as eerste skrywer wat sy gidse jaarliks hersien en ook nuttige inligting vir reisigers oor vervoer, logistiek en verblyf ingesluit het. Kenmerkend was sy passie om met plaaslike bewoners te kommunikeer en meer oor hul tradisies en gebruike te wete te kom. So was hy die eerste skrywer van reisliteratuur wat op die moderne kultuur van reisbestemmings gefokus het. Reise was vir hom belangrike kulturele en intellektuele ervarings waartydens die toeris kennis kan maak met die leefwyse van ander nasies en kulture, dit begin aanvaar en uiteindelik ook verstaan. Sodoende lewer reise volgens hom 'n bydrae tot verdraagsaamheid.

Eugene Fodor is die enigste uitgewer wat ooit tot die Amerikaanse Vereniging van Reisagente ("American Society of Travel Agents, ASTA") se "Travel Hall of Fame" verkies is.


</doc>
<doc id="83386" url="https://af.wikipedia.org/wiki?curid=83386" title="Fodor's">
Fodor's

Fodor's [ˈfoʊdərz] is die wêreld se grootste uitgewery van Engelstalige reis- en toerisme-inligting, en die eerste uitgewery wat reisgidse op 'n relatief professionele manier begin publiseer het. "Fodor's Travel" en "Fodors.com" is tans afdelings van "Random House, Inc."

Die stigter van "Fodor's", Eugene Fodor, was 'n gesoute reisiger wat die reisgidse van sy tyd as vervelende versamelings van verouderde feite en getalle ervaar het. Hy het besluit om hierdie tekortkominge in 'n reisgids oor Europa aan te spreek. "On the Continent - The Entertaining Travel Annual" is in 1936 deur Francis Aldor se Londen-gebaseerde uitgewery "Aldor Publications" gepubliseer.

Hierdie reisgids het meer inligting vir toeriste verskaf as die destyds gebruiklike lyste van hotelle en aantreklikhede. Dit is nie net jaarliks hersien nie, maar het - naas inligting oor die plaaslike bewoners en hul kultuur - ook praktiese wenke soos aanbevole fooitjies bevat. In sy inleiding het Fodor geskryf: "Rome behels nie net uitstekende monumente nie, maar ook Italianers."

Die baanbrekende werk het groot sukses in die Verenigde Koninkryk en die Verenigde State behaal. die uitgewery "Fodor's Modern Guides, Inc." is in 1949 in Parys gestig, en een jaar later is die gidse deur "David McKay Company" uitgegee. "McKay" is in 1986 aan "Random House, Inc." verkoop.

In 1996 het "Fodor's" sy webtuiste "fodors.com" geloods wat op toerisme-inligting fokus. Dit is in 2004 vir 'n "Webby Award" genomineer. Fodor's het tot dusver meer as 440 reisgidse oor meer as 300 reisbestemmings in altesaam veertien reekse gepubliseer. Meer as 700 permanente skrywers en navorsers verskaf plaaslike inligting van dwarsoor die wêreld.

Penguin Random House het in 2016 bekend gemaak dat Fodor's aan die Amerikaanse onderneming "Internet Brands" verkoop is word wat hom op nuwe media toespits en sy setel in El Segundo naby Los Angeles, Kalifornië het. Alhoewel die handelsmerk en alle inhoud van Fodor's deur "Internet Brands" oorgeneem is, sal fisiese reisgidse ook in die toekoms deur "Penguin Random House" gedruk en versprei word.


</doc>
<doc id="83390" url="https://af.wikipedia.org/wiki?curid=83390" title="P. D. James">
P. D. James

Phyllis Dorothy James, Baroness James of Holland Park, OBE, FRSA, FRSL (* 3 Augustus 1920, † 27 November 2014), algemeen bekend as P. D. James, was 'n Engelse skryfster van misdaadfiksie en 'n lewenslange konserwatiewe lid van die Britse Hoërhuis ("House of Lords"). Sy het veral bekendheid verwerf met haar speurromans rondom die polisieman en digter Adam Dalgliesh.

P. D. James is as dogter van Sidney James, 'n belastinginspekteur, in Oxford gebore. Sy het haar skoolopleiding by die "British School" in Ludlow en die Cambridge Hoër Meisieskool ("Cambridge High School for Girls") ontvang. Aangesien haar familie nie oor die nodige finansiële middele beskik het nie, maar ook omdat haar pa hoër onderwys vir meisies as onnodig beskou het, het James haar skoolloopbaan reeds in die ouderdom van sestien beëindig en in 'n belastingkantoor begin werk. Drie jaar later is sy as adjunk-toneelbestuurder by 'n teatergroep aangestel. In 1941 het sy met Ernest Connor Bantry White, 'n militêre dokter, getrou. Uit die huwelik is twee dogters gebore, Clare en Jane.

Toe White van die Tweede Wêreldoorlog teruggekeer het, het hy aan 'n geestessiekte gely, en James was genoodsaak om alleen die rol van broodwinner vir die hele gesin te speel tot haar man se afsterwe in 1964. Terwyl White behandeling by 'n sielkundige instelling ontvang en sy ouers na die kinders omgesien het, kon James 'n akademiese opleiding in hospitaaladministrasie volg. Tussen 1949 en 1968 was sy vir 'n Londense hospitaalraad werksaam.

Teen die middel van die 1950's het James begin om te skryf. Haar eerste roman rondom die polisie-ondersoeker van "New Scotland Yard" en digter Adam Dalgliesh (wat na een van haar onderwysers by die Cambridge Hoërskool vernoem is), "Cover Her Face", is in 1962 gepubliseer. Baie van James se misterieuse romans speel af teen die agtergrond van Britse burokrasieë soos die strafregstelsel en die Nasionale Gesondheidsdiens "NHS" waarin sy vanaf die 1940's dekades lank werksaam was.

Haar man is twee jaar ná die publikasie van "Cover Her Face" oorlede, en sy het 'n pos as amptenaar in die Departement van Binnelandse Sake se strafafdeling aanvaar. James het tot haar aftrede in 1979 in regeringsdiens gestaan.

In "Death in Holy Orders", wat in 2001 gepubliseer is, toon James, 'n lid van die Anglikaanse Kerk en leke-beskermvrou van die "Prayer Book Society", haar intieme kennis van die gebeure binne die kerkhiërargie. Haar latere romans speel dikwels in 'n enigsins geslote gemeenskap af, soos byvoorbeeld in 'n uitgewery of 'n advokatekamer, 'n teologiese kollege, op 'n eiland of in 'n privaat kliniek.

James het in baie essays en kortverhale vir literêre tydskrifte en antologieë oor haar skrywersloopbaan gereflekteer. Haar werk "Talking About Detective Fiction" is in 2009 gepubliseer. In 2011 het sy onthul dat sy "The Private Patient", wat in 2008 verskyn het, as die laaste roman in die Dalgliesh-reeks geskryf het.

As gasredakteur van "BBC Radio 4" se "Today"-program het James in Desember 2009 'n onderhoud met die BBC se direkteur-generaal, Mark Thompson, gevoer waarin sy blykbaar kritiek op sommige van sy besluite gelewer het. Evan Davis, Today se vaste aanbieder, het opgemerk dat sy as permanente aanbieder aangestel moes word. In 2008 is sy tydens die eerste toekenning van "ITV3" se "Crime Thriller Awards" tot die "International Crime Writing Hall of Fame" verkies.

P. D. James is op 27 November 2014 by haar huis in Oxford in haar slaap oorlede.

Gedurende die 1980's is talle van James se misterieuse romans in opdrag van die Britse televisienetwerk "ITV" deur "Anglia Television" verfilm. Hierdie televisie-produksies is ook in ander lande uitgesaai, waaronder die Verenigde State (op die nie-winsgewende PBS-kanaal). Roy Marsden het hierin die rol van Adam Dalgliesh vertolk.

Ook die "BBC" het van James se werke as televisie-dramas verwerk, "Death in Holy Orders" (2003) en "The Murder Room" (2004), met Martin Shaw as Dalgliesh. "Death Comes to Pemberley" is as deel van "BBC1" se kersfeesprogram in drie aflewerings in Desember 2013 gebeeldsaai en het miljoene kykers voor hul TV-skerms vasgenael.

Die roman "The Children of Men" (1992) is in 2006 deur die regisseur Alfonso Cuarón verfilm. Die hoofrolle is deur Clive Owen, Julianne Moore en Michael Caine vertolk. Alhoewel die werk vir sy verfilming sterk aangepas is, was James volgens nuusberigte tevrede met die resultaat en trots daarop om met die rolprent geassosieer te word.

Misterieuse romans rondom Adam Dalgliesh
Misterieuse romans rondom Cordelia Gray
Ander romans
Omnibus-uitgawes



</doc>
<doc id="83393" url="https://af.wikipedia.org/wiki?curid=83393" title="Frits Naudé">
Frits Naudé

Fritz Naudé (1947–2014) was 'n beskuldigde in die sogenaamde Boeremagsaak, een van die langste en duurste sake tot dusver in Suid-Afrika.

Frederik Johannes Naudé is op 29 Desember 1947 gebore en het op 'n plaas by Clarens grootgeword. Hy gaan op Bethlehem skool, waar hy ook die grootste deel sy lewe woon. Hy was getroud; twee seuns en 'n dogter is uit die huwelik gebore. Ná skool bemark hy trekkers en implemente in Bethlehem en omgewing, en was onder die boere van die omliggende distrikte bekend.

In 1962, op 14-jarige ouderdom word hulle plaas aanval en sy oupa en vroulike familielede met doringdraad vasgebind en wreed aangerand. Teen 1990 word sy een neef en dié se vrou doodgeskiet en in 1994 word 'n ander neef van hom in sy bed doodgeslaan. Teen die agtergrond hiervan moes hy deur sy lewe maatreëls tref om hom en sy familie teen sulke aanvalle te beskerm.

Op 31 Oktober 2002 word hy in hegtenis geneem as beskuldigde 10 in die Boeremagsaak, maar word in Januarie 2003 op borgtog vrygelaat. Hy oorleef drie hartaanvalle en talle beroertes tydens die verhoor en is in 'n inrigting vir verswaktes versorg.

Teen die einde van die hofsaak kon Naudé nie aanwysings aan sy regsverteenwoordiger gee nie weens sy siekte. Ná 'n uitmergelende 10 jaar bevind die regter dat, indien sy gesondheid nie binne 'n jaar verbeter nie, hy geag as gewaarsku en ontslaan sal wees.

Hy is op 1 Januarie 2014 om vyfuur die oggend ná 'n lang siekbed oorlede.


</doc>
<doc id="83395" url="https://af.wikipedia.org/wiki?curid=83395" title="Umeå">
Umeå

Umeå is stad in die noorde van Swede in die provinsie "Västerbotten". Dit is die hoofstad van die gelyknamige provinsie en ook die grootste stad in die "Norrland"-streek. Die stad beslaan 'n oppervlak van 3415 hektaar en het in 2010 'n bevolking van 79 594 gehad.

Umeå is al vir 'n geruime tyd een van die snelgroeiende stede in Swede. Die stad begin veral in 1965, na die stigting van die stad se universiteit, sterk te groei. Dit groei vandag steeds en 700 tot 800 nuwe wonings word per jaar gebou.

Die stad staan in Swede bekend as die 'berkestad', omdat daar baie lane met berkebome is. Die rivier "Ume älv" mond naby Umeå in die Botniese Golf uit. Die sokkerklub "Umeå IK" en die "Universiteit van Umeå" kan in die stad gevind word.

Die stad fungeer saam met die Letse hoofstad Riga as die Europese Kultuurhoofstad van 2014.



</doc>
<doc id="83396" url="https://af.wikipedia.org/wiki?curid=83396" title="Fulgencio Batista">
Fulgencio Batista

Fulgencio Batista y Zaldívar (1901 – 1973) was 'n Kubaanse president en diktator. Hy regeer Kuba van 1934 tot 1959, aanvanklik deur marionet-presidente, later deur homself as president te laat verkies en uiteindelik as diktator. Sy regering is deur Fidel Castro en sy guerrillavegters omver gewerp.

Fulgencio Batista y Zaldívar (Spaans: [fulˈxensjo βaˈtista i salˈdiβar]) is op 16 Januarie 1901 in Banes, Kuba gebore. Volgens Spaanse gebruik is sy eerste familienaam "Batista" (van sy vader) en sy tweede familienaam "Zaldívar" (van sy moeder).

Batista was die militêre leier van Kuba van 1933 tot 1940. In 1933 neem hy aan die "Opstand van die geregsdienaars" deel wat die bewind van Gerardo Machado omver werp. Hy stel homself as die leier van die weermag aan en ken aan homself die rang van kolonel toe. Hy behou beheer van die land tot in 1940 deur 'n reeks marionet-presidente aan te stel.

In 1940 wen hy die verkiesing en dien as die land se verkose president vanaf 1940 tot 1944.

In 1952 voer hy 'n staatsgreep uit (voor die volgende verkiesing gehou kon word) en dien as die land se leier vanaf 1952 tot 1959. 'n Skyn-verkiesing word in 1954 georganiseer om sy kritici te paai, maar dit verloop sonder enige opposisie. In 1959 is sy bewind deur die Kubaanse Revolusie van Fidel Castro en sy guerrilla-beweging omver gewerp. 

Batista is op 6 Augustus 1973 in Guadalmina, Spanje aan 'n hartaanval oorlede.


</doc>
<doc id="83397" url="https://af.wikipedia.org/wiki?curid=83397" title="Grace Gates">
Grace Gates

Die Grace-hekke, amptelik die WG Grace Memorial Gates, is twee hekke op die Lord’s Krieketgronde in Londen, Engeland. Hierdie hekke is in 1923 opgerig en is 'n graad II-gelyste monument.

Die hekke is deur die argitek Sir Herbert Baker ontwerp as 'n huldeblyk aan die Engelse krieket-legende W.G. Grace, wat in 1915 oorlede is. Die hekke is van gietyster vervaardig en word deur 'n pilaar van Portland-sandsteen van mekaar geskei. Op die pilaar is gegraveer: "'TO THE MEMORY OF WILLIAM GILBERT GRACE THE GREAT CRICKETER: 1848-1915: THESE GATES WERE ERECTED: THE MCC AND OTHER FRIENDS AND ADMIRERS'."


</doc>
<doc id="83398" url="https://af.wikipedia.org/wiki?curid=83398" title="Kepler-voorwerp van belang">
Kepler-voorwerp van belang

’n Kepler-voorwerp van belang of KOI (van die Engelse Kepler Object of Interest) is ’n ster wat deur die Kepler-ruimteteleskoop dopgehou word en moontlik een of meer eksoplanete het wat voor die ster verbybeweeg. Daar is ’n lys van 150 000 KOI's wat deur sterrekundiges geteiken is om dop te hou. Dié sterre is weer deel van ’n katalogus van al 13,2 miljoen sterre in Kepler se sigveld, die "Kepler Input Catalog" ("KIC"). ’n KOI ondergaan ’n periodieke verdowwing, wat dui op ’n onsigbare planeet wat tussen die ster en die Aarde verbybeweeg en dus ’n deel van die ster verduister. So ’n verdowwing is nie ’n aanduiding dat daar wel ’n eksoplaneet is nie omdat dit ook deur ander verskynsels veroorsaak kan word, soos ’n dubbelster op die agtergrond. Dus is die meeste KOI's nog nie bevestigde planeetstelsels nie.

Die eerste bekendmaking van ’n lys KOI's was op 15 Junie 2010; dit het 306 sterre bevat wat vermoedelik eksoplanete het en was gebaseer op waarnemings tussen 2 Mei en 16 September 2009. Daar is ook aangekondig nog 400 KOI's is ontdek, maar dat hulle eers later bekend gemaak sou word ná opvolgwaarnemings deur lede van die Kepler-span.

Op 1 Februarie 2011 is nog ’n lys van 1 235 kandidaatplanete om 997 sterre bekend gemaak uit waarnemings wat in dieselfde tyd gemaak is.

Sterre wat beskou word as kandidate vir planete kry die naam "KOI", gevolg deur ’n heelgetal. Vir elke stel periodieke planeetverbygange wat met ’n spesifieke KOI verbind word, word ’n desimale breuk met twee syfers agteraan die ster se KOI-nommer gevoeg. Die eerste kandidaatplaneet van die ster KOI 718 sal byvoorbeeld die nommer KOI 718.01 kry, die tweede KOI 718.02 en die derde KOI 718.03. As die kandidaatplaneet as ’n werklike eksoplaneet bevestig word (sien onder), kry die ster die naam "Kepler" gevolg deur ’n koppelteken en ’n heelgetal, byvoorbeeld Kepler-20. Die eksoplaneet kry dieselfde naam gevolg deur ’n letter in die volgorde waarin hulle ontdek is met "b" die eerste planeet, byvoorbeeld Kepler-20b, Kepler-20c, ens.

Vir elk van die 150 000 sterre wat dopgehou word, is daar ramings van die oppervlaktemperatuur, radius, oppervlakswaartekrag en massa. Dit is afgelei van fotometriese waarnemings. Vir elke KOI is daar ook data oor elke verbygangsein: die diepte, duur en periodisiteit van die sein. As aangeneem word dié sein is vanweë ’n eksoplaneet, kan die data gebruik word om die grootte van die planeet in vergelyking met sy ster, die afstand van die planeet relatief tot die grootte van die ster en die wentelperiode van die planeet uit te werk. Tesame met die data oor die ster wat voorheen genoem is, kan die werklike grootte van die planeet, sy afstand van die ster af en sy temperatuur beraam word.

Nadat ’n kandidaatplaneet ontdek is, moet bykomende waarnemings gedoen word om te bevestig dat die ster se verdowwing wel deur ’n eksoplaneet veroorsaak word. Verskeie tegnieke word aangewend om te verseker dit word nie deur ander faktore soos ’n dubbelster op die agtergrond veroorsaak nie.

Tot in Julie 2013 het Kepler 134 bevestigde eksoplanete in 76 planeetstelsels ontdek, met nog 3 277 moontlike kandidate.

Die eerste drie sterre met planete wat Kepler waargeneem het, het die name Kepler-1, Kepler-2 en Kepler-3 gekry en het planete wat voorheen van die Aarde af ontdek en weer deur Kepler gesien is. Hulle het reeds ander name gehad: GSC 03549-02811, HAT-P-7 en HAT-P-11.

Agt sterre met seine wat op planete dui, is vir die eerste keer deur Kepler waargeneem en hul planete is sedertdien deur die Kepler-span bevestig. Dié sterre is: KOI 7, KOI 18, KOI 17, KOI 97, KOI 10, KOI 377, KOI 72 en KOI 157. Van hulle het twee sterre meer as een bevestigde planeet: KOI 377 en KOI 157 (onderskeidelik 3 en 6).

Een van die laaste planete wat bevestig is, is Kepler-69c, ’n Aardtipe-planeet in die bewoonbare sone van ’n Sontipe-ster en ’n "groot kandidaat om buiteruimtelike lewe te huisves".

Dié aankondiging op 7 Januarie 2013 is in April van dieselfde jaar opgevolg met die bevestiging van nog drie Aardtipe-planete: Kepler-62e, Kepler-62f en Kepler-69c. Hulle kom voor in die bewoonbare sone van hul onderskeie sterre, Kepler-62 en Kepler-69. ’n Meer onlangse studie het gewys Kepler 69c is dalk meer soos Venus en dus waarskynlik nie bewoonbaar nie.



</doc>
<doc id="83402" url="https://af.wikipedia.org/wiki?curid=83402" title="Diktator">
Diktator

'n Diktator is die alleenheerser van 'n land (soortgelyk aan 'n koning). Diktators het absolute mag en gebruik meestal geweld en vrees om hulself en hul vriende in die magsposisie te hou. 'n Diktator kan sonder raadpleging met of goedkeuring van ander wette uitvaardig. 'n Land wat deur 'n diktator regeer word, word 'n diktatorskap of 'n diktatuur genoem.

Enkele voorbeelde van diktators ter illustrasie:



</doc>
<doc id="83403" url="https://af.wikipedia.org/wiki?curid=83403" title="Chatsworth House">
Chatsworth House

Chatsworth House is 'n groot herehuis in die Engelse graafskap Derbyshire (East Midlands-streek). Dit is in die administratiewe distrik Derbyshire Dales geleë, sowat 5,6 kilometer noordoos van Bakewell en 14 kilometer wes van Chesterfield. Die huis dien as woning van die Hertog van Devonshire en word deur sy familie, die Cavendish, bewoon sedert Bess of Hardwick haar in 1549 in Chatsworth gevestig het.

Die huis is op die oosoewer van die River Derwent geleë en kyk uit oor die heuwels wat die Derwent- en Wye-riviervalleie van mekaar skei. Die herehuis, wat temidde van 'n uitgestrekte parklandskap en teen die agtergrond van beboste heuwels, wat in 'n heideveldlandskap oorgaan, ontstaan het, huisves 'n unieke versameling skilderye van onskatbare waarde, naas meubels, tekeninge van ou meesters, beeldhoukuns in die neo-klassieke styl, boeke en ander artefakte. Chatsworth is verskeie kere as die Verenigde Koninkryk se gewildste herehuis aangewys.


</doc>
<doc id="83404" url="https://af.wikipedia.org/wiki?curid=83404" title="Engelse nasionale krieketspan">
Engelse nasionale krieketspan

Die Engelse nasionale krieketspan is die span wat Engeland en Wallis (en tot 1992 ook Skotland) in internasionale krieket verteenwoordig. Sedert 1 Januarie 1997 word dit beheer deur die Engeland en Wallis Krieketraad (ECB), wat voorheen (1903–1996) as die Marylebone Cricket Club (MCC) bekend was.
Engeland en Australië was die eerste spanne om in 'n toets te speel, op 15–19 Maart 1877. Dié twee lande het saam met Suid-Afrika die Imperial Cricket Conference (die voorganger van die Internasionale Krieketraad) op 15 Junie 1909 gevorm. Engeland en Australië het ook op 5 Januarie 1971 die wêreld se eerste Internasionale eendagwedstryd (EDI) gespeel. Engeland het hul eerste internasionale Twintig20-wedstryd op 13 Junie 2005 teen Australië gespeel.

Op 20 November 2018 het Engeland 365 van die 1010 toetse waarin hulle gespeel het gewen en 300 verloor (met 345 gelykop). Engeland se internasionale eendagrekord sluit in: Kampioen in die Krieketwêreldbeker 2019 en naaswenners van die IKR-Kampioenetrofee in 2004 en 2013. Hulle het die IKR Twintig20-wêreldbeker in 2010 verower.

Op 5 Mei 2019 was die span op die vierde plek op die IKR-toetsranglys (naas Indië, Nieu-Seeland en Suid-Afrika), eerste op die eendagranglys, en tweede op die Twintig20-wêreldranglys (naas Pakistan).



</doc>
<doc id="83406" url="https://af.wikipedia.org/wiki?curid=83406" title="W.G. Grace">
W.G. Grace

William Gilbert "W. G." Grace (18 Julie 1848 – 23 Oktober 1915) was 'n Engelse doktor en krieketspeler. Grace was algemeen bekend as 'W.G.'. Hy was 'n krieket-legende wat tot die ontwikkeling van die sport bygedra het. Hy speel vir 'n rekord van 44 seisoene vanaf 1865 tot 1908 eersteklas krieket en was die kaptein van verskeie spanne, onder andere: Engeland, "Gloucestershire County Cricket Club", "The Gentlemen", "MCC" en "United South of England Eleven".

William Gilbert Grace is op 18 Julie 1848 in Downend, naby Bristol in Engeland uit 'n krieket-familie gebore. Sy pa en oom was beide goeie krieketspelers.

Grace kwalifiseer in 1879 as 'n dokter. As gevolg van sy professie het hy normaalweg amateurkrieket gespeel, maar daar word geglo dat hy meer geld uit krieket verdien het. Hy was 'n kompeterende speler en een van die bekendste persone in Engeland, tog was hy ook omstrede as gevolg van onsportiwiteit en sy finansiële vaardighede.

Toetskrieket begin in 1877, toe Grace reeds 28 jaar oud was. Hy maak sy debuut in 1880 en het Engeland se eerste honderdtal teen Australië aangeteken. Hy speel in die 1880's en 1890's in 22 toetse vir Engeland, almal daarvan teen Australië. Hy was die outomatiese keuse tuis, maar het aan slegs een kriekettoer, die toer van 1891–92 na Australië, deelgeneem.

In 1880 word W.G. saam met E.M. Grace, een van sy ouer broers, en Fred Grace, sy jongste broer, die eerste drie broers wat saam in 'n toetswedstryd speel.

Grace se belangrikste toets was die 1882-toets tussen Engeland en Australië op die The Oval-krieketstadion. Australië wen die wedstryd met 7 lopies nadat Spofforth 14 paaltjies geneem het. Die legende van Die As ("The Ashes") is na die wedstryd gebore. Grace het slegs 4 en 32 lopies aangeteken, en is vir die nederlaag verantwoordelik gehou.

Hy is op 23 Oktober 1915 in Kent, Engeland aan 'n hartaanval oorlede.


</doc>
<doc id="83410" url="https://af.wikipedia.org/wiki?curid=83410" title="Kameelspoor">
Kameelspoor

Die Kameelspoor ("Piliostigma thonningii") is 'n klein boom met 'n digte, geronde kroon en met swaar, dik houtagtigeg peule. Die boom het skoenlapper-vormige blare wat diep ingekeep is - vandaar die naam. Die peule se inhoud is eetbaar en staan daarom as "monkey bread" bekend.



</doc>
<doc id="83412" url="https://af.wikipedia.org/wiki?curid=83412" title="Bauhinia">
Bauhinia

Bauhinia is 'n plant genus wat hoort tot die sub-familie "Caesalpinioideae" wat op sy beurt weer hoort tot die familie "Fabaceae". Plante van die genus het merkwaardige tweelobbige of diep ingekeepte blare. Die blare lyk baie soos die van 'n skoenlapper. Bykans alle spesies in die genus dra groot en aanskoulike blomme en peule wat normaalweg oopbars om sade vry te stel.





</doc>
<doc id="83414" url="https://af.wikipedia.org/wiki?curid=83414" title="Keermuur">
Keermuur

'n Keermuur of stutmuur is 'n tipe muur wat gebou word om grond terug te hou. Dit word algemeen gebruik om grond teen 'n onnatuurlike helling in verskillende vlakke te deel. As voorbeeld kan dit in tuine of op plase aangewend word om beddings teen 'n helling aan te lê, of om grond uit paaie te hou.

Die Loffelstein-stutmuurstelsel maak van voorafvervaardigde betonblokke gebruik wat op mekaar gestapel word. Hierdie blokke word Loffelstein-blokke (of Löffelstein-blokke) genoem. Die blokke pas gewoonlik in mekaar in om 'n skuins stutmuur te vorm. Die voordele van die stelsel is dat dit vinnig opgerig kan word en dat plante en blomme daarin geplant kan word, wat dit 'n natuurlike voorkoms gee. Omdat water deur die muur kan dreineer, sal dit nie agter die struktuur opdam en dit beskadig nie.


</doc>
<doc id="83416" url="https://af.wikipedia.org/wiki?curid=83416" title="Kaapse kanferfoelie">
Kaapse kanferfoelie

Kaapse Kanferfoelie ("Tecoma capensis") is 'n blomdraende plant wat inheems in Suider-Afrika voorkom. Dit is 'n gewilde struik wat massas blomme voortbring en nektar-vretende voëls en insekte lok.

Ongeag die naam, is dit nie verwant aan die gewone Kanferfoelie, wat in die Noordelike Halfrond voorkom nie. Ander inheemse name vir die plant sluit in: "Cape honeysuckle" in Engels, "umsilingi" (ook "inkaca" of "Icakatha") in Xhosa en "Incwincwi" (ook "Uchacha" of "Udodo") in Zoeloe.

Hierdie spesie is nie net hier 'n groot trefter nie, maar ook in ander wêrelddele, veral in die Verre Ooste en die Middellandse See-gebied, waar die plant net so goed aard as in Suid-Afrika. In Suid-Afrika word hierdie inheemse spesie algemeen as ŉ heiningplant gebruik en dit blom in die somer, veral na goeie reën. 

Die helderoranje blomme van hierdie spesie vertoon treffend, hoewel ŉ ander variëteit met roomgeel blomme net so mooi is. Tecomaria capensis kom voor in Oos-Kaapland, Natal, Noordoos-Transvaal en die tropiese dele van Afrika. Sover bekend kom 4 ander Tecomaria~spesies in die tropiese dele van Afrika en Amerika voor. Tecomaria capensis is ŉ bosserige struik wat lang lote vorm en daarom word dit ook as 'n rankplant aangeplant. 

Dit word sowat 3 tot 4,5 m hoog en sprei ook net so breed. As informele heiningplant is die spesie baie waardevol en vertoon pragtig met die helder-oranje, buisvormige blomme van sowat 4 cm lank. Die 4 terugbuigende lobbe tuit taamlik groot oop met uithangende meeldrade. Die blomme verskyn gedurende die herfs, maar kom in rypvrye gebiede gedurende die hele winter in oorvloedige trosse aan die takpunte voor. 

Die heldergroen blare van die plant is veervormig saamgestel en ongeveer 4 cm lank, eiervormig en getand. Die plante kan ook deeglik met die snoeiskêr bygekom word en nuwe lote kom gewoonlik weer in die lente te voorskyn. Kanferfoelies verkies oop, sonnige plekke, maar grond wat met baie kompos verryk is, sal die plante gouer laat groei. Steggies kan gedurende die herfs van halfryp lote gemaak word, maar inlêers ontwikkel ook gou wortels. Ander uitheemse kanferfoeliespesies wat ook in Suid-Afrika aangetref word, is onder andere die gewone of tuin-kanferfoelie (Lonicera caprifolium), 'n klimplant met witpers blomme uit Europa wat ook inheems is in Wes-Asië. 

"Lonicera japonica", ofte wel die Japanse kanferfoelie, is weer inheems in China, Korea en Japan en het wit blomme met pers tinte. Lonicera sempervirens, ook bekend as die trompetkanferfoelie, is inheems in Noord-Amerika en het omstreeks 1656 in Europa bekend geword. Die helderoranjerooi blomme is lank en buisvormig, ongeveer 4 cm lank en reukloos. 

Hierdie plant rank veral baie hoog op teen die boomstamme in Noord-Amerikaanse woude en die rooi bessies is veral opvallend. Kanferfoelies is in die algemeen baie gewilde tuinplante omdat dit veral langs heinings en teen mure geplant kan word.




</doc>
<doc id="83418" url="https://af.wikipedia.org/wiki?curid=83418" title="Hardwick Hall">
Hardwick Hall

Hardwick Hall is 'n argitektonies belangrike Elizabethaanse herehuis in die Engelse graafskap Derbyshire. Die huis, wat tussen 1590 en 1597 vir Bess of Hardwick, een van Engeland se welvarendste adellike vroue, opgerig is, is deur die Renaissance-argitek Robert Smythson ontwerp. 

Hardwick Hall is een van die vroegste voorbeelde van die Engelse interpretasie van dié boustyl wat sy oorsprong in die Italiaanse stad Florence het en vervolgens ook in ander dele van Europa in swang gekom het. Sy invoering in Engeland het saamgeval met die begin van 'n nuwe rustiger tydperk waartydens dit nie meer nodig (of wettig) was om privaat woongeboue te versterk nie. 

Die herehuis is in 1959 aan die "National Trust" oorgedra en staan vandag in sy geheel oop vir die publiek.


</doc>
<doc id="83419" url="https://af.wikipedia.org/wiki?curid=83419" title="Gariepbauhinia">
Gariepbauhinia

Die Gariepbauhinia ("Adenolobus garipensis") is 'n klein boom met 'n yl kroon. Die boom groei op dor, klipperige heuwels van die noorde van Suid-Afrika deur Namibië tot by die Angolese grens. Die takke van die boom is bruingroen en die bas is glad. Die blare is soms gebondel aan kort takkies of hulle kan aan lang, dun lote gedra word. Die blare is dikwels ingevou en lyk soos peule. Die boom dra dun, ronderige peule.




</doc>
<doc id="83421" url="https://af.wikipedia.org/wiki?curid=83421" title="Apiespeul">
Apiespeul

Die apiespeul ("Senna petersiana") is 'n struik of 'n klein boom. Die boom kom voor vanaf die noorde van KwaZulu-Natal tot in Mutare in Zimbabwe.




</doc>
<doc id="83423" url="https://af.wikipedia.org/wiki?curid=83423" title="Kepler-62">
Kepler-62

Kepler-62 is ’n Klas K-ster (effens koeler en kleiner as die Son) in die sterrebeeld Lier. Dit is sowat 1 200 ligjare van die Aarde af. Dit lê in die sigveld van die Kepler-ruimteteleskoop, die Nasa-satelliet wat sterre waarneem wat moontlik planete kan hê. Op 18 April 2013 is aangekondig dat die ster vyf eksoplanete het, waarvan twee (Kepler-62e en Kepler-62f) moontlik soliede planete in die bewoonbare sone van die ster is.

Voordat die ster deur Kepler waargeneem is, het dit die 2MASS-katalogusnommer 2MASS J18525105+4520595 gehad. In die "Kepler Input Catalog" was sy naam KIC 9002278 en toe ontdek is dat dit moontlik planete het, het dit die KOI-naam KOI 701 gekry.

Die letters wat agteraan ’n ster se naam gevoeg word om sy planete name te gee, loop gewoonlik vanaf "b" in die volgorde van ontdekking. In Kepler-62 se geval is al die planete tegelykertyd ontdek en die naam "b" is toe gegee aan die planeet wat die naaste aan die ster is, gevolg deur "c" tot "f".

Kepler-62 is ’n Klas K-ster waarvan die massa sowat 69% dié van die Son is en die radius 64%. Dit het ’n oppervlaktemperatuur van 4 925 ± 70 K en dit is sowat 7 miljard jaar oud. Die Son is sowat 4,6 miljard jaar oud en het ’n oppervlaktemperatuur van 5 778 K.

Die ster se skynbare magnitude (soos dit van die Aarde af lyk) is 13,75 en dit is dus te dof om met die blote oog te sien.

Al vyf bevestigde planete se wentelbaan loop voor die ster verby soos vanaf die Aarde gesien. Hul radiusse is tussen 0,54 en 1,95 aardradiusse. Die planete "e" en "f" is waarskynlik soliede planete wat in die ster se bewoonbare sone lê.




</doc>
<doc id="83425" url="https://af.wikipedia.org/wiki?curid=83425" title="Cinta Laura">
Cinta Laura

Cinta Laura (geb. Cinta Laura Kiehl, Duitsland, 17 Augustus 1993) is 'n Indonesies-Duitse sangeres en kunstenaar. Sy begin haar loopbaan in 2007 met die TV-reeks, "Cinderella (Apakah Cinta Hanyalah Mimpi?)". Kort daarna tree sy in die 2008-film, "Oh Baby" op. In 2009 bring sy haar eerste enkelspeler, getiteld "Cinta atau Uang", en ook haar eerste album, "Cinta Laura" uit.






</doc>
<doc id="83426" url="https://af.wikipedia.org/wiki?curid=83426" title="Wollaton Hall">
Wollaton Hall

Wollaton Hall is 'n herehuis op 'n klein, maar prominente heuwel in Wollaton Park, Nottingham, Engeland. Die huis, wat tussen 1580 en 1588 vir Sir Francis Willoughby opgerig is en aan die argitek Robert Smythson toegeskryf word, is intussen in besit van die Nottinghamse Stadsraad. Dit huisves tans die Nottinghamse Museum vir Natuurgeskiedenis ("Nottingham Natural History Museum"), terwyl 'n tweede museum, die Nottinghamse Nywerheidsmuseum ("Nottingham Industrial Museum") in die buitegeboue ingerig is. Die omliggende parklandskap word gereeld vir grootskaalse publieke opelug-vermaaklikhede soos rockkonserte, sporttoernooie en feeste gebruik.


</doc>
<doc id="83427" url="https://af.wikipedia.org/wiki?curid=83427" title="Newstead Abbey">
Newstead Abbey

Newstead Abbey is 'n herehuis en vroeëre Augustyne-klooster in die Engelse graafskap Nottinghamshire, twaalf myl noord van Nottingham. Die abdy, wat omstreeks 1170 gestig is, is ná die ontbinding van Engelse kloosters tydens die regentskap van Hendrik VIII in 'n privaat woning omgeskep en staan vandag veral bekend as die voorvaderlike huis van Lord Byron. Dit is tans in besit van die Nottinghamse Stadsraad.


</doc>
<doc id="83429" url="https://af.wikipedia.org/wiki?curid=83429" title="Quakenbrück">
Quakenbrück

Quakenbrück (Nederduits: "Quokenbrügge") is 'n stad in die noorde van Duitsland in die deelstaat Nedersakse. Dit is langs die Haserivier geleë en vorm deel van die "samtgemeinde" (kollektiewe munisipaliteit) van Artland. Die plek het ongeveer 13 000 inwoners.

Quakenbrück is bekend vir sy professionele basketbalspan, die Artland Dragons.

Volgens die oudste beskikbare dokumente is Quakenbrück in 1235 deur die biskop van Osnabrück gestig, alhoewel die gebied vroeër ook bewoon was. Dit het as 'n grens na die noorde van Osnabrück gedien.

Op 29 Mei 1916 is 'n spykerman van Franse populier gemaak en deur Clemens Freiherr von Schorlemer-Lieser aan die stad geskenk. Die standbeeld, wat 'n 13de-14de eeuse ridder met 'n harnas, skild en 'n swaard uitbeeld, is in die stadsaal uitgestal en het bekend geraak as die Quakenbrück Yster Ridder ("Quakenbrücker Eiserne Burgmann"). Die beeld is deur twee soldate van Schorlemer se Bataljon gebou. Inkomste uit die beeld is vir verdere oorlogvoering aangewend.


</doc>
<doc id="83431" url="https://af.wikipedia.org/wiki?curid=83431" title="Duifagtiges">
Duifagtiges

Duifagtiges ("Columbiformes") is 'n orde van voëls. Die orde bestaan uit twee families wat ongeveer 300 spesies omvat.

Die orde bevat slegs twee families:

Al die spesies van die laasgenoemde familie het reeds uitgesterf. Die dodo, 'n loopvoël wat op die eiland Mauritius voorgekom het, was die bekendste hiervan.

Daarteenoor is die familie "Columbidae" (duiwe en tortelduiwe), uiters suksesvol en kom bykans reg oor die wêreld voor. Duiwe word algemeen in die wildernis, asook in stede en dorpe aangetref. Hulle word selfs as pluimvee aangehou en vetgevoer om geëet te word. Ander tipes duiwe sluit in: lokduiwe, sierduiwe en posduiwe.



</doc>
<doc id="83434" url="https://af.wikipedia.org/wiki?curid=83434" title="Ponskaart">
Ponskaart

'n Ponskaart is 'n medium waarop inligting gestoor kan word. Gaatjies word op presiese plekke op 'n kaart aangebring wat later teruggelees kan word om die data te herwin. In die 19de eeu is ponskaarte hoofsaaklik gebruik om masjinerie te beheer. In die 20ste eeu word dit algemeen vir dataverwerking ingespan om programme en gegewens te stoor. Met die koms van ander stoormetodes, soos magnetiese bande en hardeskywe, het ponskaarte grootliks in onbruik verval. Dit word egter nog soms gebruik om weefmasjiene en orrels te beheer.


</doc>
<doc id="83435" url="https://af.wikipedia.org/wiki?curid=83435" title="Spilopelia">
Spilopelia

Spilopelia is 'n genus van voëls in die familie van duiwe ("Columbidae"). Volgens die "IOC World Bird List" bevat die genus twee spesies. Verskeie ander bronne groepeer hierdie spesies saam met die genus "Streptopelia".

Die genus bevat twee spesies:




</doc>
<doc id="83437" url="https://af.wikipedia.org/wiki?curid=83437" title="Veer">
Veer

'n Veer kan na een van die volgende verwys:

Wees versigtig om nie "veer" met "veër" te verwar nie. 'n Veër is iemand wat 'n vee-aksie uitvoer, soos iemand wat met 'n besem vee.


</doc>
<doc id="83438" url="https://af.wikipedia.org/wiki?curid=83438" title="Ben Nevis">
Ben Nevis

Ben Nevis (Skots-Gaelies: "Beinn Nibheis", [peˈɲivəʃ]) is 'n berg in Skotland wat 1 344 meter hoog is. Dit is ook die hoogste berg op die Britse Eilande. Die piek is aan die westelike kant van die Grampian Mountains-bergreeks in die Lochaber-streek van die Skotse Hoogland naby Fort William geleë.

Ben Nevis is 'n gewilde trekpleister vir staptoeriste en bergklimmers en word jaarliks deur 'n geskatte 100 000 besoekers bestyg, waarvan sowat driekwart die Poniepad-roete vanaf Glen Nevis volg. Die rotswande aan die noordelike kant van Ben Nevis word as van die hoogstes in die Verenigde Koninkryk gereken en bied rotsklim- en rotsklouteropsies van verskillende moeilikheidsgrade vir bergklimmers. Hulle is ook die belangrikste bestemming vir ysklimentoesiaste in die land.

Die toppunt van Ben Nevis is die ineengestorte koepel van 'n ou vulkaan waar die bouvalle van 'n vroeëre weerstasie, wat tussen 1883 en 1904 beman was, besigtig kan word. Die weerkundige gegewens, wat in daardie tydperk versamel is, speel steeds 'n belangrike rol by die ontleding van weerwaarnemings in Skotse berggebiede. Die Skotse natuur- en weerkundige C.T.R. Wilson (1869–1959), wat 'n tyd lank by die weerstasie werksaam was, is hier geïnspireer tot die uitvinding van sy "wolkekamer" (ook Wilson-kamer genoem), 'n detektor vir ioniserende straling.


</doc>
<doc id="83439" url="https://af.wikipedia.org/wiki?curid=83439" title="Nieu-Seelandse nasionale krieketspan">
Nieu-Seelandse nasionale krieketspan

Die Nieu-Seelandse nasionale krieketspan, met die bynaam die Black Caps, is die nasionale krieketspan wat Nieu-Seeland in toetse en kitskrieket verteenwoordig. Hulle het hul eerste toets in 1930 teen Engeland in Christchurch, Nieu-Seeland, gespeel en daarmee die wêreld se vyfde toetsland geword. Die span kon eers in 1955–1956 'n toets wen, teen die Wes-Indiese Eilande op Edenpark in Auckland. Hulle het hul eerste internasionale eendagwedstryd in die 1972–1973-seisoen gewen teen Pakistan in Christchurch.
Die huidige toets-, eendag- en Twintig20-kaptein is Kane Williamson, wat Brendon McCullum vervang het. McCullum vervang Ross Taylor, wat Daniel Vettori opgevolg het nadat hy uitgetree het ná die Krieketwêreldbeker 2011. Vettori het Nieu-Seeland se suksesvolste kaptein, Stephen Fleming, wat Nieu-Seeland tot 28 toetsoorwinnings gelei het – meer as twee keer soveel as enige ander Nieu-Seelandse kaptein – vervang. Die nasionale span word bestuur deur Nieu-Seeland Krieket.

Die Nieu-Seelandse krieketspan het bekend geword as die "Black Caps" in Januarie 1998, nadat sy eertydse borg, "Clear Communications", 'n kompetisie uitgeskryf het om 'n naam vir die span te kies.

Soos op 15 Julie 2019 het Nieu-Seeland reeds 433 toetse gespeel, waarvan 97 gewen, 171 verloor en 165 gelykop gespeel is.

Die span is tans in die tweede plek op die IKR-toetsranglys, derde op die eendagranglys, en sesde op die Twintig20-wêreldranglys.



</doc>
<doc id="83442" url="https://af.wikipedia.org/wiki?curid=83442" title="SS Nomadic (1911)">
SS Nomadic (1911)

SS "Nomadic" is 'n stoomskip van die Britse redery "White Star Line" wat op 25 April 1911 in Belfast te water gelaat is. Die skip is oorspronklik as 'n tenderboot vir die "RMS Olympic" en die "RMS Titanic" gebou wat eerste- en tweedeklas-passasiers vanaf die vertrekpunt in Cherbourg se seehawe na die groot oseaanskepe geneem het wat buite die hawe voor anker gelê het. 

Later het die "SS Nomadic" ook befaamde Britse plesierbote soos "Queen Mary" en "Queen Elizabeth" bedien en bekende persoonlikhede soos Elizabeth Taylor, Richard Burton en Charlie Chaplin vervoer.

Na "Nomadic", die enigste skip van "White Star Line" wat tot vandag toe bewaar gebly het, word dikwels verwys as "Titanic se klein suster". Die skip het tydens die twee wêreldoorloë troepe vervoer en later in Parys as vermaaklikheidsboot gedien.

Ná 'n omvattende restourasie is die "SS Nomadic", wat sy laaste vaste ankerplek in Belfast se Hamilton-dok gevind het, as museumskip toeganklik vir die publiek. Toegang tot "SS Nomadic" maak deel uit van die "Titanic Belfast"-program.



</doc>
<doc id="83443" url="https://af.wikipedia.org/wiki?curid=83443" title="Visrivier-canyon">
Visrivier-canyon

Die Visrivier-canyon in die suide van Namibië is die derde langste canyon ter wêreld, naas die Yarlung Tsangpo-canyon in Tibet en die Grand Canyon in die Verenigde State. Dit is die langste canyon in Afrika, en die tweede mees besoekte plek deur toeriste in Namibië. Dit is ongeveer 160 km lank, tot 27 km breed en is op sommige plekke tot 550 m diep.

Die canyon is geleë aan die benedeloop van die Visrivier. Hierdie rivier is nie standhoudend nie en is ook nie bevaarbaar nie, en die water is oranje gekleur. Die canyon begin by die plekkie Seeheim en eindig by Ai-Ais. Daarna vloei die rivier uit in die Oranjerivier langs die grens met Suid-Afrika. Hobas is 'n kampterrein 70 km noord van Ai-Ais. 

Die Visrivier-canyon is een van die gewildste staproetes in Suider-Afrika. Die skaal en rowwe terrein lok besoekers van regoor die wêreld. Behalwe vir die 2 kilometer daling wes van Hobas en enkele opsionele kortpaaie, volg die roete gewoonlik 88 kilometer van die Visrivier tot by Ai Ais en kan binne 5 dae voltooi word. Alhoewel daar 'n aantal voetpaadjies deur die canyon is, is die roete nie vasgelê nie en moet mens self besluit waar en hoe lank om te stap. Daar is geen geriewe op die staproete nie.

Die temperature wissel tussen 5 °C en 30 °C met lae humiditeit. Erge weer, soos flitsvloede, stormwind en reën kan soms verwoesting pleeg gedurende die stapseisoen.

Weens vloede en warm somertemperature van 48 °C in die dag 30 °C saans, word permitte slegs uitgereik tussen 1 Mei en 15 September. Voor jy by Hobas aankom, moet 'n stappermit van Namibië Wildlife Resorts verkry word vir groepe nie kleiner as 3 maar nie groter as 30 nie. Almal moet ouer as 12 jaar wees en 'n fiksheidsertifikaat wat deur 'n dokter voltooi was, moet by die kantoor van die Ministerie van Omgewing en Toerisme by Hobas aangebied word. In die afgelope jaar het die roete gewild geword, veral tydens skoolvakansies en langnaweke, en permitte moet vroegtydig aangevra word. Besprekings vir die volgende jaar se seisoen open 1 Mei.

Die rivier vloei vroeg in die seisoen sterk en word gewoonlik droog teen September. Water is veilig om te drink, maar die gebruik van watersuiweringtablette word aanbeveel. Rivieroorgange is 'n noemenswaardige kenmerk met meer as 20 kruisings in die loop van die roete, en kruisings kan 'n oorweging word wanneer watervlakke hoog word.

Daar is geen selfoon ontvangs in die canyon nie en slegs twee nooduitgange is beskikbaar. Ontruiming vanuit die diep canyon word gedoen deur middel van 'n helikopter en voertuie in die latere dele van die roete.

Nie-amptelike hardloop deur die canyon het ontwikkel tot die jaarlikse Visrivier-canyon Ultra Maraton wat op 27 Augustus 2011 sy eerste wedloop gehou het. Die roete begin naby Hobas en na 'n kort gedeelte op die rand van die canyon daal 500 meter na riviervlak. Daarna volg die deelnemers meestal die rivier na Ai Ais. Hulle word toegelaat om hul eie roetes te beplan en kortpaaie deur die canyon te neem, mits hulle 'n aantal voorafbepaalde kontrolepunte bereik. Kortpaaie kan die totale afstand van die wedloop aansienlik verminder. Alle mededingers moet selfvoorsienend wees en word verwag dat hulle genoeg voedingstowwe moet hê. Water word gewoonlik van die rivier gebruik.



</doc>
<doc id="83445" url="https://af.wikipedia.org/wiki?curid=83445" title="SS Nomadic">
SS Nomadic

Die skeepsnaam SS Nomadic kan na een van die volgende stoomskepe verwys wat deur die "Harland and Wolff"-werf in Belfast, Noord-Ierland gebou is:



</doc>
<doc id="83447" url="https://af.wikipedia.org/wiki?curid=83447" title="The Showgrounds">
The Showgrounds

The Showgrounds is 'n sokkerstadion in Newry, Noord-Ierland. Dit is die tuisstadion van Newry City AFC. Die stadion kan 7 949 toeskouers akkommodeer, maar word volgens die land se wet op gesondheid en veiligheid tot 2 275 beperk.


</doc>
<doc id="83462" url="https://af.wikipedia.org/wiki?curid=83462" title="Chris Muller">
Chris Muller

Generaal Chris Muller (1865 – 1945) was 'n Boeregeneraal tydens die Anglo-Boereoorlog. Hy volg genl. Ben Viljoen as aanvoerder van die Boeremagte in die Oos-Transvaal op na Viljoen se gevangeneming op 25 Januarie 1902.

Christiaan Hendrik Muller is op 4 Januarie 1865 in die Kaapkolonie gebore. Hy groei in die Vrystaat en later in die Transvaal op waar hy in verskeie naturelleveldtogte geveg het. Hy veg in die Tweede Vryheidsoorlog as korporaal in die Boksburgkommando en word later tot generaal bevorder vanweë sy uitmuntende kennis van wapens.

Muller was saam met Ben Viljoen by die Slag van Helvetia betrokke. Die slag vind op 29 Desember 1900 by Helvetia, 10km noord van Machadodorp plaas. Die Boere behaal 'n oorwinning oor die Britse Magte onder leiding van Majoor Cotton. Beide die Boeremag en die Britse mag was 350 man sterk, terwyl die Britte ook 'n kanon van 120mm tot hulle beskikking gehad het. Muller sou later veral bekend word vir die buiting van hierdie kanon, genaamd die 'Lady Roberts'.

Hy neem deel aan die vredesonderhandelinge by Vereeniging. In later jare was hy die direkteur van die Landbank. In 1914 was hy by die Maritz-rebellie betrokke. Hy was ook 'n aantal jare parlementslid.

Muller is in 1945 in Johannesburg oorlede.





</doc>
<doc id="83463" url="https://af.wikipedia.org/wiki?curid=83463" title="Papilionoideae">
Papilionoideae

Papilionoideae is die boom-subfamilie wat hoort tot die familie "Fabaceae". Wêreldwyd is daar 13,860 spesies wat hoort tot die subfamilie waarvan 1000 in Suider-Afrika voorkom en 60 van hulle is bome. Hierdie subfamilie is staan ook bekend as die Ertjie-subfamilie.

Die volgende genera hoort onder andere tot die subfamilie:





</doc>
<doc id="83466" url="https://af.wikipedia.org/wiki?curid=83466" title="Nuweland-krieketveld">
Nuweland-krieketveld

Nuweland-krieketveld in Kaapstad is 'n Suid-Afrikaanse krieketveld. Dit is die tuiste van die Kaapse Kobras, wat in die Sunfoilreeks, Momentum-eendagbeker en Standard Bank Pro20-kompetisies meeding. Dit is ook 'n stadion waar toetskrieket gespeel word. Nuweland word beskou as een van die mooiste krieketvelde ter wêreld, wat oorskadu word deur Tafelberg en Duiwelspiek. Nuweland word verder bevoordeel deur 'n Kaaps-mediterreense klimaat met winterreënval, wat perfekte weer toelaat om krieket in te speel en te kyk. Dit is naby aan Nuwelandstadion, wat 'n groot rugby- en sokkerstadion is.
Die veld bied sy eerste toetswedstryd aan op 24-25 Maart 1889 toe Engeland die Proteas met 'n beurt en 202 lopies geklop het. Teen Januarie 2014 is daar 50 Toetse op die veld gespeel, waarvan Suid-Afrika 18 gewen, 22 verloor en 10 gelykop geëindig het. Die laaste span naas Australië om Suid-Afrika (in 2005/06) hier te klop was Nieu-Seeland, in Januarie 1962.

Die eerste Internasionale eendagwedstryd is op 7 Desember 1992 hier gespeel, toe die Proteas vir Indië met 6 paaltjies gewen het. Teen Januarie 2014 is daar 36 EDIs op die veld gespeel, insluitende vyf in die Krieketwêreldbeker 2003. Suid-Afrika het 25 van sy wedstryde gewen en 5 verloor. Pakistan is die mees onlangse EDI-wenner teen die Proteas (op 24 November 2013).

Tussen 1991 en 1997 is verskeie verbeteringe aan die stadion aangebring. Groot dele van die graswalle is vervang deur pawiljoene, wat die sitplek vermeerder het tot 25 000.

Nuweland is een van die min krieketvelde in Suid-Afrika wat geneig is om draaiboulers te bevoordeel. Die meeste velde is geneig om naatboulers of kolwers te bevoordeel, maar die Wes-Kaap het 'n geskiedenis van goeie draaiboulers, 'n onlangse voorbeeld is Paul Adams.

Die veld het ook uitstalwedstryde in die Australiese-reëls voetbal aangebied. In 1998 het 'n skare van 10 123 die Brisbane Lions teen Fremantle sien speel.




</doc>
<doc id="83467" url="https://af.wikipedia.org/wiki?curid=83467" title="Yarlung Tsangpo Canyon">
Yarlung Tsangpo Canyon

Die Yarlung Zangbo Canyon is 'n canyon langs die Yarlung Zangbo-rivier in Tibet, China. Dit word deur sommige as die diepste canyon ter wêreld beskou. Dit is ook effens langer as die Grand Canyon in die Verenigde State van Amerika, wat dit een van die grootste canyons ter wêreld maak.

Die Yarlung Tsangpo-rivier, die Tibettaanse naam vir die boloop van die Brahmaputra, ontspring naby die berg Kailash. Dit vloei ooswaarts vir ten minste 1700 km en dreineer die noordelike gedeelte van die Himalajagebergte voordat dit die canyon naby Pei invloei.

Die canyon, met 'n lengte van omtrent 240 km (150 myl), buig om die berg "Namcha Barwa" (7782 m) en sny sy pad deur die oostelike Himalaja-reeks. Die water val van 'n hoogte van omtrent 2900 m naby Pei tot ongeveer 1500 m aan die einde van die kloof, waar die "Po Tsangpo"-rivier daarby aansluit.

Die rivier vloei vervolgens deur die laer kloof na die Indiese grens op 'n hoogte van 660 m. Dit vloei dan deur "Arunachal Pradesh" ('n deelstaat van Indië) voordat dit uiteindelik die Brahmaputra-rivier word.


</doc>
<doc id="83469" url="https://af.wikipedia.org/wiki?curid=83469" title="Erythrina">
Erythrina

Erythrina is 'n plant genus wat hoort tot die sub-familie "Papilionoideae" wat op sy beurt weer hoort tot die familie "Fabaceae". Hierdie genus bevat die koraalbome; hulle is wydverspreid, skouspelagtig en welbekend. Die genus is gedurende die Ystertydperkboere in Suider-Afrika versprei. Al die spesies het getrifolioleerde blare en pienk tot rooi blomme. Die peule is tussen die sade saamgesnoer. Die sade is oranje tot rooi met 'n swart kol behalwe in die geval van die Aalwynkoraalboom wat 'n wit kol het.






</doc>
<doc id="83470" url="https://af.wikipedia.org/wiki?curid=83470" title="Audley End">
Audley End

Audley End, dikwels ook Audley End House genoem, is 'n vroeë 17de eeuse herehuis net buite Saffron Waldon en suid van Cambridge in die Engelse graafskap Essex. Die paleisagtige gebou temidde van 'n formele tuin is oorspronklik tussen 1603 en 1614 deur Thomas Howard, eerste graaf van Suffolk (1561-1626) gebou om verblyf vir die besoekende koning te bied. 

Audley End is vroeër as een van die wonderlikste Jacobiaanse herehuise beskou, maar oor die eeue heen het periodes van verval afgewissel met tye van herbouing en uitbreiding. Die huis is geleidelik verklein tot sy huidige grootte ('n derde van die oorspronklike ontwerp) en die uitleg van sy tuin verander. 

In die tweede helfte van die 18de eeu het Sir John Griffin Griffin (1719–1797) die herehuis saam met die befaamde argitek Robert Adam (1728–1792) en die landskapsargitek Lancelot "Capability" Brown (1716–1783) omgebou en elegante onthaalkamers bygevoeg, terwyl 'n park en 'n tuin in die "natuurlike styl" aangelê is. Die huidige interieur weerspieël die smaak van Lord Braybrooke wat groot belangstelling in die geskiedenis van Audley End getoon en 'n reeks opulente kamers in 'n romantiese Jacobiaanse styl geskep het. 

Gedurende die Tweede Wêreldoorlog het Audley End as die geheime hoofkwartier van die "Special Operations Executive" se Poolse afdeling gedien. Die herehuis is in 1948 deur James Lees-Milne, 'n verteenwoordiger van die Engelse "National Trust", vir ₤30 000 gekoop en deur die Britse "Ministry of Works" bestuur. Audley End en sy verskeidenheid versamelings is tans onder die administrasie van "English Heritage".

Die uitgestrekte Walden-landgoed het ná die Normandiese verowering van Engeland in 1066 in besit gekom van die De Mandeville-familie, die grawe van Essex, wat hier 'n kasteel en die latere nedersetting Walden (tans Saffron Walden) gevestig het. In 1139 het Geoffrey de Mandeville 'n Benediktyne-klooster gestig wat in 1190 deur koning Richard I tot die status van abdy verhef is. Die klooster was in Brookwalden geleë, naby die Cam-rivier en die pad tussen Londen en Cambridge, en is oorspronklik van hout gebou. Dit is in 1190 deur 'n steengebou vervang.

In die tydperk tussen die 13de en 15de eeu het die De Bohun-familie, wat vervolgens die titel grawe van Essex en Hereford gedra het, as beskermhere van die klooster opgetree. Baie familielede het hul laaste rusplek in die klooster gevind.


</doc>
<doc id="83471" url="https://af.wikipedia.org/wiki?curid=83471" title="Vierhoek">
Vierhoek

'n Vierhoek is 'n meetkundige vorm wat uit vier sye en vier hoeke bestaan. Dit is naas die driehoek die eenvoudigste veelhoek of poligoon. Die som van die hoeke van ′n vierhoek is 360 grade. As die vierhoek een gestrekte hoek het, word dit 'n ′n ontaarde vierhoek genoem.

'n Paar besondere vierhoeke:


</doc>
<doc id="83472" url="https://af.wikipedia.org/wiki?curid=83472" title="Aalwynkoraalboom">
Aalwynkoraalboom

Die aalwynkoraalboom ("Erythrina livingstoniana") is 'n boom wat in die Zimbabwiese laeveld, die Benede-Limpoporiviervallei en Mosambiek voorkom. Die boom verskil van die ander koorsbome omrede sy sade 'n wit kol op het in stede van swart.




</doc>
<doc id="83474" url="https://af.wikipedia.org/wiki?curid=83474" title="Namibkoraalboom">
Namibkoraalboom

Die Namibkoraalboom ("Erythrina decora") is 'n middelgroot boom wat slegs voorkom op droë, klipperige bosveld in die noorde van Namibië. Die boom het 'n dik, kurkagtige bas.




</doc>
<doc id="83476" url="https://af.wikipedia.org/wiki?curid=83476" title="Zambezi-kiaat">
Zambezi-kiaat

Die Zambezi-kiaat ("Baikiaea plurijuga") is 'n middelgroot tot groot boom wat voorkom in die sentrale deel van Zimbabwe weswaarts na Kaokoland. Die boom groei in diep sand. Die boom is gesogte meubelhout.




</doc>
<doc id="83478" url="https://af.wikipedia.org/wiki?curid=83478" title="Grand Canyon">
Grand Canyon

Die Grand Canyon is 'n bekende canyon in Arizona in die Verenigde State van Amerika. Die canyon is deur die Coloradorivier gevorm en is, na die Yarlung Tsangpo Canyon, die tweede langste canyon ter wêreld. Dit is 'n UNESCO-wêrelderfenisgebied, nasionale park in die VSA en een van die sewe natuurlike wonders van die wêreld.

Die Grand Canyon is 446 km (277 myl) lank, tot 29 km (18 myl) breed en op plekke 1.83 km (6000 voet) diep. Bykans twee miljard jaar van die aarde se geologiese geskiedenis is blootgestel soos die Colorado en sy sytakke deur die aardkors sny, terwyl die Colorado-plato self deur tektoniese werking opgehef is.

Bewyse dui dat die Colorado ten minste 17 miljoen jaar gelede sy loop deur die canyon gevestig het. Sedertdien het die Colorado voortdurend dieper en dieper deur die aardkors gevreet, tot die punt waar dit vandag is.



</doc>
<doc id="83484" url="https://af.wikipedia.org/wiki?curid=83484" title="Muisvoël">
Muisvoël

Muisvoëls is kleinerige voëls wat net in Afrika suid van die Sahara aangetref word. Die naam is afgelei van sowel die sagte, eintlik harige verekleed as die wyse waarop hulle tussen takkies rondkruip. Hierdie voëls het 'n lang kuif en 'n stywe, gepunte stert. Hulle vlieg pylreguit en gaan sit dan regop teen 'n boom, en slaap dikwels ook in hierdie posisie. Muisvoëls is versamelvoëls, hulle vlieg in klein groepies en is by uitstek vrugtevreters.

Muisvoëls vorm die biologiese familie "Coliidae" wat in twee genera onderverdeel word. Omdat muisvoëls nie naby aan ander voëlspesies verwant is nie, word hulle alleen in die orde Coliiformes geplaas.

Van die spesies in die familie:

Genus Colius:

Genus Urocolius:



</doc>
<doc id="83491" url="https://af.wikipedia.org/wiki?curid=83491" title="Al-Kaïda">
Al-Kaïda

al-Kaïda (القاعدة in Arabies, letterlik vertaal, "die basis"), is 'n Moslem fundamentalistiese paramilitêre beweging wat deur baie as 'n terroriste-organisasie gesien word. Al-Kaïda is merendeels as 'n netwerk, of 'n staatlose weermag, eerder as 'n organisasie bedrywig. Hoewel hulle self ook terreuraanvalle loods, verleen hulle dienste (soos logistieke ondersteuning en opleiding) aan ander terreurorganisaties.

al-Kaïda is tussen Augustus 1988 en laat 1989 deur Osama bin Laden in Pesjawar, Pakistan gestig. Die organisasie se oorsprong kan na die Sowjet-oorlog in Afganistan teruggespoor word. Nadat Rusland sy soldate uit Afganistan onttrek het, het Al Kaïda met terreuraanvalle op Westerse lande begin. As radikale Soenni-Moslem-beweging beywer hulle hulself vir 'n globale Djihad.

Van hulle doelwitte is om buitelandse inmenging in Moslem-lande te stop en om 'n nuwe Islamitiese kalifaat daar te stel. Volgens mediaberigte is Al-Kaïda van mening dat daar 'n Christen-Joodse-sameswering teen Islam is (grootliks gebaseer op die verhouding tussen Israel en die Verenigde State), en dat die dood van onskuldige bystanders en burgerlikes in 'n Djihad geregverdig is.

Lede van die organisasie het al verskeie terreurdade uitgevoer. Meeste hiervan was teen die Verenigde State en ander liberale lande gemik. Van die bekendste hiervan is die aanvalle op 11 September 2001 in onder andere New York, bomontploffings by VSA-ambassades in Kenia en Tanzanië in 1998, en die aanval op die Amerikaanse skip, die "USS Cole" in 2000.

Die Amerikaanse regering het 'n "oorlog teen terreur" verklaar en soldate na Afganistan gestuur om al-Kaïda se opleidingskampe te verwoes en hul leiers te vang of dood te maak. Bin Laden is op 2 Mei 2011 tydens 'n geheime operasie in Pakistan doodgeskiet.

Na raming het die organisasie 500-1000 agente in Afganistan en ongeveer 5000 wêreldwyd. Die getalle kan egter nie bevestig word nie.


</doc>
<doc id="83493" url="https://af.wikipedia.org/wiki?curid=83493" title="Golden Gate-brug">
Golden Gate-brug

Die Golden Gate-brug is 'n brug oor die San Franciscobaai in Kalifornië in die Verenigde State van Amerika. Die 2 824 meter (9 266 voet) lange brug strek van San Francisco na Marin County. Bouwerk het in 1933 begin en dis in 1937 vir verkeer oopgestel. Na voltooiing was dit die langste brug ter wêreld, maar vandag is daar verskeie brûe wat langer as dit is.

Die Golden Gate-brug is een van sewe projekte van siviele ingenieurswese wat deur die "American Society of Civil Engineers (ASCE)" as die "Sewe Wonders van die Moderne Wêreld" aangewys is.

Aanvanklik kon die baai slegs per veerdiens, wat 20 minute duur, oorgesteek word. Voor die brug gebou is, was San Francisco die grootste Amerikaanse stad wat steeds meestal deur veerbote bedien is. Sommige kenners het gemeen dat 'n brug nie haalbaar is nie, omdat die seestrome uiters sterk is. Die baai is ook baie diep in die middel (102 m) en sterk winde en mis sou die konstruksie bemoeilik.

In 1916 nooi San Francisco se stadsingenieur ander ingenieurs om voorstelle vir 'n brug in te dien. Joseph Strauss het 'n goedkoop ontwerp voorgelê, wat slegs $17 miljoen sou kos, maar baie het gedink dat dit lelik sou lyk. Plaaslike owerhede het hom gevra om saam met ander kenners te werk en die ontwerp aan te pas. Hy aanvaar die voorstel. Die nuwe ontwerp, waartoe veral Irving Morrow bygedra het, was dié van 'n hangbrug. Die ontwerp maak van hoë torings gebruik, met die brug wat aan kabels daaronder hang.

Die brug is die Golden Gate-brug genoem omdat dit die Golden Gate-seestraat, die waters tussen die San Francisco-skiereiland en die Marin County-skiereiland, oorspan.

In 1930 het die plaaslike regerings van San Francisco en Marin County ooreengekom om effekte te verkoop om geld vir die brug in te samel. Die nuwe brug sou $30.1 miljoen kos, maar as gevolg van Wall Street se 1929-ineenstorting kon hulle nie die effekte verkoop kry nie. Uiteindelik het die Bank van Amerika, wat in San Francisco gebaseer is, ingestem om al die effekte te koop en sodoende die plaaslike ekonomie te stimuleer.

Konstruksie het op 5 Januarie 1933 begin en die brug is in April 1937 voltooi. Elf mense sterf tydens die bou van die brug. Later word nette vir veiligheid onder die brug gespan. Negentien man is in hierdie nette van 'n gewisse dood gered.

Na voltooiing word die brug met 'n roosoranje seëlaar, 'n tipe verf wat die brug teen water en humiditeit moet beskerm, geverf. Mense hou van die kleur, omdat dit by die omgewing inpas en maklik in die mis gesien kan word. Gevolglik is die brug oranje geverf.

Mense kan die brug enige tyd van die dag per motor of motorfiets oorsteek. Fietse en voetgangers word slegs in die dagure toegelaat. Die brug mag glad nie met rolskaatse, skaatsplanke of bromponies oorkruis word nie.

Nadat die brug geopen is, moes bestuurders 50 sent betaal om die brug in enige rigting te gebruik. Vandag hoef bestuurders vanaf die noordelike kant (as hulle San Francisco verlaat) nie te betaal nie. Op 2 September 2008 is 'n fooi van $6 ingestel vir voertuie vanaf die suidekant (na San Francisco). 'n Pas kan ook gekoop word wat die fooi na $5 per rit verlaag.

Mense spring gereeld van die brug af om selfmoord te pleeg. Hulle val 75 meter en meeste is opslag dood as hulle die water tref. Niemand weet presies hoeveel mense al hier selfmoord gepleeg het nie.



</doc>
<doc id="83495" url="https://af.wikipedia.org/wiki?curid=83495" title="Nartjie">
Nartjie

Die nartjie ("Citrus tangerina") is 'n oranjekleurige sitrusvrug wat nou verwant is aan die mandaryn ("Citrus reticulat"a). Taksonomies, kan dit as 'n subspesie of variant van "Citrus reticulata" beskou word. Nartjies is kleiner as gewone lemoene, en is gewoonlik makliker om te skil en in segmente te verdeel. Die smaak op die tong word as minder suur ondervind, sowel as soeter en skerper as dié van 'n lemoen.

'n Ryp nartjie is oranje van kleur, ferm tot effe sag, swaar vir sy grootte, met 'n geplaveide skil en geen diep groewe. Nartjies word gewoonlik afgeskil en met die hand geëet. Die vars vrugte word ook gebruik in slaaie, nageregte en hoofgeregte. Die skil word soms gedroog en gebruik in Sichuan-kookkuns. Vars nartjiesap asook bevrore sapkonsentraat is algemeen beskikbaar in die handel. Die aantal sade in elke segment (vrugblaar) wissel baie. Die nartjieseisoen duur vanaf herfs tot lente. 


</doc>
<doc id="83501" url="https://af.wikipedia.org/wiki?curid=83501" title="Breëblaarkoraalboom">
Breëblaarkoraalboom

Die Breëblaarkoraalboom ("Erythrina latissima") is 'n middelgroot boom wat voorkom in oop bosveld en rotsagtige plekke noord vanaf Oos-Londen tot by die Lebomboberge en ook in die sentrale deel van Zimbabwe. Die boom het groot, dik blare.



</doc>
<doc id="83503" url="https://af.wikipedia.org/wiki?curid=83503" title="Vuurpylkoraalboom">
Vuurpylkoraalboom

Die Vuurpylkoraalboom ("Erythrina abyssinica") is 'n middelgroot boom wat voorkom in die sentrale deel van Zimbabwe en ooswaarts tot by die hooglande. Die boom het knopperige stekels op die bas.





</doc>
<doc id="83505" url="https://af.wikipedia.org/wiki?curid=83505" title="Msasa">
Msasa

Die Msasa ("Brachystegia spiciformis") is 'n groot boom wat lokaal voorkom in die oostelike Soutpansberg, en vanaf die suide van Mosambiek tot in die oorgrote deel van Zimbabwe. Kenmerkend van die boom is dat die blare in die lente baie kleurryk vertoon.




</doc>
<doc id="83508" url="https://af.wikipedia.org/wiki?curid=83508" title="Mufuti">
Mufuti

Die Mufuti ("Brachystegia boehmii") – ook bekend as die Prins-van-Wallis-vere – is 'n middelgroot tot groot boom wat voorkom in die sentrale en noordelike deel van Zimbabwe en die noorde van Botswana. Die blare is dofgroen, veeragtig en neerhangend. Die pinnas vou oormekaar en die blaarkoppe is groot. Die jong blare is helderrooi.





</doc>
<doc id="83509" url="https://af.wikipedia.org/wiki?curid=83509" title="Wes-Asië">
Wes-Asië

Wes-Asië, Westelike Asië, Suidwes-Asië of Suidwestelike Asië is 'n geografiese gebied in die weste van Asië. Die gebied oorvleuel grootliks met die Midde-Ooste, wat 'n geografiese ligging met betrekking tot Wes-Europa, eerder as ten opsigte van Asië beskryf. As gevolg van hierdie vermeende Eurosentrisme, het internasionale organisasies soos die Verenigde Nasies (VN) die term Midde-Ooste met die term Wes-Asië vervang. Hierdie streek, saam met Europa, is gesamentlik bekend as Wes-Eurasië.

'n Groot deel van Wes-Asië word deur die Arabiese Skiereiland, Anatolië en Iran beslaan. Die drie by verre belangrikste tale is Arabies, Persies en Turks, elkeen met meer as 70 miljoen moedertaalsprekers in die streek.

Wes-Asië word in die weste van die Middellandse See, in die noordweste deur die Swartsee, in die noorde deur die Kaukasus, in die noordooste deur die Kaspiese See, in die suidooste deur die Arabiese See en in die suidweste deur die Rooisee begrens.

Volgens die VN is die volgende lande en gebiede in Wes-Asië:

Daarbenewens is die volgende omstrede gebiede in Wes-Asië geleë:


</doc>
<doc id="83513" url="https://af.wikipedia.org/wiki?curid=83513" title="Bergbrachystegia">
Bergbrachystegia

Die Bergbrachystegia ("Brachystegia tamarindoides") is 'n spreiende boom met 'n platterige kroon, wat inheems is aan Zimbabwe, Republiek van die Kongo, Tanzanië, Zambië, Malawi, Mosambiek en Angola. Die boom word regdeur Zimbabwe op dagsome aangetref, dikwels in klein stande, of waar daar andersins geskikte omgewingstoestande voorkom. Die boom se bas skilfer af wat kenmerkende geel kolle blootlê.





</doc>
<doc id="83515" url="https://af.wikipedia.org/wiki?curid=83515" title="Brachystegia">
Brachystegia

Brachystegia is 'n plant genus wat hoort tot die sub-familie "Caesalpinioideae" wat op sy beurt weer hoort tot die familie "Fabaceae".






</doc>
<doc id="83521" url="https://af.wikipedia.org/wiki?curid=83521" title="La Clef du cabinet des princes de l’Europe">
La Clef du cabinet des princes de l’Europe

La Clef du cabinet des princes de l'Europe was die eerste koerant in Luxemburg. Dit het tussen 1 Julie 1704 en Julie 1794 maandeliks verskyn.

Die nuusblad was die gemeenskaplike projek van Claude Jordan, 'n boekhandelaar, drukker en publisis uit Valence, Frankryk, en die drukker André Chevalier uit Bourg-en-Bresse. Nadat Jordan hom al in twee Nederlandse stede, Leyden en Amsterdam, as uitgewer van 'n koerant, die "Gazettes de Hollande", bekwaam het, terwyl Chévalier 'n drukkery in Luxemburg bedryf het, het die twee saamgespan om 'n nuusblad vir Lotaringe te publiseer wat destyds nog onafhanklik van Frankryk was. Die koerant was daarnaas ook op Franssprekende lesers in Luxemburg gemik.

Die dagblad se naam, "La Clef du cabinet des princes de l’Europe ou recuëil historique & politique sur les matieres du tems", het al die publikasie se redaksionele missie saamgevat: om vir die leser 'n blik agter die skerms van Europese regeringskabinette te gee. Een van die politieke hoofonderwerpe van dié tyd was die Spaanse Suksessieoorlog.

Die nuusblad het 'n vaste struktuur gehad: internasionale nuus, gekategoriseer volgens koninkryk; 'n rubriek vir "Skinderpraatjies en Aktuele Sake" (plegtighede en jagpartytjies waaraan die koning deelgeneem het, geboortes van koninklike kinders en ander dinge), en resensies van nuwe boeke. Geleidelik is ook steeds meer nuusberigte oor plaaslike parlemente gepubliseer, of artikels oor verligte filosowe wat teen die absolutistiese monargie gekant was.

In 1716 was die twee uitgewers in 'n finansiële stryd gewikkel, en Jordan het hom vervolgens in Parys gevestig waar hy tot en met 1776 die dagblad "Suite de la clef, ou Journal historique sur les matieres du tems" gepubliseer het.


</doc>
<doc id="83523" url="https://af.wikipedia.org/wiki?curid=83523" title="Walter Battiss">
Walter Battiss

Walter Battiss (1906–1982) was 'n Suid-Afrikaanse kunstenaar en deskundige op die gebied van Boesmanskilderye. Hy word as een van Suid-Afrika se eerste en belangrikste abstrakte skilders beskou. Van sy werk kan in die Walter Battiss-kunsmuseum in Somerset-Oos besigtig word.

Battiss is sterk deur Afrikakuns beïnvloed, wat hy ook indringend bestudeer het. Sy kunswerke gee uitdrukking aan die krag en misterie van Afrika en die waardigheid van die Afrikamens. Hy is bekend as die skepper van die "Fook-eiland"-konsep, die eiland van die verbeelding, ’n utopiese samestelling van die eilande wat hy besoek het. Talle bekende Suid-Afrikaners was ereburgers van Battiss se Fook-eiland, met paspoorte en al.

Walter Whall Battiss is op 6 Januarie 1906 op Somerset-Oos in die Kaapland gebore. In 1917 trek hy saam met sy gesin na Koffiefontein in die Vrystaat, waar hy 'n belangstelling in argeologie en primitiewe kuns ontwikkel. In 1919 trek hulle na Fauresmith, waar hy in 1923 matrikuleer.

Battiss word in 1924 as 'n klerk in Rustenburg se landdroskantoor aangestel. Later studeer hy aan die Kunsskool van die Witwatersrandse Tegniese Kollege en onder Emily Fern aan die Universiteit van Suid-Afrika. Hy ontvang ook opleiding as kunsonderwyser in Johannesburg. As onderwyser en lektor het hy 'n besielende invloed op jong kunstenaars uitgeoefen en sy invloed kan vandag in die werk van talle gevestigde kunstenaars aangetoon word. 

Hierdie prehistoriese rotskuns sou later in sy lewe 'n groot invloed op sy werk uitoefen. In die dertigerjare deurreis hy Suid-Afrika en leer die land deeglik ken. Hy doen navorsing in verband met rotstekeninge en in 1940 ontdek hy 'n merkwaardige versameling rotstekeninge naby Zastron. In 1948 onderneem hy 'n ekspedisie na die Namibwoestyn, waar hy 'n ruk lank saam met die Boesmans leef om hul kultuur beter te leer ken. 

Battiss het sy kennis van die Suid-Afrikaanse rotskuns in verskeie publikasies opgeteken en die volgende boeke is deur hom geskryf: "The Amazing Bushman"; "South African Paint Pot"; "Homecoming"; "Art in South Africa"; "The Artists of the Rocks"; "Fragments of Africa"; "Bushmen Art" en "Limpopo". Battiss het die Boesmantekeninge aanvanklik vir akademiese doeleindes nageteken, maar later integreer hy die Boesmanmotiewe in sy werk " "en skep op die wyse nuwe vorme en fasette in die Suid-Afrikaanse skilderkuns. 

Hy verbeeld die mens van Afrika se mistiek en erken daardeur die inboorling se aristokratiese verlede. Sy belangstelling in die prehistoriese kuns het nie alleen bygedra tot 'n verruiming van die plaaslike kuns nie, maar ook gelei tot nuwe insigte in sy eie kunsbeoefening. Na hy in 1938 met die Europese kuns in aanraking was, begin sy werk 'n breër visie vertoon en ontwikkel hy gaandeweg 'n eie styl, hoewel die invloed van die Boesmankuns, veral ten opsigte van die simboliek, nog duidelik in sy werk merkbaar was. 

In baie opsigte het Battiss 'n leidende rol in die Suid- Afrikaanse kunslewe gespeel, soos met die stigting van die Nuwe Groep in 1938. Hy was ook die stigter en eerste president (in 1953) van die Suid-Afrikaanse Raad van Kunstenaars en die eerste kunstenaar wat werke geskryf het oor die Suid-Afrikaanse rotskuns en die estetiese waarde van Swart kuns. 

Sedert 1927 het Battiss 'n hele aantal suksesvolle uitstallings gehou. Hy presteer ook op internasionale vlak en het reeds vier maal op die Biënnale in Venesië en drie maal op die Biënnale in Sao Paulo uitgestal. Verder het hy in 1948 aan die uitstalling van Suid-Afrikaanse skilders en die Tate-galery in Londen deelgeneem, en het ook in die Victoria and Albert-museum en in die Agnews-galery, albei in Londen, uitgestal. 

Daar was van sy werk op verskeie uitstallings van Suid-Afrikaanse kuns in Nederland, België en Duitsland verteenwoordig. Onder sy openbare opdragte tel ŉ muurskildery in die Pretoriase stadsaal (1955) en een in die Provinsiale Administrasiegebou (1962), ook in Pretoria. In 1948 verwerf hy 'n bronsmedalje en diploma vir skilder- en houtsneewerk op die International Olympiad-uitstalling in Londen en in 1952 word hy deur die Londense Universiteit genooi om 'n reeks lesings oor Suid-Afrikaanse kuns te gee. 

Battiss dien ook in verskillende advieskomitees en skakel met oorsese liggame. Dis nie moontlik om Battiss se kuns streng volgens periodes in te deel nie. In die opsig noem hy homself "'n verkleurmannetjie" en daarin vind hy aansluiting by Picasso, ŉ kunstenaar wie se latere werk moeilik afgebaken kan word. In die twintigerjare het Battiss graag die landskap uitgebeeld. 

Sy styl was aanvanklik konvensioneel en kan as impressionisties-realisties beskryf word. Hy het ook van die begin af in grafiese kuns belang gestel en hy was die eerste Suid-Afrikaanse kunstenaar wat die syskermdruk as medium gebruik het. Hy was ook van die eerste plaaslike kunstenaars wat die moontlikhede van abstrakte kuns ontgin en verdedig het in 'n stadium toe die meeste vakmanne en lede van die kunspubliek heeltemal of gedeeltelik afsydig daarteenoor gestaan het. 

In die vroeë veertigerjare begin hy ekspressionisties werk. Hierna skilder hy vir 'n ruk lank suiwer abstrak, maar keer weer terug na die figuratiewe en die ekspressionisme. Teen die sewentigerjare begin sy mensfigure en diere simboliese vorme aanneem. Uit 'n suiwer realistiese styl ontwikkel hy gaandeweg 'n baie kenmerkende styl, waarin die ekspressionistiese simboliek opvallend is. 

Battiss reis gereeld, en veral eilande hou vir hom 'n sterk bekoring in. Dit kan moontlik teruggevoer word na die mate van isolasie wat hy as Engelssprekende kind in 'n oorwegend Afrikaanssprekende gemeenskap ervaar het. In later jare het hy dikwels gesê: "Ek is 'n eiland... " Die eilandtema kom dikwels in sy werk voor en moontlik was dit ook die aanleiding tot sy fantasie-eiland, wat hy Fook (afgelei van "fake") noem. 

Sy besoek aan die Griekse eilande in die sestigerjare het 'n nuwe fase in sy kuns ingelui en stof gebied vir sy boek "Nesos" (Grieks vir "eiland"). Later het hy ook die Seychelle-eilande, Mauritius, die Comoros- en die Suidsee-eilande besoek en in vitale werke sy indrukke van hierdie plekke en hulle mense weergegee. Battiss is wakker en intelligent, speels, dodelik ernstig en verbasend produktief. 

Sy aanhangers en kenners van sy werk noem hom "die mees enigmatiese figuur in die Suid-Afrikaanse kuns". Die ligte verbeeldingsvlugte, eksotiese fantasieë, ryk kleurgebruik, boeiende temas wat aan die werklikheid ontleen is, en die meesleurende dinamiek in sy werk spreek van 'n skeppende gees wat onvermoeid ook ontdekkingsreisiger bly. 

Deur die jare het hy tred gehou met nuwe neigings in die kunswêreld en telkens op verbasende wyse daarvan rekenskap gegee in sy werk. In 1981 skenk hy al sy werke aan die pas geopende Walter Battiss-kunsmuseum op sy geboortedorp, Somerset-Oos. Hy is op 20 Augustus 1982 op 76-jarige ouderdom in Port Shepstone aan 'n hartaanval oorlede.





</doc>
<doc id="83525" url="https://af.wikipedia.org/wiki?curid=83525" title="Kleefpeul">
Kleefpeul

Die Kleefpeul ("Senna singueana") is 'n klein, bladwisselende boom. Die boom kom voor in die bosveld van sentrale en noordelike Zimbabwe asook die noordweste van Namibië. Die boom is vol diepgeel blomme in die winter en dra smal, ronde peule tydens die lente en somer.




</doc>
<doc id="83529" url="https://af.wikipedia.org/wiki?curid=83529" title="Portugese Ryk">
Portugese Ryk

Die Portugese Ryk (Portugees: "Império Português"), ook bekend as Oorsese Portugal ("Ultramar Português") of Portugese koloniale ryk ("Império Colonial Português"), was die eerste globale ryk in die geskiedenis. Dit was die langste bestaande koloniale ryk in die moderne Europese geskiedenis en het vir ses eeue bestaan, tussen die verowering van Ceuta op 21 Augustus 1415 en die oorhandiging van Macau aan die Volksrepubliek China op 20 Desember 1999 of die onafhanklikheid van Oos-Timor op 20 Mei 2002. Die ryk het oor 'n groot aantal van gebiede gestrek, wat nou deel uitmaak van 53 verskeie onafhanklike lande.
Portugese seevaarders het in 1419 met die verkenning van die kus van Afrika begin en het die onlangse ontwikkelinge in navigasie, kartografie en maritieme tegnologie soos die karveel gebruik, omdat hulle 'n seeroete na die bron van die winsgewende speseryhandel kon vind. In 1488 het Bartolomeus Dias die Kaap die Goeie Hoop omgevaar en op 20 Mei 1498 het Vasco da Gama Indië bereik. Op 22 April 1500 het Pedro Álvares Cabral deur 'n toevallige wal of deur die kroon se geheime ontwerp Brasilië aan die kus van Suid-Amerika ontdek. Oor die volgende dekades het Portugese seevaarders voortgegaan om die kuste en eilande van Oos-Asië te verken, stigting van vestings en fabrieke terwyl hulle voortreis. In 1571 het 'n netwerk van buiteposte langs die kuste van Afrika, die Midde-Ooste, Indië en Asië Lissabon met Nagasaki verbind. Hierdie kommersiële netwerk het groot rykdom ná Portugal gebring.
Wanneer Filips II van Spanje in 1580 die Portugese kroon geërf het, het 'n 60-jarige unie tussen Portugal en Spanje begin, wat bekend staan as die Iberiese Unie. Alhoewel die gebiede verder afsonderlik geadministreer is, het die Raad van Portugal sy ryk vanaf Madrid regeer. As die koning van Spanje ook die koning van Portugal was, het die Portugese kolonies onderwerp van aanvalle deur die drie Europese magte Engeland, Frankryk en Nederland geword. Weens sy kleiner bevolking was Portugal nie in staat om sy oorgetrekte netwerk van handelsposte effektief te beskerm nie en die ryk begin met 'n lang en geleidelike agteruitgang. Uiteindelik het beduidende verliese aan Nederland in Portugees-Indië en Suidoos-Asië tydens die 17de eeu 'n einde aan die Portugese handelsmonopolie in die Indiese Oseaan gebring. Brasilië het Portugal se mees waardevolle kolonie geword, totdat dit as deel van die onafhanklikheidsbewegings in die Amerikas tydens die vroeë 19de eeu op 7 September 1822 weggebreek is. Portugal se koloniale ryk is op gebiede aan die kus van Afrika, wat tydens die Wedloop om Afrika in die laat 19de eeu ná die binneland uitgebrei is, Portugees-Timor, Macau en enklawe in Indië gereduseer.
Ná die Tweede Wêreldoorlog het Portugal se leier António Salazar probeer om te hou wat oorgebly het van die transkontinentale ryk, terwyl ander Europese lande besig was om hulle kolonies te onttrek. In 1961 was die handvol Portugese troepe in Goa nie in staat om die Indiese verowering te vermy nie. Salazar het 'n lang en bloedige oorlog begin om anti-kolonialistiese kragte in die Afrika-kolonies te onderdruk. Die ongewilde oorlog het geduur tot die omverwerping van die diktatuur in 1974. Die nuwe regering het onmiddellik die beleid verander en die onafhanklikheid van al sy kolonies erken, behalwe Macau, wat vervolgens 'n ooreenkoms met die Sjinese regering in 20 Desember 1999 teruggegee is. Dit het tot die nie amptelike einde van die Portugese Ryk gelei. Tans vorm net die Asore en die Madeiraeilande die laaste oorsese gebiede van Portugal, terwyl die Gemeenskap van Portugeessprekende Lande ("Comunidade dos Países de Língua Portuguesa", CPLP) as kulturele en interstaatlike opvolger van die Ryk dien.


</doc>
<doc id="83531" url="https://af.wikipedia.org/wiki?curid=83531" title="Spaanse Ryk">
Spaanse Ryk

Die Spaanse Ryk  (Spaans: "Imperio español") was een van die grootste ryke in die wêreld-geskiedenis en een van die eerste met sò 'n globale omvang. Spanje het die toppunt van sy militêre, politieke en ekonomiese mag onder die Spaanse Habsburgers bereik. Dit het voortgeduur regdeur die meeste van die 16de en 17de eeu, en sy grootste territoriale heerskappy in die 18de eeu onder die Huis van Bourbon bereik toe dit die grootste ryk in die wêreld was. Die Spaanse Ryk was die supermoondheid van sy tyd en die eerste na wie verwys was as "die moondheid oor wie die son nooit sak nie". Die ryk, wat uit Madrid deur die Spaanse Kroon administreer was, het uit gebiede en kolonies in Europa, die Amerikas, Afrika, Asië en Oseanië bestaan. Dit het tydens die verkenningstydperk begin na die seereise van Christopher Columbus, en dit het voortgeduur tot in die laat 19de eeu. Spanje se territoriale invloed het verder as Europa gestrek tot by die Groot Antille, die helfte van Suid-Amerika, die meeste van Sentraal-Amerika, die meeste van Noord-Amerika (insluitende die hedendaagse Meksiko, Florida, Suidwes-Amerika, Sentraalwes-Amerika, en die Weskus-streke van die Verenigde State van Amerika, asook 'n aantal van die Stille Oseaan se eilandgroepe en die Filippyne.

Die meeste van die Spaanse Ryk het oor drie eeue voortbestaan en in 1492 met die kolonisasie van die Amerikas begin, en voortgeduur tot in die vroeë 19de eeu met die Spaans-Amerikaanse Oorloë vir onafhanklikheid, waarna net Kuba, Puerto Rico, en die Filippyne Spaans gebly het. Na die Spaans-Amerikaanse Oorlog van 1898 het Spanje sy laaste kolonies in die Karibiese Eilande en in die Stille Oseaan aan die Verenigde State oorgegee. Sy laaste Afrika-kolonie het in 1975 onafhanklikheid gekry. Saam met die gebiede van die Portugese Ryk, wat Spanje ook van 1580 tot 1640 beheer het, het die Spaanse Ryk die eerste Europese land geword wat die wêreldhandel oorheers het.

Die Spaanse Ryk het 'n reuse kulturele, stedelike en argitektoniese nalatenskap in die Westelike Halfrond gevestig. Honderde stede en dorpies is gedurende die Spaanse oorheersing in die Amerikas gebou. Die tasbare erfenisse sluit in, forte, kerke, hospitale, regeringsgeboue, en koloniale huise, waarvan baie nog vandag bestaan. 'n Aantal van vandag se paaie, kanale, hawens en brûe is steeds daar waar Spaanse ingenieurs dit eeue gelede gebou het. Die oudste universiteite in die Amerikas is deur Spaanse opvoeders en Katolieke sendelinge begin. Die Spaanse Ryk het ook vir 'n groot kulturele en taalkundige nalatenskap gesorg. Met meer as 470 miljoen moedertaalsprekers vandag, is Spaans die tweede grootste spreektaal in die wêreld. Dit is te danke aan die bekendstelling van die taal van Kastilië—Kastiliaans, ""Castellano"" — vanaf Iberia tot Spaans-Amerika, wat later verder uitgebrei is deur die regerings van opvolger onafhanklike republieke. Ander kulturele nalatenskappe van die Spaanse Ryk is die Rooms-Katolieke Kerk, wat vandag steeds die vernaamste geloof in Spaans-Amerika is. Die kulturele nalatenskap is ook teenwoordig in die musiek, argitektuur, kosmaak en modes in die grootste deel van Spaans-Amerika.

Die land van die Iberiese Skiereiland het sedert die tyd van Antieke Rome en die Visigotiese Ryk bekend gestaan as Hispanje. Die herwinning van die gebied uit die hande van die More (Reconquista) het tot die skep van vier Christelike ryke gelei, naamlik: Kastilië, Aragon, Navarra en Portugal.

Die dinastiese unie van die Kroon van Kastilië (wat die koninkryk van Navarrre na 1515 ingesluit het) en die Kroon van Aragon, wat deur die Katolieke Monarge (Spaans: "Reyes Católicos") gestig is, het 'n politieke outoritêre stelsel ingestel wat tot aan die begin van die 18de eeu afgedwing was. Dit het bekend gestaan as die Spaanse monargie. In dié tydperk het die Spaanse koning oor al sy gebiede met 'n poli-sinodale stelsel van rade op 'n unitêre wyse regeer, maar sy heerskappy as koning of lord het, van gebied tot gebied, verskil aangesien elke gebied sy eie besondere administrasie en juridiese samestelling behou het. Die eenheid het nie soseer eenvormigheid beteken nie.

Aangesien die Kroon van Kastilië in 1492 die reise van Christophorus Columbus befonds het, is die koninkryk in die Amerikas (wat ook dikwels die "Indies" genoem is), as 'n nuut-gestigte afhanklikheid van die koninkryk gevestig. Dit het beteken dat die kroon se mag nie deur enige bestaande "cortes"  (byvoorbeeld: 'n parlement), administrasie, of seigneuriële groep (soos feodale leiers) belemmer is nie.

Ingevolge die politieke samestelling, ongeag die denominasies wat aan die "dinastiese unies" tussen 1580 tot 1640 toegeken was, het die Portugese gebied sy eie adiministrasie en jurisdiksie oor sy gebied behou. So ook die ander koninkryke en gebiede wat deur die Spaanse Habsburgers regeer is. Sommige historici glo egter dat Portugal as koninkryk deel uitgemaak het van die Spaanse monargie van daardie tyd; terwyl ander weer die afleiding maak van 'n duidelike verskil tussen die Portugese en die Spaanse koninkryke.

Die Spaanse Ryk sluit in die dominiums van die Spaanse monarg in die Amerikas, Asië, Oseanië en Afrika, maar sommige historici verskil oor presies watter Europese gebied moet hierby gevoeg word. Die Habsburgse Nederlande word byvoorbeeld ingesluit aangesien die gebiede deel van die Spaanse koning se eiendom was, deur Spaanse amptenare regeer, en deur Spaanse troepe beskerm was. Geskiedkrywers, soos die Britse historikus Henry Kamen reken dat hierdie gebiede nie ten volle by die Spaanse staat integreer het nie, en eerder deel van die breër Habsburgse-eiendom was. Sommige historici gebruik "Habsburg" en "Spaans" byna uitruilbaar wanneer daar na die dinastiese nalatenskap van Keiser Karel V of Filips II van Spanje verwys word.

Die tydperk vanaf die 16de eeu tot die middel-17de eeu staan bekend as "die Spaanse Goue Tydperk" (Spaans: "Siglo de Oro"). As gevolg van die politiek rondom die huwelike van die Katolieke monarge (Spaans: Reyes Católicos), het hul Habsburgse skoonseun, Keiser Karel V die Kastiliaanse ryk in die Amerikas, die Aragonese ryk in die Middellandse See (insluitende 'n groot deel van die hedendaagse Italië), lande in Duitsland, die Lae Lande, Franche-Comté, en Oostenryk geërf. Oostenryk, saam met die res van die oorerflike Habsburg domeins is byna onmiddellik oorgeplaas na Ferdinand, die keiser se broer.

Hoewel dit nie 'n regstreekse erflating was nie, is Karel na sy oupa, keiser Maximilian se dood, as keiser van die Heilige Romeinse Ryk verkies – danksy die ontsagtelike omkoopgeld wat betaal is. Karel het die magtigste mens in Europa geword en sy heerskappy, het met die grootte van sy koninkryk geen vergelyk in Europa gehad nie, totdat die Napolitaanse tydperk aangebreek het. Daar is dikwels in hierdie tydperk verwys na die koninkryk waaroor die son nooit sak nie. Hierdie uitgestrekte oorsese ryk van die Spaanse Goue Era is nie vanuit die binnelandse Spaanse stad van Valladolid beheer nie, maar wel uit Sevilla waar die Casa de Contratación (Huis van Handel) die handel met die Indies (die Amerikas en Asië) en die uitreik van lisensies vir emigrasie beheer het. Die oppergesag wat die Indies administreer het, het bekend gestaan as die Raad van die Indies en is in 1524 gestig.

Geskiedskrywers het die Slag van Rocroi (1643) as die tradisionele einde van die Spaanse oorheersing in Europa bestempel, maar die oorlog was nog nie verby nie, en Spanje het hierna nog verskeie oorwinnings behaal.

Die Katalane, die inwoners van Napels, en die Portugese het met die hulp van die Franse in die 1640's in opstand teen Spanje gekom. Met die Spaans-Nederlande vasgevang tussen die Franse- en Nederlandse magte, na die Slag van Lens in 1648, het die Spanjaarde vrede verklaar met die Nederlanders en die onafhanklike verenigde provinsies erken. Die Vrede van Wesfale het beide die Tagtigjarige Oorlog en die Dertigjarige Oorlog tot 'n einde gebring.
Die oorlog met Frankryk het nog elf jaar voortgeduur. Hoewel Frankryk swaargekry het onder die burgeroorlog van 1648 tot 1652, was Spanje ook uitgemergel deur die Dertigjarige oorlog en die voortslepende opstande in Portugal, Katalonië en Napels. Met die oorlog teen die verenigde provinsies op 'n einde in 1648, dryf die Spanjaarde dieselfde jaar die Franse uit Napels en in 1648 uit Katalonië. Spanje herower Duinkerken en beset verskeie forte in die noorde van Frankryk totdat die vrede gesluit is. Die oorlog het kort na die Slag van die Duine (1685) geëindig waartydens die Franse leër, onder aanvoering van burggraaf Turenne, Duinkerken van die Spanjaarde teruggeneem het. Spanje onderteken die Vrede van die Pireneë in 1659 wat die Spaans-Nederlandse gebiede van Artois en die noordelike Kataloniese gebied van Roussillon aan Frankryk oordra.

Die lang koloniale tydperk in Spaans-Amerika het gesorg dat die Spanjaarde deur die jare met die Europese en inheemse bevolkings vermeng het, terwyl 'n gedeelte ook met Afrika-bloed vermeng is. Die enigste uitsonderings is in Argentinië, Chili en Uruguay waar die hoë Europese immigrasiesyfer in die post-koloniale era 'n groter invloed uitgeoefen het.

Saam met die Portugese Ryk het die Spaanse Ryk die grondslag gebou vir wêredhandel deur die trans-oseaniese handelsroetes oop te maak. Die Spaanse dollar was die wêreld se eerste globale geldeenheid.

Een van die kenmerke van hierdie handel was die uitruil van 'n groot verskeidenheid van huishoudelike plante en diere tussen die "Ou Wêreld" en die "Nuwe Wêreld" en ook andersom. Koring, gort, appels, beeste, skape, varke, perde, donkies en talle ander dinge is vir die eerste keer aan die Amerikas bekend gestel. Hierteenoor kon Amerika weer die Ou Wêreld vir die eerste keer bekendstel aan mielies, aartappels, tamaties, tabak, bone, kakao (sjokolade), vanilla, pynappels, kougom, rubber, neute, aarbeie ens. Die resultate hiervan, wat bekend gestaan het as die Columbiaanse Uitruiling, het verseker dat die landboukundige potensiaal van nie net die Amerikas nie, maar ook dié van Europa en Asië uitgebrei kon word.



</doc>
<doc id="83533" url="https://af.wikipedia.org/wiki?curid=83533" title="Michael Portillo">
Michael Portillo

Michael Denzil Xavier Portillo (* 26 Mei 1953) is 'n Britse joernalis, radio- en televisie-omroeper en vroeëre konserwatiewe politikus en kabinetminister. Hy is vir die eerste keer in 1984 in 'n byverkiesing tot lid van die Britse Laerhuis verkies. Portillo, 'n groot bewonderaar van Margaret Thatcher en Euroskeptikus, het as junior minister onder Thatcher en John Major gedien voordat hy in 1992 self 'n kabinetslid geword het. 

Gedurende die verkiesingsveldtog vir die Konserwatiewe Partyleierskap in 1995 is Portillo as 'n moontlike uitdager vir John Major beskou, maar het uiteindelik lojaal gebly. As minister van verdediging het hy druk uitgeoefen om Thatcher se regeringsbeleid van "klaar blou water" te volg - dit wil sê 'n suiwer konserwatiewe koers. Portillo het sy Enfield Southgate-setel in die algemene verkiesing van 1997 onverwags verloor. Politieke kommentatore het aangeneem dat hy destyds kanse gehad het om as Konserwatiewe Partyleier verkies te word. 

As wenner van die byverkiesing in Kensington en Chelsea het Portillo in 1999 na die Laerhuis teruggekeer en as skadukanselier van die Skatkis ook weer 'n plek op die opposisie-voorbank ingeneem, ondanks sy gespanne houding met die konserwatiewe partyleier William Hague. As kandidaat vir die partyleierskap is hy in 2001 naelskraap deur Iain Duncan Smith en Kenneth Clarke geklop om die derde plek in te neem. Met die algemene verkiesing van 2005 het Portillo uit die Laerhuis bedank en skenk sedertdien aandag aan sy mediabelange. Hy bied 'n verskeidenheid televisie- en radioprogramme aan.


</doc>
<doc id="83534" url="https://af.wikipedia.org/wiki?curid=83534" title="42 v.C.">
42 v.C.




</doc>
<doc id="83535" url="https://af.wikipedia.org/wiki?curid=83535" title="Alwyn Schlebusch">
Alwyn Schlebusch

Alwyn Schlebusch (1917–2008) was 'n Suid-Afrikaanse politikus en staatsman wat verskeie hoë poste beklee het. Van 1 Januarie 1981 tot 14 September 1984 was hy die adjunk-staatspresident van Suid-Afrika, die enigste persoon tot hede wat die titel gedra het.

Alwyn Louis Schlebusch is op 16 September 1917 in Lady Grey in die Oos-Kaap uit 'n Afrikaanse huis gebore. Hy begin sy skoolloopbaan in 1934 aan die Sentrale Volkskool in Kroonstad en matrikuleer later van die Hoërskool Kroonstad.

Schlebusch begin sy politieke loopbaan as lid van die provinsiale raad vir Kroonstad-Suid. 'n Jaar later, in 1962, is hy as volksraadslid vir Kroonstad gekies, 'n posisie wat hy vir 18 jaar lank beklee. Hy het ook as voorsitter van die Schlebusch-kommissie gedien, wat buitelandse befondsing aan anti-apartheidsorganisasies ondersoek het.

Op 2 Augustus 1974 word Schlebusch tot speaker verkies. Hy bedank op 25 Januarie 1976 om die minister van openbare werke en immigrasie te word. Tussen 1980 en 1984 was hy die adjunkpresident van Suid-Afrika.

Schlebusch is in 1985 as kanselier van die Universiteit van Pretoria ingehuldig. Die Universiteit van Stellenbosch het 'n doktorsgraad aan hom toegeken vir sy werk as voorsitter van die grondwetkommissie.

Sy eerste vrou, Isabel, was die stigter van die Toktokkie-kankerbeweging. Sy is in Oktober 1996 oorlede. Hy is daarna met Jeanette Rouen getroud, maar sy is twee jaar voor sy afsterwe oorlede.

Schlebusch is op 7 Januarie 2008 op 90-jarige ouderdom in die Pretoria-Oos-hospitaal oorlede. Hy is aanvanklik vir 'n maagprobleem opgeneem, maar is later aan longontsteking dood. Hy laat 'n seun, twee dogters asook 14 kleinkinders en vyf agterkleinkinders agter.



</doc>
<doc id="83539" url="https://af.wikipedia.org/wiki?curid=83539" title="Micheil Saakasjwili">
Micheil Saakasjwili

Micheil Saakasjwili (Georgies: მიხეილ სააკაშვილი [mɪχɛɪl sɑɑkʼɑʃvɪlɪ]; Oekraïns: Міхеїл Саакашвілі; gebore 21 Desember 1967) is 'n Georgiese en Oekraïnse politikus. Hy is tans die goewerneur van die Odessa-oblast en voormalige president van Georgië. Hy was van 2004 tot 2013 (met 'n kort onderbreking in die winter van 2007 tot vroeg 2008) die derde president van Georgië.

Saakasjwili was namens sy party, die Verenigde Nasionale Beweging, die opposisieleier in Georgië gedurende die Roosrewolusie in November 2003, waartydens president Sjevardnadze tot uittrede gedwing is. Op 4 Januarie 2004 wen hy die presidentsverkiesing en op 25 Januarie van dieselfde jaar word hy as president ingehuldig.

Sedert hy in 2004 aan die bewind gekom het, het Saakasjwili sterk na die Weste gevry in ruil vir gesofistikeerde wapentuig en opleiding vir sy weermag. Onder sy bevel het hulle die betwiste streek Suid-Ossetië in 2008 binnegeval, nadat dit in die vroeë jare negentig van Georgië weggebreek het. Rusland het egter die gebied suksesvol verdedig en Georgië se troepe moes noodgedwonge onttrek.

Saakasjwili is bekend vir sy fel uitsprake, wat nie altyd die gewenste resultate lewer nie. Hy het van geboorte die Russiese voornaam, "Michail". Hy het vir 'n lang tyd ook self die voornaam gebruik.



</doc>
<doc id="83542" url="https://af.wikipedia.org/wiki?curid=83542" title="Dubbelkroonboom">
Dubbelkroonboom

Die dubbelkroonboom ("Julbernardia globiflora") is 'n boom wat wydverspreid in Zimbabwe en die sentrale Mosambiek voorkom. Kenmerkend van die boom is die donkerbruin peule wat bo die kroon uitstaan.





</doc>
<doc id="83544" url="https://af.wikipedia.org/wiki?curid=83544" title="Schotia">
Schotia

Schotia is die Boerbone-genus wat hoort tot die sub-familie "Caesalpinioideae" wat op sy beurt weer hoort tot die familie "Fabaceae".






</doc>
<doc id="83546" url="https://af.wikipedia.org/wiki?curid=83546" title="Norddeutscher Lloyd">
Norddeutscher Lloyd

Norddeutscher Lloyd (NDL) was 'n Duitse redery wat op 20 Februarie 1857 deur Hermann Henrich Meier en Eduard Crüsemann in Bremen gestig is. Dit het in die volgende dekades tot een van die belangrikste Duitse skeepvaartondernemings van die laat 19de en vroeë 20ste eeu ontwikkel en die ekonomiese ontwikkeling van Bremen en Bremerhaven grootliks bevorder. Op 1 September 1970 het "Norddeutscher Lloyd" met die "Hamburg-Amerikanische Packetfahrt-Actien-Gesellschaft (HAPAG)" saamgesmelt om die nuwe redery "Hapag-Lloyd AG" te vorm.

NDL het 'n historiese verbintenis met die Mid-Atlantiese seehawe Baltimore in die Amerikaanse deelstaat Maryland. Op 16 Januarie 1867 het die spoorwegmaatskappy "Baltimore & Ohio Railroad (B&O)" en NDL 'n ooreenkoms onderteken waarvolgens B&O 'n aanlêplek vir immigranteskepe met aansluiting tot sy spoornetwerk sou bou, terwyl die redery tenminste een skip per maand met Europese immigrante sou stuur.


</doc>
<doc id="83547" url="https://af.wikipedia.org/wiki?curid=83547" title="Bosboerboon">
Bosboerboon

Die bosboerboon ("Schotia latifolia") is 'n middelgroot boom wat voorkom vanaf Mosselbaai tot by Port St. Johns. Die boom word op klipperige heuwels aangetref. Die boom lyk baie soos die Karooboerboon en sy blomme is pienkerig.





</doc>
<doc id="83549" url="https://af.wikipedia.org/wiki?curid=83549" title="Tamarinde">
Tamarinde

Die Tamarinde ("Tamarindus indica") is 'n middelgroot tot groot boom wat voorkom in die Zambeziriviervallei en die kusgebiede van suidelike Mosambiek. Die peule is gerond en word as spesery gebruik.





</doc>
<doc id="83551" url="https://af.wikipedia.org/wiki?curid=83551" title="Umtiza">
Umtiza

Die Umtiza ("Umtiza listeriana") is 'n middelgroot, immergroen boom wat voorkom in die binnelandse streek rondom Oos-Londen. Die takkies is doringrig en die blare is veervormig en saamgesteld.




</doc>
<doc id="83553" url="https://af.wikipedia.org/wiki?curid=83553" title="Histerese">
Histerese

Histerese is die afhanklikheid van 'n stelsel, nie net op sy huidige omgewing nie, maar ook op die voorafgaande omgewing. Hierdie afhanklikheid ontstaan ​​omdat die stelsel in meer as een interne staat kan verkeer. Om die toekomstige ontwikkeling te voorspel, moet die interne staat of die geskiedenis daarvan bekend wees. As 'n gegewe inset afwisselend verhoog en verlaag, is die opbrengs geneig om 'n lus te vorm (soos in die figuur aangedui). Lusse kan ook voorkom as gevolg van 'n dinamiese vertraging tussen die inset en uitset. Hierdie effek staan soms ook as histerese, of koers-afhanklike histerese bekend. Maar die effek verdwyn as die inset stadiger verander.

Histerese kom in ferromagnetiese en ferroelektriese materiale, sowel as in die vervorming van sommige materiale (soos rubberbande en geheue-vorm allooie) voor, in reaksie op 'n wisselende krag. In natuurlike stelsels word histerese dikwels met onomkeerbare termodinamiese verandering geassosieer. Baie kunsmatige stelsels is ontwerp om histerese te hê: as voorbeeld word histerese in termostate en Schmitt-snellers gebruik om ongewenste vinnige skakeling te vermy. Histerese is ook in verskeie ander velde, insluitend ekonomie en biologie geïdentifiseer.


</doc>
<doc id="83557" url="https://af.wikipedia.org/wiki?curid=83557" title="Klaas Smitsrivier">
Klaas Smitsrivier

Die Klaas Smitsrivier is 'n rivier naby Queenstown en vorm deel van die Groot-Keirivier sisteem in die Oos-Kaap, Suid-Afrika.

Die rivier ontspring suid van Molteno en vloei deur Sterkstroom, eers suidwaarts en dan suidooswaarts, voor hy by die Swart-Keirivier aansluit. 5 km suid van Queenstown sluit die Komanirivier by die Klaas Smitsrivier aan.

Tans is die Klaas Smits-rivier deel van die Mzimvubu tot Keiskama Waterbestuursgebied in.


</doc>
<doc id="83558" url="https://af.wikipedia.org/wiki?curid=83558" title="Tabelleermasjien">
Tabelleermasjien

Die tabelleermasjien was 'n elektromeganiese masjien wat ontwerp is om inligting te sommeer en later ook om rekeningkunde te doen. Dit is deur Herman Hollerith uitgevind en hy ontvang in 1889 'n patent vir sy ontwerp. Data is op ponskaarte aangebring, wat blitsvinnig deur die masjien gesommeer kon word.

Die masjien is vir die eerste keer tydens die Amerikaanse sensus van 1890 gebruik om statistieke te verwerk. Die vorige sensus het sewe jaar geneem en die sensusburo het gevrees dat hierdie volkstelling langer as tien jaar sou duur. Die tabelleermasjien was egter so suksesvol, dat die taak in 'n paar maande afgehandel is. Benewens die spoed het die ponskaarte ook as datastoor gedien en foute is drasties verminder.

Die masjien het 'n nuwe era in dataverwerking ingelei en verskeie nuwe ontwerpe en modelle het gevolg. Hollerith het in 1896 die "Tabulating Machine Company" gestig, wat sy ponskaartleser aan die sakewêreld bekendgestel het. In 1924, na verskeie samesmeltings, het die maatskappy die hedendaagse IBM ("International Business Machines") geword. In 1931 bou IBM 'n tabelleermasjien vir die Universiteit van Columbia, wat deur die "New York World"-koerant as 'n 'superrekenaar' beskryf is.

Die eerste volledig elektroniese digitale rekenaar is egter eers tydens die Tweede Wêreldoorlog gebou, na die aankondiging van die ENIAC in 1946.


</doc>
<doc id="83560" url="https://af.wikipedia.org/wiki?curid=83560" title="RMS Queen Mary 2">
RMS Queen Mary 2

Die RMS Queen Mary 2 is 'n Britse passasierskip. Die skip is op 25 September 2003 te water gelaat en was toe die grootste passasierskip ter wêreld. Dit is na koningin Mary van die Verenigde Koninkryk vernoem. Die skip is op 8 Januarie 2004 deur die kleindogter, koningin Elizabeth II gedoop. In 2006 is die "Freedom of the Seas", wat nog groter is, ter water gelaat.

Die "Queen Mary 2" is in die Franse hawestad Saint-Nazaire gebou. Tydens die bou vind 'n ernstige ongeluk op 15 November 2003 op die skeepswerf plaas. 'n Voetgangersbrug stort tydens 'n opedag ineen en 16 mense sterf.

Op 16 April 2004 vertrek hy op sy eerste trans-Atlantiese vaart van Southampton na New York en op 25 April pak hy die terugtog aan. So 'n reis oor die Atlantiese Oseaan duur ses dae.



</doc>
<doc id="83561" url="https://af.wikipedia.org/wiki?curid=83561" title="Pedi">
Pedi

Pedi kan na een van die volgende verwys:




</doc>
<doc id="83562" url="https://af.wikipedia.org/wiki?curid=83562" title="Dolfyne krieketspan">
Dolfyne krieketspan

Die KwaZulu-Natal se krieketspan gebruik die naam Sunfoil Dolfyne wanneer hulle in die Suid-Afrikaanse Sunfoilreeks eersterangse krieket speel, asook in die "Momentum 1 Day Cup" en "RamSlam Pro 20-reeks" kitskrieketkompetisies. Die span se tuisveld is Kingsmead-krieketveld, Durban.

KwaZulu-Natal is die enigste span wat nog nie met 'n ander span saamgesmelt het vir die Sunfoil-reeks nie.


</doc>
<doc id="83563" url="https://af.wikipedia.org/wiki?curid=83563" title="27 v.C.">
27 v.C.





</doc>
<doc id="83567" url="https://af.wikipedia.org/wiki?curid=83567" title="R.D. Blackmore">
R.D. Blackmore

Richard Doddridge Blackmore (* 7 Junie 1825, † 20 Januarie 1900), na wie meestal verwys word as R. D. Blackmore, was een van die bekendste Engelse skrywers in die tweede helfte van die 19de eeu. Sy werke het gedurende sy literêre loopbaan aanklank by lesers dwarsoor die wêreld gevind. Sy lewendige beskrywings en verpersoonliking van die Engelse platteland het ook van kritici hoë lof ontvang. Sy goeie oog vir en sy verbondenheid met die natuur was veral merkwaardig en is as een van die opvallendste kenmerke van sy werke beskryf. Naas sy skrywersloopbaan het Blackmore hom ook as tuinboukundige bekwaam.

Blackmore, wat dikwels die "Laaste Victoriaan" genoem is, was die baanbreker vir 'n nuwe romantiese stroming in die literatuur waarby later ook Robert Louis Stevenson en ander skrywers gereken is. Met Thomas Hardy het hy 'n Wes-Engelse agtergrond gedeel, en wat Hardy vir Wessex en Sir Walter Scott vir die Skotse Hoogland gedoen het, het Blackmore vir Devon vermag. Blackmore is beskryf as "trots, skaam, swygsaam, vasberade, sagmoedig en selfgesentreerd". 

Alhoewel dit in sy leeftyd uiters gewild was, het Blackmore se literêre werk byna in vergetelheid geraak. Met uitsondering van sy roman "Lorna Doone", wat steeds gewild is by huidige lesers, geniet die meeste van sy ander werke min aandag. Blackmore se reputasie berus vandag gevolglik veral op dié romantiese werk, ondanks die feit dat hy dit self nie as een van gunstelingromans beskou het nie.



</doc>
<doc id="83568" url="https://af.wikipedia.org/wiki?curid=83568" title="Althorp">
Althorp

Althorp ([ˈɔːlθɔrp] of [ˈɔːltrəp]) is 'n herehuis en landgoed van 60 km² (14 000 akkers) in Northamptonshire, Engeland. Dit is sowat 8 kilometer (5 myl) noordwes van Northampton geleë en dien as amptelike woning vir die graaf en gravin Spencer en hul gesin. Dit was vroeër ook die woning van Diana, Prinses van Wallis, suster van die huidige graaf Spencer, voor haar huwelik met Charles, Prins van Wallis.


</doc>
<doc id="83569" url="https://af.wikipedia.org/wiki?curid=83569" title="National Trust">
National Trust

Die National Trust for Places of Historic Interest or Natural Beauty, algemeen bekend as National Trust, is 'n Britse bewaringsorganisasie sonder winsbejag wat op 12 Januarie 1895 gestig is. Die organisasie is deur wette soos die "National Trust Act" van 1907 deur die staat as statutêre liggaam erken en in Engeland, Wallis en Noord-Ierland werksaam. Skotland het sy eie onafhanklike "National Trust for Scotland" wat in 1931 gestig is.

Die "National Trust" se werksaamhede het oorspronklik op Engelse herehuise gefokus wat steeds die grootste aandeel van sy besittings verteenwoordig, maar die organisasie beskerm daarnaas ook historiese landskappe soos in die Engelse Meredistrik ("Lake District"), historiese stedelike eiendomme en natuurreservate. As grootste grondbesitter in Engeland, Wallis en Noord-Ierland bestuur die Trust 'n groot verskeidenheid historiese monumente, waaronder geboue en tuine, nywerheidsmonumente asook historiese plekke wat 'n belangrike rol in die sosiale geskiedenis gespeel het. 

Die publiek het vrye toegang tot die meeste eiendomme en natuurreservate wat deur die "Trust" bestuur word. Volgens sy ledetal is dit die grootste vereniging in die Verenigde Koninkryk, asook een van die grootste welsysnsorganisasies in die land ten opsigte van sy bates en inkomste.


</doc>
<doc id="83572" url="https://af.wikipedia.org/wiki?curid=83572" title="Umberto I van Italië">
Umberto I van Italië

Umberto I of Humbert I (Italiaans: "Umberto Ranieri Carlo Emanuele Giovanni Maria Ferdinando Eugenio di Savoia") - gebore 14 Maart 1844 - was die koning van Italië van 9 Januarie 1878 tot sy dood op 29 Julie 1900. Sy bynaam was "die Goeie". Hy is in linkse kringe gehaat, omdat hy konserwatief was en die "Bloedbad van Bava-Beccaris" in Milaan gesteun het. Hy word twee jaar na die insident deur die anargis Gaetano Bresci vermoor.

Umberto se opleiding is aan die wyste manne van sy tyd toevertrou, onder andere aan "Massimo Taparelli markies d'Azeglio" en "Pasquale Stanislao Mancini". In 1858 sluit hy as kaptein by die weermag aan. Hy neem aan die Slag by Solferino in 1859 deel en lei in 1866 'n afdeling in die Slag by Custoza. Toe hy deur die Oostenrykse kavallerie by Villafranca aangeval is, laat hy sy troepe vierkante vorm en dryf die aanvallers na Sommacampagna terug. Hy bevind homself by die troepe wat die meeste aangeval is. Hy dek die terugtrekkende Italiaanse leër saam met Nino Bixio en ontvang 'n goue medalje vir die moed wat hy aan die dag gelê het.

Umberto volg sy vader na sy dood op 9 Januarie 1878 op en noem homself "Umberto I van Italië" (en nie Umberto IV van Savoye, soos hy eintlik moes heet nie). Met sy toestemming word sy pa, Victor Emanuel II in die Pantheon in Rome begrawe en nie in die koninklike mausoleum in Superga nie.

Hy is op 29 Julie 1900 deur Gaetano Bresci vermoor en is in die Pantheon langs sy vader begrawe. Hy word deur sy seun, Victor Emanuel III, opgevolg. Die opknapping van die Castello Sforzesco in 1905 is as eerbetoon aan hom opgedra.


</doc>
<doc id="83578" url="https://af.wikipedia.org/wiki?curid=83578" title="Adriatiese See">
Adriatiese See

Die Adriatiese See (Latyns: "Mare Adriaticum", Italiaans: "Mare Adriatico", Kroaties: "Jadransko more" of kort "Jadran", Serwies: Јадранско море/Јадран, Sloweens: "Jadransko morje", Albanees: "Deti Adriatikis") is 'n waterskeiding tussen die Italiaanse Skiereiland en die Balkan-skiereiland, en tussen die Apennyne-bergreeks in Italië en die Dinariese Alpe en aangrensende bergreekse. Die Adriatiese See is die mees noordelike arm van die Middellandse See, wat van die Straat van Otranto in die suide strek (waar dit aansluit by die Ioniese See) tot in die noordweste by die Po-vallei.

Die lande wat aan die Adriatiese See grens is Italië, Kroasië, Albanië, Montenegro, Bosnië en Herzegowina en Slowenië. Die Adriatiese See bevat meer as 1 300 eilande, meestal geleë langs die oostelike, Kroatiese kus.

Die see word verdeel in drie komme, die noordelike synde die vlakste en die suidelike die diepste, met 'n maksimumdiepte van 1 233 meter (4 045 voet). Die Otranto-bank, 'n onderwaterrif, is geleë op die grens tussen die Adriatiese en die Ioniese See.

Die heersende strome vloei antikloksgewys van die Straat van Otranto, langs die oostelike kus op en terug na die seestraat langs die westelike (Italiaanse) kus. Getybewegings in die Adriatiese See is gering, hoewel groter deinings bekend is en soms ook voorkom.

Die Adriatiese See se soutgehalte is laer as dié van die Middellandse See, omdat die Adriatiese See 'n derde van die vars water wat in die Middellandse See beland, versamel. Die oppervlakwatertemperatuur wissel van 24°C (75°F) in die somer tot 12°C (54°F) in die winter, wat die Adriatiese Bekken se klimaat aansienlik afkoel.

Daar is negentien Adriatiese seehawens (in vier verskillende lande) wat elk meer as 'n miljoen ton vrag per jaar hanteer. Die grootste vraghawens onder hulle is die Hawe van Triëst (die grootste Adriatiese vraghawe in Italië), die hawe van Venesië, die hawe van Ravenna, die hawe van Koper (die grootste Sloweense hawe), die hawe van Rijeka (die grootste Kroatiese vraghawe), en die hawe van Brindisi.


</doc>
<doc id="83580" url="https://af.wikipedia.org/wiki?curid=83580" title="Peulmahonie">
Peulmahonie

Die Peulmahonie ("Afzelia quanzensis") is 'n bladwisselende boom met 'n platterige kroon wat voorkom in klein stande op klipperige of sanderige grond. Die boom groei in die noorde van KwaZulu-Natal, Mpumalanga en Limpopo asook in Mosambiek, Zimbabwe, die noorde van Botswana en die Caprivistrook. Kenmerkend van die boom is die groot, swaar houtagtige peule. Die sade is groot en donkerbruin met 'n wasagtige, rooi arillus. Die blare is veervormig saamgestel met 'n hoë glans - donkergroen bo en dowwer onder.





</doc>
<doc id="83582" url="https://af.wikipedia.org/wiki?curid=83582" title="Oordeelboom">
Oordeelboom

Die Oordeelboom ("Erythrophleum africanum") is 'n middelgroot tot groot boom. Die boom kom in 'n gordel langs die Namibië/Angola voor, oos vanaf Kaokoland tot byna in die sentraal deel van Zimbabwe.




</doc>
<doc id="83586" url="https://af.wikipedia.org/wiki?curid=83586" title="Erythrophleum">
Erythrophleum

Erythrophleum is 'n plant genus wat hoort tot die sub-familie "Caesalpinioideae" wat op sy beurt weer hoort tot die familie "Fabaceae". Kenmerkend van die genus is die neerhangende lowe. Die genus verkies warm droë streke en is middelgroot tot groot. Al die spesies het dubbelveervormige, saamgestelde liggroen blare.






</doc>
<doc id="83588" url="https://af.wikipedia.org/wiki?curid=83588" title="Maputalandoordeelboom">
Maputalandoordeelboom

Die Maputalandoordeelboom ("Erythrophleum lasianthum") is 'n middelgroot tot groot boom. Dit kom voor in droë woude - vanaf die noorde van KwaZulu-Natal tot noord van Maputo.




</doc>
<doc id="83590" url="https://af.wikipedia.org/wiki?curid=83590" title="Bosoordeelboom">
Bosoordeelboom

Die bosoordeelboom ("Erythrophleum suaveolens") is 'n middelgroot tot groot boom. Dit word langs riviere en in tropiese woude in die Benede-Zambezivallei aangetref.

Dit word van Senegal tot Soedan en Kenia en vandaar tot Zimbabwe en Mosambiek aangetref. Dit groei in vogtige halfbladwisselende woude, galerybosse en bosveld van seevlak tot 1 100 m hoog. Dit is afwesig in immergroenwoude.

Dit is 'n middelgroot boom wat 25 – 30 m hoog kan word en dikwels lae vertakkings het. Die bas het fyn skeurtjies en is grys van kleur. Dit het afwisselende blare; die blaarsteel en -spil kan 35 cm lank word. Die bloeiwyse is 'n okselstandige pluim met piekagtige trosse wat 12 cm lank kan word. Die vrug is 'n plat met 'n effens geboë peul. 5-17 cm x 3-5 cm.

Die bas word dikwels vir medisinale doeleindes gebruik en is in die laat 19de eeu ook na Europa uitgevoer waar dit teen hartsiektes gebruik is. Later is dit deur digitoksien vervang. Die hout van die boom is hard, swaar en duursaam. Die hout se kern is geelbruin of rooibruin en het 'n digtheid van 900 kg/m³ met 'n voggehalte van 12%. Die hout word baie stadig droog en kan vervorm en 5 – 8 % krimp in verskeie rigtings. Wanneer dit droog is, is dit taamlik stabiel. Die hout is moeilik om te saag, maar die hout is bestand teen swamme, termiete en houtboorders.



</doc>
<doc id="83592" url="https://af.wikipedia.org/wiki?curid=83592" title="Mausoleum">
Mausoleum

'n Mausoleum is 'n vrystaande gebou wat as 'n monument vir die oorskot (die liggaam of as) van 'n oorledene opgerig is. Sulke geboue word meestal vir heersers of ander belangrike persone as 'n eregraf of 'n tipe praalgraf gebou. Christelike mausoleums beskik ook soms oor 'n kapel.

Die woord is afkomstig van die "Mausoleum van Halikarnassos" in Klein-Asië, wat as een van die sewe wonders van die wêreld beskou word.



</doc>
<doc id="83593" url="https://af.wikipedia.org/wiki?curid=83593" title="Mary Shelley">
Mary Shelley

Mary Shelley ("née" Mary Wollstonecraft Godwin; * 30 Augustus 1797, † 1 Februarie 1851) was 'n Engelse skryfster, dramaturg, essayis, biograaf en reisskrywer wat veral bekend staan vir haar Gotiese roman "Frankenstein: or, The Modern Prometheus". Daarnaas het sy ook die werke van haar man, die romantiese digter en filosoof Percy Bysshe Shelley, geredigeer en bemark. Haar ouers, die politieke filosoof William Godwin en die filosoof en vegter vir vroueregte Mary Wollstonecraft, was progressiewe denkers van die tyd.

Mary Godwin se ma is oorlede toe sy elf dae oud was, en sy is saam met haar ouer halfsuster, Fanny Imlay, deur haar pa grootgemaak. Toe Mary vier jaar oud was, het haar pa met sy buurvrou, Mary Jane Clairmont, getrou. Vir Mary het hy omvattende, alhoewel informele opleiding verskaf en haar aangemoedig om sy liberale politieke teorieë aan te hang. In 1814 het Mary Godwin 'n romantiese verhouding met een van haar pa se politieke aanhangers begin, Percy Bysshe Shelley wat destyds al getroud was. Saam met Mary se stiefsuster, Claire Clairmont, het die twee na Frankryk vertrek en in Europa rondgereis. Toe hulle na Engeland teruggekeer het, was Mary swanger met Percy se kind. Hul vroeggebore dogtertjie het gesterf. In die volgende twee jaar het die paar met uitsluiting en voortdurende skuldlas te kampe gehad. Laat in 1816 het hulle getrou nadat Percy se eerste vrou, Harriet, selfmoord gepleeg het.

Saam met Lord Byron, John William Polidori en Claire Clairmont het die egpaar die somer van 1816 (die "Jaar sonder somer") in die herehuis Villa Diodati naby Genève in Switserland deurgebring waar Mary deur haar spookverhaal-sessies met Percy en Lord Byron geïnspireer is tot haar roman "Frankenstein". In 1818 het die Shelleys vanuit Brittanje na Italië gereis waar hul tweede en derde kind gesterf het voordat Mary Shelley die lewe aan haar laaste en enigste oorlewende kind, Percy Florence, geskenk het. In 1822 het haar man verdrink toe sy boot tydens 'n storm in die baai van La Spezia vergaan het. Mary Shelley het een jaar later na Engeland teruggekeer en haar daarna aan die grootmaak van haar seun gewy, terwyl sy 'n loopbaan as professionele skrywer begin het. Die laaste dekade van haar lewe is deur 'n siekte oorskadu. Die oorsaak daarvan was waarskynlik die breingewas waaraan sy in die ouderdom van 53 beswyk het.

Tot in die 1970's het Mary Shelley veral bekend gestaan vir die moeite wat sy gedoen het om die werke van Percy Bysshe Shelley te publiseer, en vir haar roman "Frankenstein" wat ook vandag steeds groot aanklank by lesers vind en verskeie kere vir die toneel en televisie verwerk is. Moderne navorsing het daartoe bygedra dat ook Shelley se ander prestasies gewaardeer word, terwyl haar ander werke, waaronder die historiese romans "Valperga" (1823) en "Perkin Warbeck" (1830), die apokaliptiese roman "The Last Man" (1826) en haar laaste twee romans, "Lodore" (1835) en "Falkner" (1837) steeds meer aandag by literatuurwetenskaplikes trek.

Studies oor haar minder bekende werke soos die reisverhaal "Rambles in Germany and Italy" (1844) en haar biografiese artikels vir Dionysius Lardner se "Cabinet Cyclopaedia" (1829-46) steun die beskouing dat Mary Shelley haar lewe lank radikale politieke teorieë aangehang het. In haar werke huldig sy die standpunt dat samewerking en simpatie, veral soos dit deur vroue in 'n gesinsomgewing getoon word, die grondslag vir hervormings van die samelewing kan wees. Hierdie beskouing kontrasteer met die individualistiese romantiese etos van Percy Shelley en die verligte politieke teorieë van haar pa, William Godwin.



</doc>
<doc id="83594" url="https://af.wikipedia.org/wiki?curid=83594" title="Rubicon">
Rubicon

Die Rubicon (Italiaans: "Rubicone") is 'n rivier in die noorde van Italië. Die rivier is vlakkerig, 29 kilometer lank en vloei deur die streek Emilia-Romagna. Dit ontspring in die Apennyne-bergreeks en mond uiteindelik in die Adriatiese See, suid van Ravenna uit. Die Latynse woord "rubico" kom van die byvoeglike naamwoord "rubeus", wat "rooi" beteken. Die rivier is so genoem omdat sy water deur afsettings rooierig gekleur is.

Ten tye van die Romeinse Republiek was die Rubicon die grens tussen Latium, wat deur die Senaat bestuur is, en die Romeinse provinsie Gallia Cisalpina. Volgens die Romeinse wet mag geen generaal met 'n staande leer die Rubicon oorgesteek het nie. Indien dit wel sou gebeur, sou die generaal beheer oor sy provinsie verloor en sy soldate sou die wet oortree as hulle sy bevele uitvoer.

Die rivier word bekend nadat Julius Caesar en sy legioene die rivier in 49 v.C. suidwaarts kruis. Dit is as 'n opstand beskou en 'n staatsgreep word onvermydelik. Caesar maak tydens die oorsteek 'n toespraak en sê: ""Alea iacta est"" (Latyn: die teerling is geworpe / die dobbelsteen is gegooi).

Die gebeurtenis gee aanleiding tot die slagspreuk: "Die Rubicon oorsteek", wat beteken dat 'n betwisbare daad verrig word, wat nie ongedaan gemaak kan word en waarvan daar nie later teruggekeer kan word nie.

Dit is egter nie duidelik of die historiese Rubico dieselfde as die huidige Rubicon is nie (hoewel meeste bewyse dit wel bevestig). Die huidige rivier kry sy naam in 1933 nadat Benito Mussolini die plek "Savignano nel Romagna" na Savignano sul Rubicone vernoem het.


</doc>
<doc id="83598" url="https://af.wikipedia.org/wiki?curid=83598" title="Savignano sul Rubicone">
Savignano sul Rubicone

Savignano sul Rubicone is 'n munisipaliteit in die Italiaanse provinsie Forlì-Cesena (in die streek Emilia-Romagna). Die munisipaliteit het 'n oppervlakte van 23,2 km met 16 991 inwoners (soos op 28 Februarie 2009). Die bevolkingsdigtheid is 730 inwoners per km.

Die munisipaliteit het sy naam aan die Rubiconrivier te danke wat Julius Caesar in 49 v.C. oorgesteek het. 'n Kombinasie van natuurlike en mensgemaakte obstruksies het die rivier se loop mettertyd verander. Vir eeue was die presiese ligging van die oorspronklike rivier onbekend. In 1991 is die "Fiumicino", 'n rivier, wat deur Savignano Sul Rubicone vloei, as die mees waarskynlike plek vir die oorspronklike Rubicon geïdentifiseer.

Savignano sul Rubicone beskik oor ongeveer 5809 huishoudings. Volgens ISTAT se tienjaarlikse volkstelling het die aantal inwoners oor die periode van 1991 tot 2001 met 14,9% gestyg.

Savignano sul Rubicone grens aan die volgende munisipaliteite: Gatteo, Longiano, San Mauro Pascoli en Santarcangelo di Romagna (RN).



</doc>
<doc id="83599" url="https://af.wikipedia.org/wiki?curid=83599" title="Nagklub">
Nagklub

'n Nagklub (ook bekend as 'n "diskoteek", of bloot 'n "klub" of "disko") is 'n plek van vermaak wat gewoonlik tot baie laat in die nag bedryf word. 

'n Nagklub word oor die algemeen onderskei van kroeë, 'bars' of 'pubs' deur die insluiting van 'n dansvloer en 'n DJ-hokkie, waar 'n DJ elektroniese dansmusiek, disco, in-huis, hip-hop, R&B, dans-pop, rock, reggae, pop en ander vorms van dansmusiek speel.

Die musiek in nagklubs is óf lewendige orkeste óf, meer algemeen, 'n mengsel van die liedjies wat gespeel word deur 'n DJ deur 'n kragtige luidsprekerstelsel. Die meeste klubs of klubnagte voldoen aan sekere musiekgenres.

In die meeste gevalle vereis 'n nagklub wat betree word, 'n eenmalige fooi, bekend in Engels as 'n "cover charge". Sommige klubs kanselleer of verminder die fooi vir vroeë arriveerders, spesiale gaste en dames (in die Verenigde Koninkryk is laasgenoemde opsie onwettig onder die "Wet op Gelykheid 2010", maar die wet word selde toegepas). Vriende van die deurwagte of die eienaar van die klub kan gratis toegang verkry. Soms, veral by die groter klubs in Europese lande, kry 'n mens net 'n betaalkaart by die ingang, waarop al die geld wat bestee word in die diskoteek (dikwels insluitende die toegangsgeld) gemerk word. Soms word die toegangsfooi en kleedkamerkoste kontant betaal en slegs die drankies in die klub word met behulp van 'n betaalkaart vereffen.

Baie nagklubs bedryf 'n "gastelys" wat sekere deelnemers toelaat om die klub gratis binne te gaan, of teen 'n verlaagde prys. Sommige nagklubs het 'n verskeidenheid van ongepubliseerde gastelys-opsies wat wissel van vry, verminderde prys, of die volle prys met 'n tou met omleidingsvoorregte. Nagklubgangers wat op die gastelys is, het dikwels 'n afsonderlike ry by die deur en soms 'n aparte ingang van die volprysgaste. Dit is algemeen vir die gastelys se ry om langer as die volbetaling- of kaartjietoue te wees. Sommige nagklubs laat slegs klubgangers toe nadat hulle op hul webwerwe vir die gastelys geregistreer het.

Meeste nagklubs dring aan op 'n sekere dragkode om te verseker dat slegs 'n sekere tipe kliënt die klub bywoon. Sommige eksklusiewe nagklubs verbied die dra van tekkies of jeans, terwyl ander nagklubs weer 'n vae kleredragreël het. Dit laat die uitsmyters toe om te diskrimineer teen diegene wat aandring op toelating tot die klub, of diegene wat gereken word 'ongeskik vir die partytjie' te wees. Sekere nagklubs soos "fetish"-nagklubs mag 'n kode toepas van slegs-leer, slegs-rubber of fantasie kleredrag.

Die meeste nagklubs het 'n span sekuriteitswagte (ook bekend as "bobbies" of "bouncers") wat elke aand aan diens is. Hulle het die mag om mense uit die klub te verwyder. Die meeste groot klubs het 'n balkon wat spesifiek vir dié span ingerig is om gaste dop te hou. Die span sal slegs ingryp indien iemand uiters dronk is, fisies siek is, die klubreëls verontagsaam, of ander gaste beseer, hinder of misbruik. Die meerderheid van die span staan ​​by die deure en maak seker dat niemand ongemagtig binnegaan nie. Ander werk wat die span doen, is die toesluit en mense vra om die perseel te verlaat nadat die klub gesluit het.


</doc>
<doc id="83600" url="https://af.wikipedia.org/wiki?curid=83600" title="Biblioteek">
Biblioteek

'n Biblioteek is 'n georganiseerde versameling van inligtingshulpbronne, wat toeganklik gemaak word aan 'n vasgestelde gemeenskap vir verwysing of uitleen. Dit bied fisiese of digitale toegang tot materiaal, en kan in 'n fisiese gebou of kamer, òf 'n virtuele ruimte, òf albei wees.

'n Biblioteek se versameling items kan boeke, tydskrifte, koerante, manuskripte, films, kaarte, afdrukke en dokumente insluit. Mikrofilm, CD's, klankkassette, videobande, DVD's, Blu-ray-skywe, e-boeke, oudioboeke, databasisse en ander formate kan ook hier gestoor word.

Biblioteke kan wissel in grootte van 'n paar rakke met boeke, tot 'n paar miljoen items. In Latyn en Grieks, is die begrip van 'n boekrak verteenwoordig deur "Bibliotheca" en "Bibliothēkē" (Grieks: βιβλιοθήκη). Afgeleides van hierdie woord beteken biblioteek in meeste moderne tale, bv die Franse "bibliothèque".

'n Openbare biblioteek verskaf dienste aan die algemene publiek. Gewoonlik word meeste van sy boeke beskikbaar gestel vir uitleen. As 'n reël reik biblioteke kaarte uit aan lede van die gemeenskap wat boeke wil uitneem, om seker te maak dat die boeke weer in goeie toestand terugbesorg word aan die biblioteek. Menige openbare biblioteek dien ook as gemeenskapsorganisasie wat dienste verskaf aan die publiek, soos leesgroepe, fotostate maak en gratis rekenaargebruik.

Die meeste Suid-Afrikaanse biblioteke maak van die Brocade of Slims-stelsel gebruik, wat in stand gehou en ontwikkel word deur Cipal en die Universiteit van Antwerpen, België.

Hierdie stelsel is oop vir die publiek om self die beskikbaarheid van 'n boek, beeld- of luistermateriaal, asook die inleweringsdatum van die uitgeleende materiaal, te wete te kom. Op hierdie manier kan die Internetgebruiker blitsvinnig vasstel watter bronne by sy naaste openbare biblioteek beskikbaar is. Deur te let op die Dewey-kode (bv. op die rugkant van die boek), kan die materiaal self ook makliker opgespoor word in die biblioteek.

Die volgende provinsies maak van die oop Brocade-stelsel gebruik:


Tans word Gauteng en die Vrystaat uitgesluit, weens 'n ander geslote biblioteekstelsel in werking.


</doc>
<doc id="83601" url="https://af.wikipedia.org/wiki?curid=83601" title="Kliniek">
Kliniek

'n Kliniek (of primêre gesondheidsorg kliniek of buitepasiënte kliniek) is 'n gesondheidsorgfasiliteit wat hoofsaaklik gewy word aan die versorging van buitepasiënte. Klinieke kan privaat bedryf word, of regeringsbestuur en -befonds wees. Tipies dek die primêre gesondheidsorg die behoeftes van die bevolking in die plaaslike gemeenskappe, in teenstelling met groter hospitale wat gespesialiseerde behandeling verrig en pasiënte vir oornagverblyf toelaat. Soms groei klinieke so groot soos hospitale, of word geassosieer met 'n hospitaal of mediese skool, met die behoud van die naam "kliniek". (Voorbeeld: "Mayo Kliniek").

Klinieke word dikwels geassosieer met 'n mediese praktyk, wat deur een of meer algemene praktisyns of praktykbestuurders bedryf word. Sommige klinieke word bedryf deur die regering, nie-regeringsorganisasies of hospitale, terwyl sommige kliniese dienste uitgekontrakteer word aan private maatskappye, wat spesialiseer in die voorsiening van spesifieke gesondheidsdienste. In China, byvoorbeeld, het eienaars van dié klinieke nie formele mediese opleiding nie. Daar was 659 596 dorpsklinieke in China in 2011. Gesondheidsorg in Indië, China, Rusland en Afrika se uitgestrekte landelike gebiede word deur mobiele klinieke of "langs-die-pad" apteke gelewer, waarvan sommige geïntegreer is met tradisionele gesondheidspraktyke. In Indië bied hierdie tradisionele klinieke medisyne en kruie aan wat plaaslike mediese praktyke ondersteun. In al hierdie lande is tradisionele medisyne geneig om 'n oorerflike praktyk te wees.


</doc>
<doc id="83603" url="https://af.wikipedia.org/wiki?curid=83603" title="Appelblaar">
Appelblaar

Die Appelblaar ("Philenoptera violacea") is 'n middelgroot tot groot boom. Die boom kom voor in die noorde KwaZulu-Natal en noordwaarts en weswaarts tot in die noorde van Botswana en die Caprivistrook. Die boom groei in laagliggende gedeeltes en soms op vloedvlaktes.




</doc>
<doc id="83605" url="https://af.wikipedia.org/wiki?curid=83605" title="Philenoptera">
Philenoptera

Philenoptera is 'n plant genus wat hoort tot die sub-familie "Papilionoideae" wat op sy beurt weer hoort tot die familie "Fabaceae". Bome in die genus is middelgroot tot groot en kom algemeen in die bosveldhabitat voor.





</doc>
<doc id="83606" url="https://af.wikipedia.org/wiki?curid=83606" title="Kalahari-appelblaar">
Kalahari-appelblaar

Die Kalahari-appelblaar ("Philenoptera nelsii") is 'n middelgroot tot groot boom. Die boom kom voor vanaf die ooste van Zimbabwe, deur die noorde van Botswana tot in Kaokoland. Die boom groei in warm, droë gebiede en dikwels op Kalaharisandgrond.



</doc>
<doc id="83608" url="https://af.wikipedia.org/wiki?curid=83608" title="Bosappelblaar">
Bosappelblaar

Die Bosappelblaar ("Philenoptera sutherlandii") is 'n middelgroot tot groot boom. Die boom kom voor in die hoë woud in die Ongoyewoudreservaat naby Richardsbaai. Die boom word ook gevind in woudkolle by eSwatini, Pondoland en die Oos-Kaap.



</doc>
<doc id="83610" url="https://af.wikipedia.org/wiki?curid=83610" title="Vlerkboon">
Vlerkboon

Die Vlerkboon ("Xeroderris stuhlmannii") is 'n groot spreiende boom. Die boom kom voor in die sentrale deel van die Krugerwildtuin, noordoos tot by die Indiese Oseaan en weswaarts tot in die Caprivistrook waar dit groei in bladwissellende bosveld. Die boom het klein, groenerige wit blomme en die peule is kenmerkend plat met 'n prominente rand.



</doc>
<doc id="83612" url="https://af.wikipedia.org/wiki?curid=83612" title="Lesseyton">
Lesseyton

Lesseyton is 'n Wesleyaanse Metodiste-sendingstasie in Oos-Kaapland wat in 1851 gestig is om swartmense vir die bediening op te lei.
Dit is 14 km noordwes van Komani (Queenstown), wat eers later in 1853 gestig is, geleë. Byna al die inwoners is Xhosa-sprekers. Die plek beskik oor twee skole: die "Lesseyton Primary School" en die "Ndlovukazi Public High School".



</doc>
<doc id="83614" url="https://af.wikipedia.org/wiki?curid=83614" title="A Night at the Opera">
A Night at the Opera

A Night at the Opera is die vierde album van Queen wat op 21 November 1975 deur EMI vrygestel is in die Verenigde Koninkryk. Dit is geproduseer deur Roy Thomas Baker en Queen, was na berig word die duurste album ooit teen die tyd van sy vrystelling. Die album het sy naam gekry van die Marx Brothers-film met dieselfde naam, wat die groep een aand in die ateljee-kompleks gekyk het tydens opname.

Die album is op verskeie ateljees oor 'n tydperk van vier maande in 1975 opgeneem. As gevolg van bestuurs kwessies het Queen byna geen geld verdien vir hul vorige albums nie. Daarna het hulle hul kontrak met Trident Studios geëindig en het hulle nie hul ateljees vir hul album gebruik nie (met die enigste uitsondering is die "God Save the Queen" snit, wat die vorige jaar aangeteken is). Die album het 'n wye verskeidenheid style ingesluit, soos ballades, harde rock en rock invloede. Afgesien van hul gewone toerusting gebruik Queen ook 'n verskeidenheid instrumente soos 'n kontrabas, harp, ukulele en meer.

"A Night at the Opera" het gemengde resensies van musiek kritici gekry, maar hulle was geprys vir hul produksie en die diverse musikale temas, asook die album wat Queen as supersterre gevestig het. In 1977 het dit twee Grammy nominasies ontvang. Retrospektiewe resensies het dit egter as Queen se magnum-opus beskou, en as een van die grootste albums in die rockgeskiedenis.

Queen's se vorige album, "Sheer Heart Attack" (1974), het kommersiële sukses behaal met die enkelsnit "Killer Queen". Ten spyte hiervan was daar 'n gebrek aan geld. Dit was hoofsaaklik te danke aan 'n kontrak wat hulle geteken het, wat hulle albums vir 'n produksiemaatskappy sal produseer, wat dan die album aan 'n rekordmaatskappy sal verkoop. Dit beteken dat Queen byna niks van die geld wat hulle verdien het gesien het nie, wat Brian May beskryf het as waarskynlik die slegste ding wat ons ooit gedoen het. Hul finansies was in so 'n swak toestand dat Roger Taylor gewaarsku is om nie te hard die tromme te speel nie.

Die album was opgeneem by sewe verskillende ateljees oor 'n periode van vier maande, in kontras, "Sheer Heart Attack" was opgeneem by vier verskillende ateljees. Queen het drie weeke geskryf en geoefen in 'n gehuurde huis in Herefordshire voor die opname begin het.

"Bohemian Rhapsody" was vrygestel as die hoof enkelsnit op 31 Oktober 1975. Die album was voltooi 'n week voor die groep op hul "A Night at the Opera" toer sou gaan ter ondersteuning van die album. Dit het gelei tot 'n 36-uur-mengsessie, sodat die groep tyd kon kry om die snitte te oefen voor hulle gaan toer. Weens tydsbeperkings het die groep net drie en 'n half dae gehad om te oefen, met vier ure om die musiekvideo vir "Bohemian Rhapsody" op te neem. Die toer was tussen 1975 en 1976, in die Verenigde Koninkryk, Verenigde State, Japan en Australië.


Queen



</doc>
<doc id="83615" url="https://af.wikipedia.org/wiki?curid=83615" title="Demons and Wizards">
Demons and Wizards

Demons and Wizards is 'n album van Uriah Heep wat in 1972 vrygestel is.



</doc>
<doc id="83616" url="https://af.wikipedia.org/wiki?curid=83616" title="Njalaboom">
Njalaboom

Die Njalaboom ("Xanthocercis zambesiaca") kan 'n groot boom word. Die boom kom voor in eSwatini, deur die Laeveld, langs die Limpoporivier tot in die sentrale deel van die Zambezivallei. Dit groei op rivieroewers en soms op miershope. Die vrug is gewoonlik 'n peul met 'n enkele saad.



</doc>
<doc id="83618" url="https://af.wikipedia.org/wiki?curid=83618" title="Innuendo">
Innuendo

Innuendo is 'n album van Queen wat in 1991 vrygestel is.



</doc>
<doc id="83620" url="https://af.wikipedia.org/wiki?curid=83620" title="Kubusie">
Kubusie

Kubusie is 'n nedersetting naby Stutterheim in die Oos-Kaap, Suid-Afrika. Die dorp lê in die Amatholeberge en is bekend vir sy Knysna-Amatole inheemse bosse. Op 5 Mei 1880 is die plek per spoor met die sentra van King William’s Town, Oos-Londen, Keiweg, Cathcart en Queenstown verbind.




</doc>
<doc id="83621" url="https://af.wikipedia.org/wiki?curid=83621" title="Charles Glenelg">
Charles Glenelg

Charles Grant Glenelg (1778 - 1866) was 'n Britse Minister van Kolonies. Hy is gebore in Kidderpore, Wes-Bengale in Indië. Gedurende 1835 word hy Lord Glenelg. Hy het 'n swak beleid in Suid-Afrika gevolg en het die bufferstaat "Die provinsie van Koningin Adelaide" aan die Xhosas terug gegee. Dit was een van die hoofoorsake van die Groot Trek. Hy bedank in 1839 en sterf in Cannes in 1866. 



</doc>
<doc id="83622" url="https://af.wikipedia.org/wiki?curid=83622" title="John Philip">
John Philip

John Philip (1775 - 1851) was 'n sendeling van die Londense Sendinggenootskap en is in Kirkaldy in Skotland gebore. Hy arriveer in 1819 in Suid-Afrika saam met 'n afvaardiging van die Londense Sendinggenootskap. Gedurende 1822 word hy Superintendent van al die Genootskap se sendingstasies. Hy was 'n kampvegter vir die nie-blankes en verkry in 1828 gelyke regte vir "gekleurde persone". Sy boek "Researches in South Africa" verskyn ook in 1828. Die boek veroorsaak dat hy slegte teenkanting van die koloniste kry omrede hy sir Benjamin D'Urban se beleid kritiseer.

Hy het aan die Hoxton Theological College gestudeer en het in 1804 predikant geword van die First Scottish Congregational Chapel in Aberdeen. Hy is deur die Londense Sendinggenootskap aangestel om klagtes oor die sendingstasies in Suid-Afrika te ondersoek en het in 1819, vergesel van John Campbell, in Suid-Afrika aangekom. Drie jaar later het hy die eerste superintendent van die Londense Sendinggenootskap in Suid-Afrika geword. Dr. Philip, 'n filantroop en voorstander van vryheid, gelykheid en broederskap, het 'n bevooroordeelde verslag opgestel wat die Blanke koloniste in 'n slegte lig gestel het. 

Die Britse regering het op sy aanbeveling 'n kommissie, bestaande uit sir William Colebrooke en J.T. Bigge, aangestel om onreëlmatighede in die bestuur aan die Kaap ten opsigte van die Khoi te ondersoek. In 1828 is Philip se boek Researches in South Africa gepubliseer. Dit was vol halwe waarhede, skewe voorstellings en oordrywings en het baie opspraak verwek. Die boek het indirek gelei tot die gelykstelling van die Khoi met die Blankes, die herroeping van die pas wet en die opheffing van beperkings op die vryheid van die Khoi – Ordonnansie nr. 50 van 1828. In 1830 het die Kaapse hofuitspraak teen hom gegee in 'n lasteraksie wat deur die landdros van Somerset-Oos, William MacKay, teen hom ingestel is. 

Ses jaar later het Philip na Brittanje teruggekeer, waar hy voor die gekose komitee oor inboorlingsake getuienis teen die Kaapse regering en die koloniste afgelê het. Eerw. Read en 2 Kaapse Nie-Blankes het hom vergesel In 1838 het hy na die ontslag van sir Benjamin D'Urban as nieamptelike raadgewer van goewerneur sir George Thomas Napier na Suid-Afrika teruggekeer en hom hierna op die Xhosas aan die Oos-grens toegespits. In 1839 en 1842 het hy lang reise na die binneland onderneem en hom beywer vir die inlywing van die Xhosa-gebied by die Kaapkolonie. Dr. Philip het in 1849 uit die Londense Sendinggenootskap bedank en het daarna 'n sendingstasie op Hankey in die Gamtoosvallei gestig, waar hy op 27 Augustus 1851 oorlede is.




</doc>
<doc id="83624" url="https://af.wikipedia.org/wiki?curid=83624" title="Heemraad">
Heemraad

'n Heemraad was 'n lid van die kommissie van landdros en heemrade en het in die eerste 150 jaar van blanke vestiging in Suid-Afrika oor regterlike en administratiewe magte in die binneland beskik. Dit was die blanke se vroegste vorm van plaaslike regering.

Die woord heemraad is 'n Nederlandse titel vir 'n amptenaar wat die dyke versorg het. Rofweg kan dit vergelyk word met 'n waterfiskaal. Die heem (heim) verwys na omgewing of streek en die raad na adviseur of raadsman. 'n Heemraad is dus 'n adviseur oor plaaslike sake.

Die eerste heemrade is op 31 Augustus 1682 op Stellenbosch aangestel. Mettertyd is die stelsel van 'n landdros met heemrade na die buitedistrikte Swellendam, Graaff-Reinet, Uitenhage en Tulbagh uitgebrei. Aanvanklik is elke landdros deur 4 heemrade ondersteun. Tydens die Bataafse bewind is dit vermeerder tot ses. Heemrade is deur die goewerneur aangestel uit 'n lys name saamgestel deur die raad van landdros en heemrade. Elke jaar is die twee lede met die langste diensjare vervang deur nuwe lede. Heemrade moes minstens 30 jaar oud wees, eiendom besit en het gekom uit die vooraanstaande lede van die gemeenskap. Die landdros is deur die goewerneur aangestel en betaal, maar die heemrade moes hul dienste gratis lewer, want dit is beskou as 'n erepos. Hulle het vergaderings altyd in swart geklee bygewoon. In die kerk het die landdros op 'n verhogie gesit en vir die heemrade en hul gesinne is 'n spesifieke bank gereserveer. Selfs oud-heemrade en hul gesinne het apart gesit. Alhoewel dit as 'n groot eer beskou is om as heemraad te dien, het die eer geensins opgeweeg teen die moeite daaraan verbonde nie.

Die distrikte in die platteland is tydens die VOC-tydperk, die eerste Britse besetting, die Bataafse bewind en die eerste jare na die permanente Britse oorname van die Kaapkolonie bestuur deur 'n kommissie bestaande uit die landdros as voorsitter en heemrade. Deur die jare heen het die magte en pligte van die liggaam veranderinge ondergaan. Tydens die Bataafse periode het De Mist die pligte aansienlik vermeerder en duidelik omskryf. Die raad het op vasgestelde tye in die dorp vergader en die bywoning daarvan deur die heemrade was verpligtend. 'n Heemraad is nie vergoed vir enige van sy dienste nie. Sy vernaamste taak was om leiding te gee in sy gemeenskap, te waak oor die geestelike en materiële welsyn van die burgers, as skakel te dien tussen die publiek en die sentrale regering, die besluite van die regering in Kaapstad aan die inwoners van sy wyk bekend maak en om toe te sien dat daar geen onreg teenoor die gekleurdes en slawe gepleeg word nie.

Die heemrade was verantwoordelik vir die toeken van nuwe plase en die invorder van die huur. Daarmee saam het gekom die vooruitbeplanning van die landbou en die bevordering van nuwe boerderymetodes. So moes hulle byvoorbeeld die boer met wolskape aanmoedig. Heemrade het gesorg vir die beplanning, bou en onderhoud van paaie, ponte, brûe en tolhuise en die insamel van die tolgeld. In sy gebied moes hy aandag gee aan leislote en waterbeurte. Vir alle openbare projekte kon die heemraad die burgers verplig om arbeiders, slawe, perde en ossewaens te verskaf. Daarvoor moes die heemraad 'n plaaslike belasting hef en administreer. In elke wyk het die heemraad 'n veldkornet (veldwagmeester) gehad om hom by te staan. Offisiere (veldkorporaal, veldkommandant) is aangestel om 'n militêre organisasie op die been te bring. Weens die ekstensiewe veeboerdery het verskeie boere wederregtelik die grense van die kolonie oorgesteek op soek na nuwe weiveld. Om dit teen te gaan het die heemraad baie moeite gekos. Onder die vele ander sake wat op die agendas van die raad verskyn het, was o.a die uitroei van ongedierte, die instandhouding van die posdiens , die waardevermindering van die riksdaalder en die onderwys.

Die hof van landdros en heemrade was 'n hof vir kleiner siviele sake en was ook by magte om huwelike te voltrek. Deur die jare is die jurisdiksie van die hof vergroot, veral in die meer afgeleë distrikte. Sake oor plaasgrense en serwitute was alledaags. Heemrade het egter baie moeite gedoen om geskille betyds te besleg om hofsake te voorkom. Appèl na die Raad van Justisie in Kaapstad was in alle gevalle moontlik. Verskeie male het 'n hof 'n petisie aan die goewerneur gerig met die versoek om 'n lastige lid van die gemeenskap weer in diens van die VOC te neem en sy status as vrye burger op te skort. Die hof het wye magte oor slawe gehad. 'n Landdros kon met goedkeuring van die heemrade aan bediendes en slawe vir kleiner oortredings ligte lyfstraf oplê, die oortreder “in die kettings slaan” of 'n maksimum van 6 maande tronkstraf oplê. Dit was die heemraad se taak om na 'n gevange se welsyn om te sien. In die strafbepaling het die heemrade soos 'n jurie opgetree. Heemrade het inspeksies ter plaatse gedoen, lykskouings en doodsondersoeke uitgevoer en verslag daarvan gelewer by hul hofsittings. Die hof het beskuldigdes in kriminele sake gedagvaar om voor die Raad van Justisie te verskyn waar die landdros as aanklaer opgetree het met die nodige getuienis wat die heemrade vir hom ingesamel het.

Op 31 Desember 1827 is die stelsel afgeskaf en vervang met 'n plaaslike magistraat en siviele kommissaris. As rede is aangevoer dat die heemrade partydig was teenoor die Khoikhoi en die slawe. 'n Probleem was wel dat die heemrade geen regsagtergrond gehad het nie en dikwels geen Engels of maar swak Engels magtig was. Die werklike rede het meer gelê in die verengelsingsbeleid van die owerheid.

Met die verdwyning van die heemraadstelsel is die band tussen die owerheid en die bewoners van die afgeleë platteland verbreek. Hierdie mense was juis besonder daarop gesteld om deel te neem aan die plaaslike regering. Enkele dekades later het die owerheid dit besef en is afdelingsrade gestig. Hierdie liggame is mettertyd deur streekdiensterade en nog later deur distriksmunispalitiete vervang.

Die Voortrekkers het die stelsel van landdros en heemrade in die Zuid-Afrikaansche Republiek (Transvaal) en die Republiek van die Oranje-Vrystaat laat herleef. In 1881 is heemrade in die ZAR afgeskaf, maar in die OVS is dit tot aan die einde van die Tweede Vryheidsoorlog behou.

In die Voortrekkers, die Afrikaner-jeugbeweging, bestaan die amp van heemraad.



</doc>
<doc id="83625" url="https://af.wikipedia.org/wiki?curid=83625" title="Landdros">
Landdros

Landdros is die titel van 'n staatsamptenaar met beperkte plaaslike regsprekende en bestuursverpligtinge. Die titel is afkomstig uit Nederlands waar “land” verwys na streek en “dros” na 'n regterlike amptenaar op die platteland. 'n Landdros is die belangrikste verteenwoordiger van die sentrale regering in die distrik waarin hy werksaam is. 

Op 31 Augustus 1682 is Johannes Mulder op Stellenbosch as die eerste landdros in die Kaapkolonie aangestel. Hy was as landdros voorsitter van die kommissie van landdros en heemrade. Op 31 Desember 1827 is die amp van landdros afgeskaf en vervang met 'n siviele kommissaris en 'n plaaslike magistraat. Die magistraat sou met minder administratiewe pligte belas word. 

Na die Groot Trek het die Voortrekkers die amp van landdros in die Zuid-Afrikaansche Republiek en die Republiek van die Oranje-Vrystaat ingevoer.


</doc>
<doc id="83627" url="https://af.wikipedia.org/wiki?curid=83627" title="Annesu de Vos">
Annesu de Vos

Annesu de Vos is 'n Suid-Afrikaans skrywer wat sedert 1987 in Kanada woonagtig is. Haar eerste boek, "Gebed van 'n Groen Perske en Ander Verse", is op 16-jarige ouderdom deur Tafelberg Uitgewers gepubliseer. Sy was die jongste gepubliseerde digteres in die Suid-Afrikaanse literatuurgeskiedenis, 'n rekord wat voorheen deur Zindzi Mandela en Antjie Krog gehou is – hul eerste boeke is op 18 en 17 respektiewelik gepubliseer.

Anna Susanna de Vos is op 5 Augustus 1964 in Johannesburg gebore. Sy is die oudste kind en een van twee dogters van Ben en Annemie de Vos. Sy het ’n jonger suster, Hanneke. Haar pa is bestuurder by ’n bouvereniging en haar ma het ’n doktorsgraad in Maatskaplike Werk en is lektor aan ’n universiteit. Hulle trek na Pietersburg wanneer sy ’n kleuter is, waarna hulle weer terug na Johannesburg verhuis en dan na Bloemfontein, waar sy vanaf 1975 tot 1977 aan die Laerskool Willem Postma skoolgaan. As standerd ses-leerling aan die Hoërskool J.B.M. Hertzog in Bloemfontein ontvang sy die ATKV-prys as beste junior toneelspeelster vir haar rol in "Die koffer" van André P. Brink. Dan gaan sy in standerd agt skool aan die Hoërskool Linden in Johannesburg, waarna sy haar matriek aan Damelin Kollege voltooi. In hierdie tyd is sy lid van die Witwatersrandse Jeugkoor wat verskeie opvoerings hou en ook in Januarie 1981 deur Europa toer. Hierna studeer sy vanaf 1983 verder aan die Universiteit van die Witwatersrand vir ’n B.Mus.-graad, maar voltooi nie hierdie studies nie. Later slaan sy oor na B.A.-studies met Engels as hoofvak. Terwyl sy op Wits is, gee sy Saterdagoggende op die kampus klas in Afrikaans in die Education Support Program vir swart hoërskoolleerlinge van Soweto en ander omliggende townships. Sy neem ook aktief deel aan die anti-Apartheidsbeweging op kampus en sluit aan by die teatergroep Siyakha! (We are building) wat met die ANC geassosieer is. In Mei 1983 trou sy op agtienjarige ouderdom met ’n veertigjarige geskeide man met twee kinders, die tenoor Sjoerd Beute, wat haar in sang onderrig. Hulle woon in Melville, maar skei na drie jaar.

Sy en haar vriend verlaat Suid-Afrika in Maart 1987 as gevolg van haar vriend se dienspligweiering, maar hierdie verhouding word ook later beëindig. Sy vestig haar in Toronto in Kanada, waar sy onder andere as sangeres in die rockgroep Bomb Scare Picnic optree. In ’n sangkompetisie by die Canadian National Exhibition verower sy ’n eerste prys met die Zoeloe-lied "Bangakanani". Sy studeer ook verder by die Toronto-kampus van die Trebas Institute of Recording Arts van Kalifornië in Kunstenaarbestuur en musiekproduksie. In 1990 keer sy kortstondig terug na Suid-Afrika weens finansiële probleme en werk as tikster, maar vertrek later dieselfde jaar weer terug na Kanada. Sy doen verskeie werke, insluitende sekuriteitswag, sneltikster en telekommunikasiekonsultant en sy werk ook vir ’n videoproduksiemaatskappy en ’n maatskappy wat vuurwerke en spesiale effekte behartig. In 1995 stig sy saam met vennote ’n Internetmaatskappy. In 2003 woon sy ’n kursus in die skryf van draaiboeke by die Toronto Film School by en word professionele draaiboekskrywer met kontakte in Hollywood.  As entrepreneur stig sy etlike klein sakebedrywe, insluitende ’n privaatskool (die Kingswood-voorbereidingskool) en in 2008 "VIVA!", Kanada se eerste Suid-Afrikaanse gemeenskapskoerant vir immigrante.  As aktivis beywer sy haar ten bate van omgewingskwessies, diereregte en opvoedingskwessies. Sy bly in Toronto aan die Ontario-meer en maak as enkelma haar seuntjie Benjamin, wat in 1997 gebore is, groot.

Na ’n lang stilte raak sy in 2000 betrokke by die sogenaamde “Boetman”-debat wat ontketen is deur die joernalis Chris Louw. In ’n ope brief aan dr. Willem de Klerk val Louw die Afrikaner-leiers aan wat die grensoorlog veroorsaak het en sodoende twee jaar uit baie jong seuns se lewens geneem het, met vele wat met hulle lewens geboet het en nog baie ander wat ernstige sielkundige letsels opgedoen het. Hierdie brief lok feitlik ongekende reaksie uit, met vele skrywers wat in die koerante en sosiale media Louw se standpunte ondersteun (Die dramaturg Pieter Fourie skryf selfs ’n drama na aanleiding van hierdie debat, wat as “Boetman is die bliksem in!” onder andere in 2000 by die Klein Karoo Nasionale Kunstefees opgevoer is.) Annesu de Vos plaas in reaksie ’n ope brief op die LitNet webwerf, waarin sy Louw se verweer dat hy nie op daardie stadium bevoeg was om vir homself te dink nie, bevraagteken. Hoewel slegs ’n kind in daardie tyd, het sy die onregte van die tyd baie goed verstaan. Haar reaksie lok weer sterk teenreaksie uit.

Reeds op laerskool skryf sy briefies wat in "Tina" geplaas word en prosa van haar word deur "Patrys" gepubliseer. Op twaalfjarige ouderdom skryf sy haar eerste gedigte nadat sy kennis maak met die werk van Elisabeth Eybers en veral Breyten Breytenbach en nadat haar vriend as soldaat in ’n skietongeluk op die grens dood is. Sy stuur van haar gedigte aan André P. Brink, wat positief daarop reageer, waarop sy in Mei 1979 haar eerste manuskrip vir ’n digbundel aan Tafelberg-Uitgewers stuur. Hulle vind dat dit nog nie gereed is vir publikasie nie, maar sien haar talent raak en moedig haar aan om weer oor ’n jaar of wat gedigte aan te stuur. Na publikasie van gedigte in "Standpunte" en "Tydskrif vir Letterkunde" debuteer sy in standerd agt op sestienjarige ouderdom met "Gebed van ’n groen perske en ander verse" en is hiermee die jongste debutant ooit in die Afrikaanse poësie. Hierdie bundel word voor publikasie deur D.J. Opperman as koningskos bestempel en bevat uit die standpunt van ’n jongmens verse oor volwasse temas. Sy dig onder andere oor die kompleksiteit van godsdiens, liefde, medemense, sosiale en nasionale angs en universele lyding. Die verse word in vier afdelings verdeel, waar die eerste afdeling ("bewaar my droom") oor pyn, vrees en hartseer (veral van die “ek”) gaan. "Gebed van ’n groen perske" slaag daarin om die beeld van die groen perske regdeur die gedig vol te hou, met die eerste twee strofes wat dankseggings en die laaste twee wat gebede is, met die groen perske wat terselfdertyd implisiet gelykgestel word aan die jong mens se groei en lewe. "Eksamen" gee ’n beskrywing van die stres van eksamen, wat as ’n “kakofonie” beleef word, met slegs slaap wat uitkoms bied. Die tweede afdeling ("groen hart") handel oor die mens en sy meestal mislukte verhoudings. Afdeling drie ("aan die helde") is sosiaal-betrokke verse, terwyl afdeling vier ("holiday blues") weer die hartseer en pyn van die eerste afdeling opneem, maar in hierdie geval uiting gee aan universele pyn. In 1981 word sy die jongste ontvanger van die Eugène Marais-prys ooit, toe "Gebed van ’n groen" "perske en ander verse" bekroon word.

"Om vry uit te stap" bevat gedigte oor soortgelyke temas, hoewel groter klem op die sosiaal-politieke-religieuse element gelê word, veral onderdrukking en gevangenskap. Dit word dan gekontrasteer met die vryheid waarna gesmag word. Die gedigte beeld die digter se  bewuswording van ongeregtigheid en wraak uit, met die verlange na ’n uittog hieruit, welke tema reeds deur die titel ingelei word. Die vryheid het betrekking op politieke en rassebevryding, maar ook op persoonlike en godsdienstige bevryding van die konvensies wat hierdie velde oorheers. Hierdie bundel word oor die algemeen negatief beoordeel, met kritici wat weinig of geen vooruitgang sien op haar eerste bundel nie.

Van haar gedigte word opgeneem in verskeie versamelbundels, insluitende "Groot verseboek," "Die Afrikaanse poësie in ’n duisend en enkele gedigte", "Digters en digkuns", "Kraaines", "Woordpaljas", "Voorspraak" en "Liggaamlose taal".

Volgens eie mededeling skryf sy steeds, maar meestal in Engels en ook baie lirieke. Haar lang stilswye onderbreek sy wanneer sy in 2000 betrokke raak by die “"Boetman"”-debat op LitNet en ook ’n gedig stuur vir publikasie op hierdie platform.

Twee strate in Suid-Afrika is na haar genoem, een in Mpumalanga en een in ’n voorstad van Johannesburg.







</doc>
<doc id="83630" url="https://af.wikipedia.org/wiki?curid=83630" title="Mgolombane Sandile">
Mgolombane Sandile

Sandile (± 1823 - 1878) was 'n Xhosa-opperhoof. Hy is gebore naby die oosgrens in die Oos-Kaap. Omstreeks 1850 word hy opperhoof en bots met sir Harry Smith. Hy was betrokke in verskeie grensoorloë. Hy is in 1878 oorlede.



</doc>
<doc id="83632" url="https://af.wikipedia.org/wiki?curid=83632" title="Wildemango">
Wildemango

Die Wildemango ("Cordyla africana") is 'n groot bladwisselende spreiende boom. Die boom kom voor vanaf die noorde van KwaZulu-Natal tot in Mosambiek en noord en wes langs die Zambezivallei. Dit verkies om in bosveld, sandwoud en op rivieroewers te groei. Die eetbare vrugte is vlesig en 40 – 80 mm lank met 'n enkele blink swart saad in geelbruin vrugvleis.




</doc>
<doc id="83635" url="https://af.wikipedia.org/wiki?curid=83635" title="Konjak">
Konjak

Konjak is 'n Franse brandewyn met 'n wêreldwye, trotse reputasie. Dit word vervaardig in die wynmaakgebied rondom die stad Cognac waarna dit vernoem is, in die Franse Departemente Charente en Charente-Maritime.

Vir 'n gedistilleerde brandewyn om die naam Konjak te dra, moet sy produksiemetodes voldoen aan sekere wetlike vereistes. In die besonder, moet dit gemaak word van spesifieke druiwe, waarvan Ugni blanc, plaaslik bekend as Saint-Emilion, die meeste gebruik word. Die brandewyn moet twee keer gedistilleer word in 'n koper potketel en verouder word vir minstens twee jaar in Franse eikehoutvate van Limousin of die Tronçais-woud. Konjak word op dieselfde manier as whiskey en wyn verouder in houtvate, en die meeste konjak is aansienlik langer as die minimum wetlike vereiste verouder.


</doc>
<doc id="83636" url="https://af.wikipedia.org/wiki?curid=83636" title="Omsambeet">
Omsambeet

Die Omsambeet ("Millettia grandis") is 'n middelgroot boom met 'n platterige kroon. Dit is endemies aan Suid-Afrika en groei in woude en grasryke streke langs die kus noord van Oos-Londen tot net noord van Durban. Die boom se peule is bedek met kort, fluweelagtige haartjies. Wanneer die peule oopbars, bars hulle spiraalgewys oop en versprei hul saad sowat 20–30 m ver. Die blomare is lilapers van kleur.




</doc>
<doc id="83638" url="https://af.wikipedia.org/wiki?curid=83638" title="Bezuidenhout-voorval">
Bezuidenhout-voorval

Die Bezuidenhout-voorval was 'n rebellie in 1880 wat aanleiding tot die uitbreek van die Eerste Vryheidsoorlog gegee het. Die rebellie ontstaan nadat P.L. Bezuidenhout weier om buitensporige belasting aan die Britte te betaal. Die Britte neem beslag op sy wa met die doel om dit te verkoop. 'n Groep ontstoke Boere neem die wa van die afslaers af terug. Toe die regering dit probeer terugneem, loop hulle hulself in 'n Boere-rebellemag vas.

Die Verenigde Koninkryk annekseer Transvaal op 12 April 1877 en verbreek sodoende die Sandrivierkonvensie van 17 Januarie 1852. Aanvanklik word die anneksasie gelate aanvaar. Drie jaar later, in 1880, gaan die Boere se smeulende verset tot daadwerklike optrede oor. Reg deur die Transvaal het Boere geweier om belasting te betaal. Die belastingsverset bereik egter sy hoogtepunt in Potchefstroom.

P.L. (Piet) Bezuidenhout weier om ekstra belasting op sy ossewa te betaal en sê dat hy reeds sy belasting vereffen het. Sy ossewa word daarna deur die owerheid gekonfiskeer sodat dit verkoop kan word om sy belastingskuld te delg. 'n Honderd man onder leiding van Piet Cronje voorkom dat die wa op 11 November 1880 opgeveil word en besorg dit aan Bezuidenhout terug. Britse troepe is inderhaas na Potchefstroom gestuur om die orde te herstel, maar dit was te laat. 

Op 15 Desember 1880 het Boeremagte Potchefstroom binnegery en die Eerste Proklamasie by die plaaslike drukker laat druk. Boer en Brit het in 'n skermutseling betrokke geraak en daarmee die Eerste Vryheidsoorlog begin.


</doc>
<doc id="83640" url="https://af.wikipedia.org/wiki?curid=83640" title="Krosidoliet">
Krosidoliet

Krosidoliet (ook krokidoliet) is die naam vir blouasbes. Dit was ook "doeksteen" genoem in die verlede vanweë die vesels. Dit word onder andere in Suid-Afrika by Kuruman, Pomfret en Marydale gevind. Dit kom ook in Bolivië en by Pilbara in Australië voor.

Krosidoliet word as die gevaarlikste vorm van asbes beskou. In die 1950's is dit vir die filters in "Kent Micronite"-sigarette gebruik. Dit is ook vantevore vir gasmaskers aangewend. In die middel van die 20ste eeu is bevind dat dit skadelik is vir mense en produksie is gestaak.



</doc>
<doc id="83644" url="https://af.wikipedia.org/wiki?curid=83644" title="Asbes">
Asbes

Asbes is 'n delfbare mineraal wat in verskeie vorms voorkom. Die mineraal is draderig en onbrandbaar. In Suid-Afrika kom asbes voor as krosidoliet of blouasbes, serpentynasbes, amosiet of witasbes, en tremoliet. Asbes word verwerk om onder andere gegolfde dakplate te maak, geute en afvoerpype, voorskote vir fabriekswerkers en remskoene. Asbes is 'n karsinogeen, 'n kankerwekkende stof. Asbes staan ook bekend as "garingklip".

Persone wat landurig blootgestel word aan asbesstof onwikkel later asbestose, 'n kanker in die longe.

Een van die bekendste asbesmyne in Suider-Afrika is die Havelockmyn met sy kabelspoor te Bulembu in eSwatini. Die myn is gesluit.



</doc>
<doc id="83646" url="https://af.wikipedia.org/wiki?curid=83646" title="Ramansdrift">
Ramansdrift

Ramansdrift is 'n verlate plekkie op die banke van die Oranjerivier in Karas, Namibië. Nabygeleë dorpe is "Vredendal" (28.8 km), "Gaobis" (28.8 km), "Silwerstroom" (32.6 km) en "Hakiesdoorn" (48.3 km).

Die eerste groep Boere het vanaf ongeveer 1870 uit Klein Namaqualand noordwaarts deur Kakamas, Ramansdrift, Schuitdrift en Sendelingsdrift na die hedendaagse Namibië getrek.

Op 12 Januarie 1915 het Suid-Afrikaanse magte Duitswes-Afrika by Ramansdrift ingeval met 'n aanslag op die plek se polisiestasie. Die Boere was nie hiermee ingenome nie, wat aanleiding gee tot die Maritz-rebellie in Suid-Afrika. Die Slag van Sandfontein het noord van die drif plaasgevind op 26 September 1914.


</doc>
<doc id="83647" url="https://af.wikipedia.org/wiki?curid=83647" title="Vistula">
Vistula

Die Vistula (Pools: "Wisła") is die grootste en langste rivier in Pole.

Die rivier ontspring in die Karpatiese gebergte en mond in die Oossee uit. Dit is 1 047 km (678 myl) lank en het 'n opvanggebied van 194 424 km², waarvan 168 699 km² in Pole is. Die res van die opvanggebied lê in Wit-Rusland en die Oekraïne.

Die Vistula verdeel Pole in die middel. Dit vloei verby verskeie groot stede, insluitende: Krakau, Sandomierz, Warskou, Płock, Włocławek, Toruń, Bydgoszcz, Świecie, Grudziądz, Tczew en Gdansk.

Tydens die Tweede Wêreldoorlog het die Rooi Leër op 12 Januarie 1945 met 'n reuse offensief aan die Oostelike Front begin wat die Duitse linies by Vistula breek en die weg vir die oorwinning van Berlyn gebaan het.

Die sytakke van die Vistula, saam met die naaste stad, word vanaf sy oorsprong tot mondig hieronder gelys:

Sytakke vanaf die regterkant
Sytakke vanaf die linkerkant


</doc>
<doc id="83648" url="https://af.wikipedia.org/wiki?curid=83648" title="Thomas Hardy">
Thomas Hardy

Thomas Hardy (* 2 Junie 1840, † 11 Januarie 1928) was 'n Engelse skrywer en digter. Thomas Hardy is op 2 Junie 1840 in Upper Bockhampton by Stinsford in Dorset, Engeland, gebore. Hy het in 1856 met sy praktiese opleiding as argitek begin en is in 1863 bekroon met 'n argiteksprys. In 1865 het hy gedigte begin skryf, maar dit nie laat publiseer nie. Kort daarna het hy besluit om eerder 'n romanskrywer te word. Tussen 1872 en 1896 het sewentien prosawerke van hom verskyn. Hy het dit self in drie groepe ingedeel, te wete:

- romans oor karakter en milieu (novels of character and environment);

- romantiese en fantasie-romans (romances and fantasies); en

- romans vol verwikkelinge (novels of ingenuity). 

As Victoriaanse realis het hy in die tradisie van George Eliot gestaan, en sy romans en digkuns toon invloede van romantiese digters soos William Wordsworth. Hardy het net soos Charles Dickens felle kritiek op baie aspekte van die Victoriaanse samelewing gelewer, alhoewel sy kritiek op maatskaplike toestande op die platteland gefokus het.

Alhoewel Hardy sy lewe lank liriese werke geskryf en homself veral as 'n digter beskou het, is sy eerste digbundel eers in 1898 gepubliseer. So het hy aanvanklik bekendheid met sy romans verwerf, waaronder "Far from the Madding Crowd" (1874), "The Mayor of Casterbridge" (1886), "Tess of the d'Urbervilles" (1891) en "Jude the Obscure" (1895). Vanaf die 1950's is Hardy as 'n beduidende digter gewaardeer wat in die vyftiger- en sestigerjare van die 20ste eeu groot invloed op die digters van die sogenaamde "Movement" uitgeoefen het, waaronder Philip Larkin.

Hardy kon die Christelike geloof nooit aanvaar nie. Vir hom was alles en almal onderworpe aan die noodlot. Volgens hom is 'n mens se lewe op aarde 'n voortdurende stryd tussen sy eie ambisies en die kragte van die natuur buite hom. Eenvoudige mense wat na aan die natuur leef en min verwag, blyk vir hom die gelukkigste te wees. In al sy romans speel die hoofkarakters se hartstogte 'n groot rol. Uit teleurstelling oor die geskokte reaksie op sy laaste roman, Jude the obscure, het Hardy besluit om die romanskrywery te laat vaar en eerder weer te dig. 

Tussen 1898 en sy dood in 1928 het hy altesame sewe digbundels die lig laat sien. Ook in sy gedigte het Hardy hom verset teen maklike oplossings en goedkoop sentiment. Sy gedigte loop selde vloeiend, maar is soms juis om die rede bale ekspressief en indringend. Benewens gedigte en romans het Hardy ook die driedelige epiese drama The dynasts (1904, 1906, 1908) oor die Napoleontiese tyd in blanke (rymlose) verse geskryf.

Die meeste van sy fiksionele werke, wat aanvanklik as vervolgreekse in tydskrifte gepubliseer is, speel in die half-fiksionele streek Wessex af en ondersoek tragiese romanhelde wat met hul passies en maatskaplike omstandighede worstel. Hardy se Wessex baseer op die gelyknamige Middeleeuse Angelsaksiese koninkryk en sluit graafskappe in Suidwes- en suidelike Sentraal-Engeland in, soos Dorset, Wiltshire, Somerset, Devon, Hampshire en groot dele van Berkshire.





</doc>
<doc id="83654" url="https://af.wikipedia.org/wiki?curid=83654" title="Witstippelbospendoring">
Witstippelbospendoring

Die Witstippelbospendoring ("Gymnosporia nemorosa") is 'n boom wat voorkom in woude en woudrande vanaf Knysna, deur KwaZulu-Natal tot in eSwatini. Hierdie boom se pendorings is dunner as ander pendorings s'n.



</doc>
<doc id="83656" url="https://af.wikipedia.org/wiki?curid=83656" title="Valssybas">
Valssybas

Die valssybas ("Robsonodendron eucleiforme") is 'n klein boom wat in kuswoud voorkom vanaf Kaapstad tot by die Lebomboberge.




</doc>
<doc id="83658" url="https://af.wikipedia.org/wiki?curid=83658" title="Klipkershout">
Klipkershout

Die Klipkershout ("Maytenus oleoides") is 'n klein boom wat voorkom in dagsome in die fynbosstreek van die Wes-Kaap. By die ou bome is die bas kurkagtig. Die blare is ellipties, dik en leeragtig. Die blare het soms 'n blouerige blos terwyl die blaarstele en jong takkies pienkerig is.




</doc>
<doc id="83660" url="https://af.wikipedia.org/wiki?curid=83660" title="Rooi Leër">
Rooi Leër

Die Rooi Leër was die weermag van die Sowjetunie wat kort ná die Russiese Rewolusie tot stand gebring is. Die amptelike Russiese naam is "Рабоче-крестьянская Красная армия", wat vertaal kan word as die Rooi Arbeiders- en Boereleër.

Die Rooi Leër is amptelik op 23 Februarie 1918 gestig. Voor dit was daar reeds 'n Rooi Garde, maar hulle het eerder as 'n soort partypolisie van die Bolsjewiste as 'n leër gefungeer. Leon Trotsky word as die stigter en organiseerder van die leër beskou.

In 1920 word Michail Toechatsjefski die opperbevelhebber van die Rooi Leër, 'n pos wat hy tot 1937 sou beklee. In hierdie jaar is bykans die hele topbestuur, insluitende Toechatsjefski, as deel van die Groot Suiwering tereggestel omdat Josef Stalin vir 'n staatsgreep gevrees het. Offisiere met laer range is tereggestel, tot dwangarbeid veroordeel of ontslaan. Die party het hierdie poste met politiek betroubare, maar minder bekwame offisiere gevul. As gevolg hiervan het enorme chaos tydens die Duitse aanval op Rusland in 1941 tydens die Tweede Wêreldoorlog geheers en het die Rooi Leër enorme verliese gely.

Tydens die oorlog was maarskalk Georgi Zjoekof die opperbevelhebber. Onder sy leiding het die Rooi Leër die Duitsers op die oosfront verslaan en dit het tot die val van Berlyn gelei.

Die Rooi Leër het beide 'n militêre en politieke komponent gehad. Vir elke bevelvoerder van 'n reglement was daar ook 'n politieke kommissaris. Die doel hiervan was om te verseker dat offisiere en soldate kommunisties geskool bly. Later is die stelsel van politieke kommissarisse afgeskaf.

In 1935 het die Raad van Volkskommissarisse (die kabinet van die USSR) vyf persone van die Rooi Leër as maarskalk van die Sowjetunie benoem. Tydens die Tweede Wêreldoorlog is meer generaals tot maarskalk van die Sowjetunie bevorder.

In 1946 is die woord 'Rooi' uit die naam gehaal, en het die leër as die "Sowjet-leër" bekend gestaan.

Verskeie terroristegroepe soos die Rote Armee Fraktion, asook die Japannese Rooi Leër het 'n doelbewuste verwysing na die Rooi Leër in hul naam.


</doc>
<doc id="83661" url="https://af.wikipedia.org/wiki?curid=83661" title="Frank Quint">
Frank Quint

Dr. Frank Quint was Suid-Afrika se eerste bruin ambassadeur. Hy is in 1987 deur pres. P.W. Botha as SA se ambassadeur in die Nederland aangestel en beklee die pos tot in 1990.

Frank James Lloyd Quint is op 10 April 1921 op Worcester gebore. Hy was die jongste van twee broers. Sy pa, Samuel, was 'n skrynwerker en sy ma, Lenie, 'n huisvrou.

Na afloop van sy studies aan die Wesley-onderwyskollege in Kaapstad begin hy in 1942 sy loopbaan as onderwyser op Steinkopf in die Namakwaland. Hy was die eerste persoon wat 'n doktorsgraad in opvoedkunde aan die Universiteit van Wes-Kaapland verwerf het. Hy was ook die eerste bruin rektor van die Hewat-onderwyserskollege in Athlone.

Quint was onder meer lid van die SAUK-raad en 'n stigterslid van die Staatsdiensliga. Hy het ook etlike jare lank rubrieke vir Die Burger en Rapport geskryf.

Op 12 Januarie 1987 begin Quint sy ampstermyn as Suid-Afrika se eerste bruin ambassadeur in Nederland. Met sy vertrek noem hy dat hy sy familiegeskiedenis wil gaan navors: "Die eerste Quint, 'n vrou, het op 16 Desember 1658 hier aan wal gestap. In Utrecht is blykbaar nog van dié Quints". Met sy aankoms is hy deur anti-apartheidsbetogings begroet. Hy beklee die pos tot in 1990.

Quint is op 19 Februarie 2003, op 81-jarige ouderdom ná 'n kort siekte in Kaapstad oorlede. Hy word oorleef deur sy vrou, Sophia, dogters, Louise, Linda en Eleanor, seuns, Sammy en Charles, en ses kleindogters.


</doc>
<doc id="83662" url="https://af.wikipedia.org/wiki?curid=83662" title="J.W.G. Strasheim">
J.W.G. Strasheim

Ds. Jacob Willem Gideon Strasheim (1 Augustus 1860 - Kaapstad, 17 Oktober 1930) was 'n leraar in die Nederduitse Gereformeerde Kerk.

Ds. Strasheim se ouers het omstreeks 1850 uit Nederland na Suid-Afrika gekom. Hy het sy eerste skoolopleiding en sy voorbereidende opleiding studie tot die Kweekskool ontvang onder sy ouer broer, Pieter, wat eers onderwyser was op Swellendam en in die Paarl en later predikant geword het. 

In 1889 is ds. Strasheim tot die evangeliebediening toegelaat en georden en bevestig as leraar van die NG gemeente Klerksdorp op 25 April 1890. Hy sou sy hele amptelike lewe, wat oor meer as 36 jaar gestrek het, in die destydse Transvaal deurgebring. In 1910 het hy 'n beroep aangeneem na die NG gemeente Germiston en in 1918 het hy die eerste vaste leraar geword van die NG gemeente Hendrina. In laasgenoemde gemeente het hy gebly tot 1926 toe hy, ná die bereiking van die pensioenouderdom, sy emeritaat aanvaar het.

Hy het eers op Johannesburg gaan woon om sy rus te geniet, maar gerus het hy eintlik nie, want wanneer sy kragte dit toegelaat het, en waar hy ook al die geleentheid gekry het, het hy die evangelie "met gloed en opgewektheid verkondig, waartoe hy dan ook goeie gawes van hart en verstand gehad het" (volgens eer. Andries Dreyer). Hy het al die lang jare met "vreugde en seën" gedien. 

Op 'n besoek aan familie in Kaapstad ter wille van sy gesondheid is hy in Oktober 1930 in die Volkshospitaal oorlede en twee dae daarna uit die Groote Kerk in die Mowbrayse kerkhof begrawe.



</doc>
<doc id="83663" url="https://af.wikipedia.org/wiki?curid=83663" title="George Eliot">
George Eliot

Mary Anne Evans (* 22 November 1819, † 22 Desember 1880; alternatiewe spellings van haar voornaam soos "Mary Ann" of "Marian" kom voor), algemeen bekend onder haar (manlike) pennaam George Eliot, was 'n Engelse skrywer, joernalis en vertaler. Sy word as een van die leidende skrywers van die Victoriaanse tydperk beskou.

Die meeste van Eliot se sewe romans, waaronder "Adam Bede" (1839), "The Mill on the Floss" (1860), "Silas Marner" (1861), "Middlemarch" (1871-72) en "Daniel Deronda" (1876) speel in landelike gebiede van Engeland af en staan bekend vir hulle realisme en sielkundige insig. Sy het 'n manlike pennaam gebruik om, soos sy dit verduidelik het, seker te maak dat haar werke ernstig geneem word. Alhoewel die werke van vroulike outeurs in die Victoriaanse tydperk onder hul eie name gepubliseer is, het sy sodoende die stereotipe opvatting dat vroue slegs in staat sou wees om lighartige romanse te skryf probeer vermy. 'n Ander rede vir haar manlike pseudoniem was moontlik die wens om haar privaat lewe te beskerm en enige skandaal rondom haar liefdesverhouding met die getroude George Henry Lewes, met wie sy meer as twintig jaar saamgeleef het, te vermy.

Martin Amis en Julian Barnes het haar werk "Middlemarch" as die grootste roman in die Engelse literatuur beskryf. In elk geval word dié roman, saam met "The Mill on the Floss", as klassieke Engelse meesterwerk beskou.


</doc>
<doc id="83665" url="https://af.wikipedia.org/wiki?curid=83665" title="J.A.R. du Toit">
J.A.R. du Toit

Ds. Jacobus Arnoldus Retief du Toit (distrik Graaff-Reinet, 26 Julie 1880 - Dealesville, 4 Augustus 1930) was 'n predikant in die Nederduitse Gereformeerde Kerk.

Ds. Du Toit is op die plaas Uitkoms in die distrik Graaff-Reinet gebore en het sy opleiding tot die evangeliebediening aan die Kweekskool op Stellenbosch ontvang, waarna hy in 1907 gelegitimeer is. Terwyl hy nog studeer het, het die Tweede Vryheidsoorlog uitgebreek. Hy het sy studie tydelik gestaak en hom by die Boeremagte aangesluit. Hy het egter later na aan sy geboorteplek in die hande van die vyand beland en is toe as krygsgevangene verban. 

By die sluiting van vrede in 1902 het hy na die Kweekskool teruggegaan en sy studie in 1907 voltooi. Op 12 Junie 1908 is hy as hulpprediker van die NG gemeente Paarl georden. Sy eerste eie gemeente was die NG gemeente Namakwaland, waarvan hy op 12 Februarie 1910 op Bowesdorp bevestig is. 

In 1918 het hy na die intussen ingelyfde gemeente Marydale in Noord-Kaapland vertrek waar hy werksaam was tot 1918, toe hy daardie standplaas verwissel het vir Dealesville in die Vrystaat. Hier is hy onverwags op 4 Augustus 1930 aan hartverlamming oorlede is terwyl hy tennis gespeel het. Eerw. Andries Dreyer skryf in sy in memoriam-stukkie hy was sowel "in die Kaapse as die Vrystaatse Kerk ... hooggeag om sy toegewyde lewenswandel en die deeglikheid waarmee hy sy werk gedoen het".



</doc>
<doc id="83666" url="https://af.wikipedia.org/wiki?curid=83666" title="Frisbee">
Frisbee

Frisbee is 'n handelsmerk van die speelgoedmaatskappy Wham-O, maar die naam word ook vir alle soortgelyke vlieënde skywe gebruik. Frisbees word gewoonlik van plastiek gemaak, het 'n deursnee van ongeveer 20 tot 25 cm en 'n rand. Dit is ontwerp om aërodinamies te vlieg en in die rondte te spin wanneer dit gegooi word. Dit kan dan deur 'n ander persoon met die hand gevang word. Die eerste frisbee is op 13 Januarie 1957 vervaardig. Die wêreldrekord vir die verste gooi is 250 meter en is in 2002 deur die Sweed Christian Sandstrom opgestel.


</doc>
<doc id="83667" url="https://af.wikipedia.org/wiki?curid=83667" title="Daniel Bosman">
Daniel Bosman

Ds. Daniel Bosman (Wellington, Kaapkolonie, 26 September 1857 - Bellville, 3 April 1930) was 'n Suid-Afrikaanse leraar wat 44 jaar lank in vyf gemeentes van die Nederduitse Gereformeerde Kerk gearbei het. Sy laaste gemeente en die een waarin hy die langste (24 jaar) gestaan het, was die NG gemeente Durbanville.

Daniel Bosman het sy eerste onderwys aan die bekende Blaauwvallei-skool by sy geboortedorp ontvang en sy voorbereidende studie aan die ou Stellenbosse Kollege deurgemaak, waarna hy sy teologiese studie in 1883 aan die Kweekskool op Stellenbosch voltooi het. 

Sy eerste gemeente was Willowmore van 1884 tot 1888 waar hy die opvolger was van ds. Adriaan Hofmeyr en die voorganger van ds. Jan Andries Beyers. Van laasgenoemde jaar tot 1895 was ds. Bosman leraar van die NG gemeente Mosselbaai en daarna van 1895 tot 1899 die tweede leraar van die destydse Nieuwe Kerk, in later jare bekend as die gemeente Tamboerskloof. Van die eerste jaar (1899) van die Tweede Vryheidsoorlog was hy leraar van die Vrystaatse gemeente Boshof, waar hy gebly het tot hy in 1904 'n beroep aangeneem het na die NG gemeente Durbanville.

Eerw. Andries Dreyer skryf in sy in memoriam-stukkie oor ds. Bosman: "In al hierdie gemeentes het hy op waardige wyse en met toewyding en nougesetheid gearbei. Gepaar aan 'n minsame geaardheid, het hy ook 'n ernstige lewensopvatting gehad, wat in sy prediking kragtige uitdrukking gevind het. Aas sy kanselarbeid was deeglikheid van inhoud met sierlikheid van vorm verbind." Ds. Bosman het die Kerk ook buite sy gemeentes gedien, want hy was jare lank skriba van die Ring van Kaapstad en lid van die kuratorium van die Sendinginstituut op Wellington en van die Algemene Sendingkommissie, terwyl hy, volgens eerw. Dreyer, in sy laaste jare die siel was van die Kaapstadse Kindersendinghuis, waarvan daar 'n tak-inrigting op Durbanville gestig is. 

Nadat ds. Bosman in 1928 weens hoë ouderdom sy emeritaat aanvaar het, het hy op Bellville gaan woon en is daar oorlede in April 1930 in die ouderdom van 72 jaar en ses maande.



</doc>
<doc id="83669" url="https://af.wikipedia.org/wiki?curid=83669" title="Kershout">
Kershout

Die Kershout ("Pterocelastrus tricuspidatus") is 'n boom wat amper soos die Klipkershout lyk. Die boom word gevind vanaf Kaapstad tot by Durban en ook in die Lebomboberge. Die boom dra kenmerkende, driehokkige, gehoringde, bottergeel vrugte.




</doc>
<doc id="83671" url="https://af.wikipedia.org/wiki?curid=83671" title="Charles Murray Hofmeyr">
Charles Murray Hofmeyr

Ds. Charles (Charlie) Murray Hofmeyr (Somerset-Oos, 22 Junie (of 28 Junie) 1876 - Engeland, 7 Maart 1930) was 'n predikant in die Nederduitse Gereformeerde Kerk wat, ten tyde van sy dood in die ouderdom van 53, nog gestaan het in sy tweede gemeente, Standerton. Sy besonder innemende geaardheid en opvallende Christelike deugde het hom besonder geliefd gemaak, volgens F.H.J. Fourie in die "Suid-Afrikaanse Biografiese Woordeboek", deel III. 

Charles Murray Hofmeyr was die vierde seun van ds. J.H. Hofmeyr en sy vrou, Isabella ('n dogter van ds. Andrew Murray sr. van die NG gemeente Graaff-Reinet), leraarspaar van die NG gemeente Somerset-Oos ten tyde van Charles se geboorte. Hy is genoem na sy oom ds. (later prof.) Charles Murray, 'n studentevriend van sy vader. Vyf van die egpaar Hofmeyr se seuns het predikant geword, net soos vyf van mev. Hofmeyr se broers hulle as evangeliedienaar bekwaam het. Die Hofmeyrs van Somerset-Oos was, volgens ds. G.A. Maeder in "Ons Kerk Album" van 1917, "overal bekend op kerkelijk en school gebied".

Ná sy opleiding aan die Gill-kollege op sy geboortedorp, Somerset-Oos, is die jong student na die Kweekskool op Stellenbosch vir sy teologiese opleiding. In 1902 is hy tot die evangeliebediening toegelaat en het hom, soos van sy broers, hom tot sendingwerk geroepe gevoel. So is hy op 11 April 1903 georden om na Njassaland te gaan, maar hy het veral in Noord-Rhodesië (Zambië) gewerk. 

Ds. Murray is op 2 Augustus 1905 op Somerset-Oos met Elsje (of Ella) Johanna Lombard (Bedford, 27 Augustus 1879 - Middelburg, Tvl., 7 Julie 1973) getroud. Sewe kinders is uit dié huwelik gebore. Ná hul huwelik het die egpaar ds. Hofmeyr se werk in die sendingveld voortgesit tot hy in 1911 om gesondheidsredes na Suid-Afrika moes terugkeer.

Hy was ná sy terugkeer van 20 Januarie 1911 behulpsaam in die NG gemeente Beaufort-Wes as hulpprediker vir die Boeregeneraal ds. Paul Roux. Op Beaufort-Wes het ds. Hofmeyr gebly tot ses maande ná ds. Roux se dood op 8 Junie 1911, toe hy 'n beroep ontvang na die aanliggende NG gemeente Murraysburg. Dit was dieselfde gemeente waarin sy vader, wat reeds in 1908 oorlede is, 53 jaar vantevore in 1859 as predikant bevestig is. Toe was daar egter reeds 'n nuwe geslag lidmate in die gemeente op Murraysburg, want met die inwyding van die dorp se nuwe NG kerk in 1907, was daar net dertig mense in die kerk tydens die inwyding wat ook by die inwyding van die eerste kerk in 1858 teenwoordig was. 

Ds. Hofmeyr is met sy koms na Murraysburg deur ene F. Pretorius en W. Sharwood afgehaal waarna 'n groot getal gemeentelede hom op die hoogte van die plaas Middelkop ontmoet het. Op die dorp was daar die gebruiklike ereboë om die nuwe leraar te verwelkom. Daar is ook 'n geselligheid aangebied om hom te verwelkom. Tydens ds. Hofmeyr se bevestiging op 24 April 1912 het sy broer ds. John Murray Hofmeyr, soos hul vader destyds toe leraar van die gemeente Somerset-Oos, die rede uitgespreek. Die tekswoord was: "En hij kwam in al het omliggende land der Jordaan, predikende den hoop der bekeering tot vergeving van zonden" (Luk. 3:3, Statebybel). Ander predikante wat aan die plegtigheid deelgeneem het, was di. H.J.L. du Toit van Richmond, P.K. Albertyn van Graaff-Reinet, J.G. Perold (vroeër van Murraysburg, maar toe van Victoria-Wes) en eerw. H. Dekker van Middelburg, Kaap. Ds. Hofmeyr se intreepreek het gehandel oor 1 Korintiërs 2:2,3: "Want ik heb niet voorgenomen iets te weten onder u, dan Jezus Christus, en dien gekruisigd ..."

Volgens ds. J.A.S. Oberholster het ds. Hofmeyr "baie gou 'n besonder(s)e plek in die hart van die gemeente verower". Soos te verstane, het hy veel aandag aan die sending gewy, maar daarby het hy ook, soos sy vader meer as 'n halfeeu tevore, ook "met onvermoeide ywer die belange van die onderwys behartig". Die gemeente het moeilike jare beleef tydens ds. Hofmeyr: Tydens die Eerste Wêreldoorlog was daar noodwendig meningsverskille in die gemeente, hoewel lidmate onder ds. Hofmeyr se leiding dit reggekry het om in liefde van mekaar te verskil, asook bittere droogtes, soos die droogte van 1915 wat as die knellendste sedert 1862 beskryf is. In 1923 was die droogte soos kwaai dat die distrik 50 000 skape en bokke (lammers uitgesluit) verloor het. Nietemin het die dankfees in daardie jaar £1 300 byeengebring.

Al het die Sinode van die Kaapse Kerk al in 1919 besluit om Afrikaans te erken, het die kerkraad van Murraysburg eers in 1923 besluit om een diens per maand in Afrikaans te laat hou. In November daardie jaar is berig dat ds. Hofmeyr in Afrikaans preek en van die Afrikaanse Bybel gebruik maak (waarskynlik net gedeelte omdat die volledige vertaling eers in 1933 uitgereik is).

Op 5 April 1924 het ds. Hofmeyr 'n beroep na Standerton ontvang en dit aangeneem. Ds. Oberholster skryf dit was vir Murraysburg 'n "gevoelige" verlies. Ds. G.A. Maeder het in "Ons Kerk Album" van 1917 geskryf ds. Hofmeyr het op Murraysburg met "lust, moed en zegen als een waardige telg" van die gemeente se eerste leraar gearbei. Op 12 Julie het hy sy demissie ontvang en die Sondagmiddag sy afskeidswoord tot die gemeente gerig na 'n "seer aangename en geseënde" verblyf in hul midde. Sy teks was 2 Korintiërs 13:11 en die kerk was stampvol. In die berig wat die kerkraad na die "Kerkbode" gestuur het, is berig: "Ds. en mev. Hofmeyr het deur hul opregte nederigheid, minsaamheid en diensvaardigheid vir hulle 'n weg gebaan tot ieder se hart met wie hulle in aanraking gekom het." In die eerste godsdiensverslag ná ds. Hofmeyr se vertrek, skryf die kerkraad: "Dit is ook 'n behoefte van die hart om hier melding te maak van die getroue, liefdevolle en selfopofferende wyse waarop hy sy werk onder ons verrig het. Die gemeente was innig aan hom verbonde."

Ook op Standerton, waar hy op 19 Julie 1924 bevestig is, het ds. Hofmeyr met seën gearbei, waar hy, soos op Murraysburg, "gewaardeer en hooggeag" is, aldus ds. Oberholster. Hier het hy hom beywer vir die stigting van 'n seunskoshuis wat later sy naam sou dra, die bou van 'n sendingkerk en die vergroting van die Klipkerk.

In 1929 het ds. Hofmeyr siek geword en aan die begin van 1929 is hy, vergesel van sy vrou, na Engeland vir mediese behandeling, heel waarskynlik vir kanker, hoewel die bronne dit nie vermeld nie aangesien dié siekte nie destyds by die naam genoem is nie. Al was dit reeds sowat ses jaar sedert sy vertrek, het Murraysburg se lidmate weer bewys gelewer van hul gehegtheid aan hul oudleraar toe op Hutchinson-stasie £100 aan ds. Hofmeyr oorhandig is met sy deurreis na Kaapstad, van waar hy die skip Engeland toe sou haal. Ds. Oberholster skryf: "Hoe ondeurgrondelik was die weg van die Here met Sy dienskneg, want hy moes so ver gaan om op 7 Maart 1930 te Londen te sterwe."

Ds. Hofmeyr se stoflike oorskot is na sy vaderland gebring en op 15 April 1930 is hy plegtig op Standerton begrawe. Meer as 4 000 rouklaers, onder wie genl. J.C. Smuts, het die bygewoon en mans, vroue en kinders het die stoet te voet gevolg. Murraysburg se gemeente het in hierdie tyd £100 aan ds. Hofmeyr se weduwee gegee om haar te help.




</doc>
<doc id="83678" url="https://af.wikipedia.org/wiki?curid=83678" title="Polokwane Internasionale Lughawe">
Polokwane Internasionale Lughawe

Polokwane Internasionale Lughawe, voorheen bekend as Pietersburg Internasionale Lughawe of Gateway Internasionale Lughawe (IATA: PTG, ICAO: FAPP), is 'n lughawe in diens van die stad Polokwane (tot 2005 bekend as "Pietersburg") in die Limpopoprovinsie van Suid-Afrika. Die lughawe is 5 km noord van die stad geleë. Dit is in 1996 geopen op die perseel van die voormalige Lugmagbasis Pietersburg.

Die lughawe het geskeduleerde vlugte van en na Johannesburg se O.R. Tambo Internasionale Lughawe, met vyf vlugte op weeksdae, een vlug op Saterdae en twee op Sondae. Dit hanteer ongeveer 8 000 vliegtuie en 59 000 passasiers per jaar.



</doc>
<doc id="83688" url="https://af.wikipedia.org/wiki?curid=83688" title="Witkershout">
Witkershout

Die Witkershout ("Pterocelastrus echinatus") is 'n boom wat voorkom vanaf die noordelike dele van die Oos-Kaap tot in die Soutpansberg en ook in die oostelike hooglande van Zimbabwe. Die boom se vrugte lyk baie soos die van die Kershout maar die horings is groter en sagter. Die blare is smal en die takkies rooi.




</doc>
<doc id="83690" url="https://af.wikipedia.org/wiki?curid=83690" title="Buenos Aires (provinsie)">
Buenos Aires (provinsie)

Die Provinsie Buenos Aires (Spaans amptelik: "Provincia de Buenos Aires", [ˈbwenos ˈaiɾes]) is in die ooste van Argentinië in die vrugbare Pampas-vlakte geleë. Dit is die grootste van alle Argentynse provinsies, sowel ten opsigte van sy oppervlakte asook sy bevolking, met 307 571 km² en sowat 15,6 miljoen inwoners (meer as 'n derde van Argentinië se totale bevolking). Sy naam is afgelei van die gelyknamige Argentynse hoofstad in die noordooste van die provinsie, Buenos Aires, wat oorspronklik ook as provinsiale hoofstad gefungeer het totdat dit in 1880 in 'n federale distrik omgeskep is. Dit maak dus administratief nie meer deel uit van die provinsie nie, in teenstelling met sy voorstede.

Die huidige administratiewe sentrum is La Plata, 'n stad in die metropolitaanse gebied van die hoofstad Buenos Aires wat in 1882 gestig is. Die provinsie grens in die noordooste aan Entre Ríos, in die noorde aan Santa Fe, in die noordweste aan Córdoba, in die weste aan La Pampa, en in die suide en weste aan Río Negro. Die Republiek van Uruguay is anderkant van die Río de La Plata noordoos van Buenos Aires geleë.

Die provinsie is in 134 bestuurlike gebiede, genaamd "partidos", onderverdeel.


</doc>
<doc id="83691" url="https://af.wikipedia.org/wiki?curid=83691" title="Horace Walpole">
Horace Walpole

Horace Walpole, 4de Graaf van Orford (soms ook Horatio Walpole, * 24 September 1717, † 2 Maart 1797) was 'n Engelse kunshistorikus, skrywer, intellektueel, antikwaar en politikus van die Whig-party. Hy word tans veral verbind met Strawberry Hill House, die huis wat hy vir homself in Twickenham suidwes van Londen laat bou het en waar hy die Gotiese boustyl enkele dekades voor sy Victoriaanse opvolgers laat herleef het, asook sy Gotiese roman "The Castle of Otranto". Naas hierdie boek, wat van Walpole die vader van Gotiese fiksie gemaak het, berus sy literêre reputasie op sy "Letters" wat van groot sosiale en politieke belang is.

Horace Walpole was die seun van die eerste Britse premier, Sir Robert Walpole, 'n neef van admiraal Lord Nelson se grootmoeder. Aangesien hy kinderloos gebly het, het sy baronie na sy neef met dieselfde van oorgegaan wat die nuwe Graaf van Orford geword het.


</doc>
<doc id="83698" url="https://af.wikipedia.org/wiki?curid=83698" title="Rooikershout">
Rooikershout

Die Rooikershout ("Pterocelastrus rostratus") is 'n boom wat voorkom vanaf Kaapstad tot in die Soutpansberg. Die boom het kenmerkende blare met onopvallende are, blinker aan die bokant en dowwer aan die onderkant met 'n golwende blaarrand. Die takkies is vierkantig en pienkerig rooi van kleur.



</doc>
<doc id="83700" url="https://af.wikipedia.org/wiki?curid=83700" title="Pterocelastrus">
Pterocelastrus

Pterocelastrus is 'n boom-genus wat hoort tot die familie "Celastraceae".






</doc>
<doc id="83701" url="https://af.wikipedia.org/wiki?curid=83701" title="Bosveldsaffraan">
Bosveldsaffraan

Die Bosveldsaffraan ("Elaeodendron transvaalense") is 'n klein boom wat voorkom vanaf KwaZulu-Natal noordwaarts tot in Zimbabwe en weswaarts deur die noorde van Botswana tot in die middel van Namibië. Die boom groei op miershope en langs waterlope in bosveldhabitat.



</doc>
<doc id="83703" url="https://af.wikipedia.org/wiki?curid=83703" title="Olaf Andresen">
Olaf Andresen

Olaf Andresen (1902–1985) was 'n Duitsgebore Afrikaanse liedjieskrywer, komponis en uitgewer van bladmusiek. Hy is bekend vir die "Heidelied", "My Hart Verlang Na Die Boland" en die liedere van verskeie weermag-eenhede. Hy het sy komposisies by sy eie musiekdrukkery, "Melotoongolwe Musiekuitgewers", laat druk en versprei.

Hans Olaf Waldemar Rüdiger Emmerich Felix Januarius Andresen is op 14 Januarie 1902 in Berlyn in Duitsland gebore en vestig hom in 1931 in Suid-Afrika. Hy raak in 1939 verloof aan "Martha Dittrich", 'n Afrikaanse meisie van Deense oorsprong.

Met die uitbreek van die Tweede Wêreldoorlog is hy in die Leeukop-gevangenis geïnterneer omdat hy 'n lid van die Ossewa Brandwag was en Duitsland in die oorlog gesteun het. Ná agt maande ontsnap hy op 6 Julie 1941 met die hulp van sy verloofde uit die interneringskamp. Hy was daarna vir elf maande in Suid-Afrika voortvlugtend. In hierdie tyd het hy onder andere marse vir die Ossewa Brandwag onder die skuilnaam "Andries Cilliers" gekomponeer. 

Daarna vlug hulle na Mosambiek en is daar getroud. Gedurende die tyd loof die regering van genl. Jan Smuts 'n beloning van 500 pond uit vir enigeen wat hom lewendig of dood sou uitlewer. Nadat die Nasionale Party in 1948 aan bewind kom, kon hy weer na Suid-Afrika terugkeer en dien drie jaar tronkstraf uit. 

Hy is op 20 Desember 1985 in Kemptonpark oorlede.

Die Andresen-versameling bestaan uit artefakte, korrespondensie, musiekmanuskripte, koerantknipsels en gedrukte musiek. Dit vul 13 pamfletdose.


</doc>
<doc id="83704" url="https://af.wikipedia.org/wiki?curid=83704" title="Ezra Pienaar">
Ezra Pienaar

Ds. Ezra Andreas Pienaar (distrik Beaufort-Wes, 17 Maart 1883 – Bloemfontein, 27 Februarie 1930) was 'n leraar in die Nederduitse Gereformeerde Kerk wat in drie gemeentes gedien het voor sy voortydige dood in die ouderdom van 46 jaar en 11 maande.

Ezra Pienaar is gebore op 'n plaas in die distrik Beaufort-Wes. Toe hy nog baie jonk was, het sy ouers na Victoria-Wes verhuis, waar hy sy eerste onderwys by 'n goewernante ontvang het. Sy verdere opleiding het hy op Wellington en aan die Victoria-kollege op Stellenbosch ontvang.

Om geld te bekom vir sy teologiese studie aan die Kweekskool het hy eers 'n ruk gaan onderwys gee op Tulbagh, waar hy 'n onderwysers, mej. G. Krige, oorspronklik van die Eikestad, ontmoet het en met wie hy later (1913) getrou het. Begin 1910 is hy toe na die Kweekskool om vir die evangeliebediening te studeer. In Desember 1912 is hy gelegitimeer en 'n paar maande later is hy na die NG gemeente Wellington as hulpprediker van ds. (later prof.) D.G. Malan.

Ds. Pienaar was skaar in sy nuwe werkkring toe hy in November 1913 'n beroep na die NG gemeente Philadelphia in die Swartland ontvang. Hy het die beroep aangeneem en is op Donderdag 12 Februarie 1914, sowat 'n maand voor sy 31ste verjaardag, deur ds. Daniel Bosman van die NG gemeente Durbanville tot leraar van Philadelphia bevestig.

In hierdie tyd is die ou kelkievormige preekstoel in die kerkie op Philadelphia vervang met 'n nuwe rostrum, wat vandag nog as preekstoel dien. Die argitek Wynand Louw van die Paarl het die plan ontwerp en die kontrakteur was H. Erxleben van die Kaap. Ds. Pienaar het self £170 vir die saak in die gemeente gekollekteer. Op 17 Augustus 1917 is die nuwe preekstoel ingewy met 'n wydingsdiens deur ds. G.L. van Heerde, wat van 1907 tot 1911 leraar van Philadelphia was en spesiaal van Clanwilliam af vir die geleentheid oorgekom het. Tydens die inwyding het ds. Pienaar die bede uitgespreek "dat die kerkgebou opnuut en die preekstoel van meet af aan gewy sal wees aan die diens van die Here, wat in ewigheid lewe, en dat van daar sy Woord verkondig mag word in lengte van dae".

Ds. Pienaar het in 1915 'n begin gemaak met die hou van buitedienste in die skoolsaal op die nedersetting Klipheuwel. Hy was die eerste wat 'n gemeenteprogram van werksaamhede en dienste laat druk in, ook in 1915. Sy vrou het in 1938 met die 75-jarige gedenkfees van die gemeente Philadelphia, toe haar man reeds nagenoeg agt jaar oorlede was, soos volg vertel oor hul verblyf in die gemeente: "Ds. Pienaar het in Februarie 1914 sy werk op Philadelphia begin en daar hy van 'n vriendelike en minsame geaardheid was, het die gemeente en leraar mekaar spoedig lief gekry. Hy en sy eggenote het die gemeentelede gedurig op die plase besoek, toe nog met kar en perde, en as hy in die Duine besoek afgele het, moes hy te perd gaan en meermale die slap draadheining plat druk en sy perd daaroor heen lei. Een maal in die maand op 'n Sondagnamiddag moes hy gaan diens hou in die 'Duine-kerkie' op Brakfontein, waar die opkoms maar baie swak was. In sy tyd is die ou preekstoel van die kerk op die dorp verwyder, wat ook net betyds was, want die klankbord was net op die punt om in duie te stort. Toe is die nuwe rostrum aangebring.

Ds. A.P. Smit skryf: "Die Wêreldoorlog (1914–1918) het die stille gemeente nie juis baie geaffekteer nie, behalwe dat alles baie duur geword het; maar met die griep-epidemie in Oktober 1918 was dit ook hier treurig gesteld. Die leraar en sy gade was gedurig op die kar om siekes en sterwendes te besoek en te vertroos. Daar was destyds nie 'n plaaslike dokter nie en ons moes maar dikwels help met raad en medisyne. Die Sondagskool is gehou net na die oggenddiens in die kerk. Die Kinderkrans is in plaas van die gewone oggenddiens in die skool, een oggend in die week waargeneem, wanneer die leraar die seuns en sy eggenote die dogters toegespreek het. Daar was 'n bloeiende Strewersvereniging wat goed bygewoon is deur die jongmense van die dorp en omliggende plase. Ook was daar 'n jongmeisies-werkklas aan die pastorie een maal in die week. Toe die tyd van afskeid kom, nadat ds. Pienaar die beroep na Ventersburg aangeneem het, was dit swaar vir leraar en gemeente, want hulle was baie geheg aan mekaar met bande van liefde."

Begin Desember 1918 het ds. en mev. Pienaar afskeid van die Koebergse gemeente geneem. Tydens sy agt jaar lange dienstyd op Ventersburg het hy hom onder meer beywer vir die opvoeding, veral van die minderbevoorregtes. Dit was hoofsaaklik deur sy bemiddeling dat die dorpskool op Ventersburg verhoog is tot 'n sekondêre skool en 'n koshuis, met die naam Ezra, geopen is.

In November 1926 het hy 'n beroep na Brandfort aangeneem, waar hy net drie jaar kom werk toe hy deur die dood weggeneem is in die Nasionale Hospitaal in Bloemfontein op 27 Februarie 1930. Dit was sowat drie weke voor sy 47ste verjaardag. Sy laaste kanselboodskap aan sy gemeente was: "Of ons dan lewe en of ons dan sterwe, ons behoort aan die Here" (Rom. 14:8), maar omdat dit in 1930 was, sou hy nog gebruik gemaak het van die "Statebybel": "Want hetzij dat wij leven, wij leven den Heere; hetzij dat wij sterven, wij sterven den Heere. Hetzij dan dat wij leven, hetzij dat wij sterven, wij zijn des Heeren."

Ds. A.P. Smit, van 1936 tot 1942 ook leraar van Philadelphia en later argivaris van die Kaapse Kerk, skryf in sy "Koeberg se Eeufees, 1863–1963" ds. Pienaar het net 17 jaar in diens van die Here gestaan en sy grootste diens aan die Vrystaatse Kerk bewys. Daar was hy onder meer lid van die Sinodale Armesorg- en Sendingkommissie, skriba van die Ring van Winburg en een van die eerste redaksielede van die "Algemene Sendingblad". Ds. Smit getuig: "Sy innerlike vroomheid het onder andere deurgestraal in sy kinderlike gebede. Daarby was hy die nederigheid en ootmoed self en het veral 'n hart vir die minderbevoorregtes gehad. Onder die kansel was hy 'n getroue huis- en krankebesoeker en 'n ernstige sielesoeker. Op die kansel was hy 'n 'besielde en besielende' prediker."

Net sy intiemste vriende het geweet dat ds. Pienaar weens "verswakte senuwees" soms aan swaarmoedigheid gely het, maar teenoor ander het hy altyd 'n glimlag en 'n fyn humorsin openbaar. Al het hy en sy vrou nooit kinders gehad het nie, was hy volgens ds. Smit "'n kindervriend by uitnemendheid". Eerw. Andries Dreyer skryf in ds. Pienaar se in memoriam-stukkie in die NG Kerk se Jaarboek van 1931: "In aldrie sy gemeentes het hy met kenlike seën gearbei en hom baie bemind gemaak deur sy liefdevolle geaardheid en onverdrote ywer vir die saak van die Here, wat hy opreg liefgehad en toegewyd gedien het."



</doc>
<doc id="83708" url="https://af.wikipedia.org/wiki?curid=83708" title="Heterochromie">
Heterochromie

In anatomie is heterochromie (Grieks: "heteros" ‘verskillend’ + "chroma" ‘kleur’) ’n verskil in kleur, gewoonlik van die iris maar ook van hare of die vel. Heterochromie is ’n gevolg van die relatiewe oormaat of gebrek aan melanien (’n pigment). Dit kan oorgeërf word of die gevolg wees van mosaïsisme, chimera, siekte of besering.

Heterochromie van die oog (heterochromia iridis of heterochromia iridum is tweesoortig. In "algehele heterochromie" is een iris ’n ander kleur as die ander. In "gedeeltelike heterochromie" of "sektorale heterochromie" is die gedeelte van een iris ’n ander kleur as die res van dieselfde iris.

Oogkleur, spesifiek die kleur van die irisse, word hoofsaaklik bepaal deur die konsentrasie en verspreiding van melanien. Die geaffekteerde oog kan hipergepigmenteer (hiperchromaties) of hipogepigmenteer (hipochromaties) wees. Gewoonlik dui ’n oormaat van melanien in mense op hiperplasie van die irisweefsel en ’n tekort aan melanien dui op hipoplasie.



</doc>
<doc id="83711" url="https://af.wikipedia.org/wiki?curid=83711" title="Jallikattu">
Jallikattu

Jallikattu (Tamil: சல்லிகட்டு, sallikaṭṭtu) is sportgeleentheid waartydens wilde bulle getem word. Jallikattu word hoofsaaklik in die Indiese deelstaat Tamil Nadu gedurende die Pongal-oesfees beoefen. Die doel van die spel is om 'n bul te vang, vir 'n sekere tyd daaraan te hang of dit onder bedwang te bring en aan 'n boom of paal te bind. Dit word deur jong mans beoefen en pryse is op die spel vir diegene wat 'n bul suksesvol kan tem. 

Jallikattu word as een van die oudste sportsoorte wat steeds beoefen word beskou. Volgens oorlewering het jong dames die spel in antieke tye dopgehou en is suksesvolle deelnemers as bruidegom gekies.

Die "pulikulam"-beesras word gewoonlik vir die geleentheid gebruik. Die beeste word in groot kuddes met slegs 'n paar veldwagters aangehou en is vir alle praktiese doeleindes wild. Slegs ervare herders kan veilig tussen die diere beweeg. Gesonde en sterk kalwers word van hierdie kuddes gekies en spesiaal vir die Jallikattu grootgemaak.

In teenstelling met Spaanse bulgevegte word die diere nie gedood nie en word hulle selde beseer. Daarteenoor is beserings algemeen onder deelnemers en is ongevalle nie ongewoon nie. Deelnemers moet die bulle met hul kaal hande en sonder enige wapens aandurf. Die beeste se horings word soms skerpgemaak, wat die spel omstrede en uiters gevaarlik maak.

Van die moderne gebruike sluit in om die bulle voor deelname deur 'n veearts te laat ondersoek en om hulle met GPS-toestelle te merk sodat hulle per selfoon opgespoor en gevolg kan word.



</doc>
<doc id="83713" url="https://af.wikipedia.org/wiki?curid=83713" title="Hot Space">
Hot Space

Hot Space is die tiende ateljeealbum vanaf die Engelse musiekgroep Queen wat in 21 Mei 1982 vrygestel is.



</doc>
<doc id="83714" url="https://af.wikipedia.org/wiki?curid=83714" title="Lepelhout">
Lepelhout

Die Lepelhout ("Cassine schinoides") is 'n boom wat voorkom in die woude van die Wes-Kaap. Die blare is smaller en die vrugte is groter as die van die Boslepelhout.



</doc>
<doc id="83716" url="https://af.wikipedia.org/wiki?curid=83716" title="Bergaalwyn">
Bergaalwyn

Die Bergaalwyn ("Aloe marlothii") is 'n boom wat voorkom in Limpopo, Mpumalanga en die suide van Mosambiek. Dit is vernoem na Rudolf Marloth, 'n Suid-Afrikaanse plantkundige.




</doc>
<doc id="83718" url="https://af.wikipedia.org/wiki?curid=83718" title="Herman Schoon">
Herman Schoon

Ds. Herman Frederik Schoon (Rotterdam, Nederland, 10 Desember 1851 – Ladysmith, Natal, 31 Januarie 1930) was 'n leraar in die Nederduitse Gereformeerde Kerk, 'n skrywer en word beskryf as 'n of selfs dié vader van die Natalse Kerk, waaraan hy op een jaar ná sy hele ampslewe gewy het.

Herman Schoon was die seun van Nederlandse ouers, Willem Frederik Schoon en sy vrou, Jannetje Linde. Sy ouers, vergesel van hul vyf seuns en drie dogters, het in 1860 saam met 'n groep van 43 Nederlandse emigrante vertrek met die skoener Herman Izak van Amsterdam na Suid-Afrika, waar hulle op 8 Julie 1860 in Durban aan wal gestap het. Hier het die gesin 'n paar maande vertoef, waarna hulle hul op Pietermaritzburg gevestig het. Ná die vroeë dood van Schoon se moeder in 1861, is hy en die jonger kinders onder pleegsorg van goeie vriende geplaas. Sy vader en die drie oudste seuns het ter wille van hul ambag na Weenen verhuis, waar sy vader in Februarie 1866 oorlede is. Teen die einde van dieselfde jaar het die 15-jarige Schoon, wat intussen op die plaas Bosfontein, Houtbosrand (naby die teenswoordige Balgowan), onder die sorg van mnr. en mev. Petrus Potgieter grootgeword het, hom by sy broers aan.

Drie jaar later het hy 'n plaasonderwyser geword in die omgewing van Biggarsberg en Doornberg, totdat hy ná 'n paar jaar die begeerte gekoester het om predikant te word. Hy het nie oor die nodige finansies vir verdere studie gehad nie, maar met die geldelike bystand van die bekende Natalse ouderling Gert J. Naudé van die NG gemeente Pietermaritzburg kon hy dié ideaal verwesenlik.

Hoewel Schoon met sy aankoms op Stellenbosch in 1874 op 24-jarige leeftyd 'n groot agterstand moes inhaal soos die bybring van Latyn, Grieks en wiskunde, was studie volgens die getuienis van sy lewenslange vriend J.D. Kestell, vir hom louter genot en het hy later ook nooit ophou met studeer nie. Ná aflegging van die matrikulasie-eksamen het hy voortegegaan met sy admissie, gevolg deur die Kweekskoolstudie totdat hy op 3 Mei 1881 as een van 10 proponente, onder wie bekendes soos J.D. Kestell, A.A.L. Albertyn en P.A. Strasheim, tot die evangeliebediening toegelaat word.

Op 10 Junie 1882 is prop. Schoon in sy eerste gemeente, Nu-Bethesda (soos dit toe nog, korrek, gespel is), georden en bevestig. Sy intreepreek wat in dieselfde jaar in druk verskyn het, het gehandel handel oor 2 Korintiërs 4:7: "Maar wij hebben dezen schat in aarden vaten, opdat de uitnemendheid der kracht zij van God, en niet uit ons" (Statebybel).

Met sy liefde vir Natal het hy in 1883 geredelik 'n beroep aangeneem na sy tweede en laaste standplaas, NG gemeente Ladysmith, waar hy op 14 September 1883 bevestig is, die jaar toe die NG gemeente Newcastle van Ladysmith afgesny is. Dundee het egter deel van die gemeente Ladysmith gebly tot in die jaar van ds. Schoon se aftrede. Volgens "Ons gemeentelike feesalbum" het "Vader Schoon" sy stempel meer as enigiemand anders op die gemeente afgedruk. Gedurende sy dienstyd het dit van 'n plattelandse tot 'n dorpsgemeente ontwikkel. Die trek van die plaas na die dorp het steeds toegeneem en ook die instroming van lidmate uit die ander drie provinsies. So is 'n aantal probleme geskep en het die karakter en struktuur van die gemeente stadig maar seker verander.

Ds. Schoon het meer as drie dekades in die gemeente gearbei tot hy op 25 April 1917 weens afnemende liggaamskragte sy emeritaat en pensioen aanvaar het tydens 'n volle Sinodesitting in Durban. Die toe 78 jaar oue leraar is einde Januarie 1930 op die plaas Keerweder in die distrik Ladysmith oorlede.

Gedurende die 34 jaar van sy bediening het ds. Schoon mettertyd ál meer 'n sleutelfiguur in die Natalse Kerk geword, wat selfs ten tyde van sy dood nog uit slegs 10 gemeentes bestaan het. Van 1885 tot 1914 het hy gedien as skriba van die Sinode en is in 1885 en weer in 1914 tot moderator verkies. In breër kerklike verband het hy groot invloed uitgeoefen as lid van die Raad van die Kerke (die voorloper van die Algemene Sinode) en kurator van die Teologiese Kweekskool op Stellenbosch, sowel as lid van die ondersoekkommissie na moontlike kerklike aansluiting van Natal met die Oranje-Vrystaat.

In 1897 het hy opgetree as verteenwoordiger van die NG Kerk van Natal by die Sinodes in Kaapland en in die Zuid-Afrikaansche Republiek. In 1912 het hy ook as afgevaardigde die Vrystaatse Sinode bygewoon. Reeds in 1904 het ds. Schoon nouer aaneensluiting van die verskillende NG Kerke bepleit, asook die inlywing van die gemeente Utrecht en Vryheid by die NG Kerk van Natal (dit sou eers ruim 50 jaar later 'n werklikheid word).

Verskeie redevoeringe van ds. Schoon het in druk verskyn: Sy rede op 15 Oktober 1897 voor die Kaapse Sinode is gepubliseer in die "Gereformeerde Maandblad" van November 1897. Sy openingsrede by die Natalse Sinode in 1915 is as "Na vijftig jaren — openingsrede Natalse Sinode te Greytown, 17 Apr. 1915" (met 'n foto) in 1915 op Pietermaritzburg gepubliseer, terwyl "De gelijkenissen des Heeren" in 1918 in Kaapstad verskyn het. In die Ds. H.F. Schoon-versameling wat in die Natalse Argiefbewaarplek gehuisves word, berus 'n Engelse vertaling van hom in sy eie handskrif van die dagboek van Erasmus Smit, waarvan hy die eerste Nederlandse teks as "Uit het dagboek van Erasmus Smit, predikant bij de Voortrekkers" geredigeer het. Verder is daar onder meer ook die manuskrip van meer as duisend foliobladsye van sy oorlogsdagboek "De Anglo-Afrikaansche Oorlog (1899–1902), dagelijkse aantekeningen van ds. H.F. Schoon, Nederduitsch Gereformeerde predikant te Ladysmith, Natal, Zuid-Afrika".

Uit ds. Schoon se huwelik met Maria Johanna Bester is veertien kinders gebore van wie vyf op jeugdige en 'n dogter op 19-jarige leeftyd oorlede is. Hy is oorleef deur drie seuns en vyf dogters.

Volgens eerw. Andries Dreyer het ds. Schoon "met sy besonder(s)e gawes van verstand en hart met toegewydheid en getrouheid gedien al die dae van sy lewe". Ds. Schoon self het in "Ons Kerk Album" (1917) oor sy meer as drie dekade lange arbeid op Ladysmith geskryf: "Wegens de uitgestrektheid der gemeente, heeft de tegenwoordige leeraar zijn werk altijd onbrevedigend geacht, daar hij niet zoo veel met allen in de gemeente in aanraking kan komen als hij wel zou hebben gewild; maar toch mag hij zich er over verblijden, dat zijn arbeid niet ijdel geweest is in den Heere; en de eeuwigheid zal het openbaren, dat er ook in deze gemeente krachtdadige werkingen des Heiligen Geestes zijn geweest, om kostbare menschenzielen te verlossen van de banden des Satans en ze in te leiden in de liefde Gods door de genade van onzen Heere Jezus Christus. Daarvoor zij de Drie-eenige God geprezen."



</doc>
<doc id="83719" url="https://af.wikipedia.org/wiki?curid=83719" title="Zimbabwe-aalwyn">
Zimbabwe-aalwyn

Die Zimbabwe-aalwyn ("Aloe excelsa") is 'n boom wat voorkom vanaf die Limpoporivier tot in Zimbabwe.




</doc>
<doc id="83725" url="https://af.wikipedia.org/wiki?curid=83725" title="Gert van Rooyen">
Gert van Rooyen

Cornelius Gerhardus van Rooyen ('Gert' "Bokkie" van Rooyen) was 'n vermeende Suid-Afrikaanse pedofiel en reeksmoordenaar (alhoewel hy nooit hiervoor skuldig bevind is nie). Hy en sy houvrou, Joey Haarhoff het minstens ses jong meisies tussen 1988 en 1989 ontvoer en vermoor. Die oorskot van hulle slagoffers is nooit gevind nie. Die paartjie pleeg na bewering selfmoord nadat hulle laaste slagoffer ontsnap en hulle met arrestasie gekonfronteer is.

Van Rooyen is in 1954 na 'n verbeteringskool gestuur vir die diefstal van 'n motor wat hy gebruik het om van Kaapstad na Pretoria te ry om sy sterwende ma te besoek. In 1960 word hy tronk toe gestuur vir die steel van klere en motoronderdele.

Hy was met Aletta getroud en het ses kinders by haar gehad: Anne Marie, Judith, Hannes, Flippie, Gerhard en Adriaan. Hy het 'n bou-onderneming saam met sy broers bedryf.

In 1979 ontvoer Van Rooyen twee meisies tussen die ouderdom van 10 en 13. Hy neem hulle na Hartbeespoortdam naby Pretoria, waar hy hulle in die gesig slaan en dwing om te ontklee en seksuele dade te verrig. Van Rooyen het die meisies die volgende dag weer in Pretoria afgelaai. Hy is in hegtenis geneem en tot vier jaar gevangenisstraf gevonnis vir ontvoering, seksuele aanranding en aanranding. Hy dien drie jaar van sy vonnis uit, waarna hy vrygelaat is.

In Augustus 1983 is Van Rooyen van sy vrou Aletta geskei. In 1988 begin hy om saam met Francina Johanna ("Joey") Hermina Haarhoff (ook geskei) uit te gaan. Die paartjie het saam by Warmbad en Umdloti op die kus van KwaZulu-Natal vakansie gehou.

Daar is geglo dat Van Rooyen vir Haarhoff gebruik het om jong meisies na hom te lok. Kinderhuise berig dat sy gebel en aansoek gedoen het om meisies oor vakansiedae en naweke huis toe te neem. Hulle het ook aansoek gedoen om kinders aan te neem, maar die aansoek is van die hand gewys. Aan die einde van 1989 het 'n 14-jarige meisie van 'n weeshuis in die Oranje-Vrystaat die Kersvakansie met hulle deurgebring.










Al bogenoemde ontvoerings, met die uitsondering van Rosa Piel, is later deur getuies of forensiese bewyse met Van Rooyen en Haarhoff verbind. As voorbeeld is Odette Boucher se adres en telefoonnommer (op 'n stukkie papier onder 'n mat in die garage), haar klaskaptein-balkie en geel sportsak in sy huis gevind. Anne-Mari se adres, huissleutels en die koeverte en papier waarop hulle aan hul ouers geskryf het is ook daar gevind. Ten spyte van 'n uitgebreide soektog is nie 'n enkele een van sy slagoffers ooit gevind nie.

In 1996 skenk Absabank Van Rooyen se huis, wat in die media as die "huis van gruwels" beskryf is, aan die polisie om verdere leidrade te probeer vind. Die huis word op 13 Mei 1996 stelselmatig gesloop. Die dak is verwyder en gestofsuig, opsoek na die naels en hare van die vermistes. Daarna is die mure afgebreek en sonar is gebruik om versteekte holtes op te spoor. Die grond in die tuin is gesif, wat 'n paar bene opgelewer het, maar dit is as nie-menslike oorskot geïdentifiseer.

In Februarie 2001 is Flippie van Rooyen, Gert van Rooyen se "seun", in die Pretoria-landdroshof aan meineed skuldig bevind. Hy is op drie aanklagte van meineed aangekla nadat hy teenstrydige verklarings met betrekking tot die ses vermiste skoolmeisies onder eed afgelê het. Flippie was toe reeds in die tronk ('n doodsvonnis wat tot lewenslank versag is) vir die moord op 'n 15-jarige meisie van Zimbabwe. Hy is in 2008 op parool vrygelaat. Een van sy ander seuns is 15 jaar tronkstraf vir diefstal en bedrog opgelê.

Op 12 Maart 2007 is die beendere van 'n jong persoon op die strand naby Umdloti in KwaZulu-Natal, sowat 500m van 'n vakansieoord wat Van Rooyen en Haarhoff besoek het, gevind. Dit lei tot 'n hernude belangstelling in die saak. DNA-toetsing het egter bevind dat dit nie die bene van enige van sy slagoffers is nie.

In November 2007 is bene op 'n eiendom langs Van Rooyen se huis gevind terwyl hulle besig was om 'n swembad te bou. Plaaslike owerhede is in kennis gestel, maar dit het ook niks opgelewer nie.



</doc>
<doc id="83727" url="https://af.wikipedia.org/wiki?curid=83727" title="Kermadec-eilande">
Kermadec-eilande

Die Kermadec-eilande (Engels: "Kermadec Islands") is 'n subtropiese eilandboog in die Suidelike Stille Oseaan, sowat 800 tot 1 000 km noordoos van Nieu-Seeland se Noord-Eiland en ewe ver van Tonga af geleë.

Vandat Nieu-Seeland die eilande op 20 Januarie 1887 geannekseer het, is dit Nieu-Seelandse grondgebied. Die eilande beslaan altesaam 33 km. Dit word nie meer bewoon nie, buiten die Raoul Island Station, die mees noordelike buitepos van Nieu-Seeland, wat permanent beman word.


</doc>
<doc id="83728" url="https://af.wikipedia.org/wiki?curid=83728" title="Rupert Brooke">
Rupert Brooke

Rupert Chawner Brooke (* 3 Augustus 1887, † 23 April 1915) was 'n Engelse digter wat wye bekendheid verwerf het met sy idealistiese oorlogsonnette wat hy gedurende die Eerste Wêreldoorlog geskryf het, veral die gedig "The Soldier" wat die romantiese stemming en patriotiese gevoelens van sy Britse tydgenote aan die begin van die oorlog weerspieël. Vir 'n kort rukkie het hy die stem van sy nasie geword. 

Hy was die eerste van 'n groep digters wat later as die "War Poets" (Oorlogsdigters) bekend sou staan (Wilfred Owen, Siegfried Sassoon, Isaac Rosenberg en ander). Weens sy ontydige dood is hy die realiteit en verskrikkings van die Groot Oorlog gespaar gebly.

Brooke het sy kort lewe ten volle geleef en hom nie net as digter nie, maar ook as geleerde, toneelskrywer, literêre kritikus, reisskrywer, politieke aktivis en soldaat bekwaam. Hy het van die bekendste persoonlikhede van sy generasie onder sy vriende getel, waaronder Virginia Woolf, Winston Churchill en W. B. Yeats. Sy persoonlike sjarme, talent, passie en energie het groot bewondering by sy tydgenote uitgelok. Vanweë sy seunsagtig aantreklike gesig het die Ierse digter W. B. Yeats hom as "die mooiste jong man in Engeland" beskryf.

Brooke het in Rugby skoolgegaan waar sy pa as sportonderwyser aangestel is. Hier het hy homself sowel op akademiese asook op sportgebied onderskei - onder meer as sokker- en krieketspeler. Gedurende sy studies aan die King's College in 
Cambridge, waar hy in 1906 sy eksamen afgelê het, het hy in sosialistiese gedagtes begin belangstel en by die "Fabian Society" aangesluit waar hy later as president van die plaaslike vereniging verkies is. Vanaf 1911 is sy gedigte gepubliseer.

Brooke het 'n tyd lank in Duitsland gestudeer - een van sy befaamde gedigte, "The Old Vicarage, Grantchester", het in Mei 1912 in die Berlynse "Café des Westens" ontstaan - en deur Italië gereis, asook 'n hele jaar (tussen 1913 en 1914) in die Verenigde State, Kanada en op Suidsee-eilande deurgebring, maar sy mees geliefde verblyfplek was die landelike omgewing van Grantchester waarvoor hy in "The Old Vicarage" 'n ongewone loflied sing.

Ná die uitbreek van die Eerste Wêreldoorlog het hy by die Koninklike Britse Vloot aangesluit. Sy eerste vlootekspedisie na Antwerpen in België was allesbehalwe 'n militêre sukses nadat sy eenheid tot 'n haastige terugtog gedwing is. Sy volgende ekspedisie na die Dardanelle sou sy laaste wees.

'n Muskietbyt en 'n bloedvergiftiging wat hy as gevolg daarvan opgedoen het terwyl hy op pad na Gallipoli was, het sy ontydige afsterwe aan boord van 'n Franse hospitaalskip voor die Griekse eiland Skyros veroorsaak. Rupert Brooke is in 'n olyfbos op dié eiland ter ruste gelê.



</doc>
<doc id="83729" url="https://af.wikipedia.org/wiki?curid=83729" title="NG gemeente Elarduspark">
NG gemeente Elarduspark

Die NG gemeente Elarduspark is 'n gemeente van die Nederduitse Gereformeerde Kerk in Elarduspark, 'n voorstad in die ooste van Pretoria.

Elarduspark gemeente is in 1975 gestig en het in 2016 ongeveer 6 000 lidmate. Die gemeente word bedien deur 6 voltydse leraars. Dertig jaar gelede het die eerste lidmate 'n doelmatige kerkgebou ooreenkomstig die behoeftes van hulle tyd opgerig.

Die projeksies van stadsbeplanners in die laat sewentiger jare was dat hierdie gemeente nooit meer as 2 100 lidmate sou hê nie. Dit is gedoen in 'n tydvak toe duette, meenthuise, stapelsimplekse en die onderverdeling van landbouhoewes nog nie bestaan het nie. Nou is die gemeente bekend as een van die makrogemeentes in die NG Kerk.



</doc>
<doc id="83730" url="https://af.wikipedia.org/wiki?curid=83730" title="Fransaalwyn">
Fransaalwyn

Die Fransaalwyn ("Aloe pluridens") is 'n klein boomaalwyn wat voorkom in die Oos-Kaap en verder noordwaarts tot in die suide van KwaZulu-Natal.




</doc>
<doc id="83733" url="https://af.wikipedia.org/wiki?curid=83733" title="Pedofilie">
Pedofilie

Pedofilie 'n afwyking waar 'n volwassene seksueel aangetrokke tot 'n jonger persoon, wat nog nie geslagsryp is nie, voel. Die term is afgelei van die Griekse woorde "pais" (παις, wortel paid- = 'knaap', 'kind') en "philía" (φιλία, 'vriendskap'). In die moderne taalgebruik verwys die term spesifiek na volwassenes wat seksueel aangetrokke voel tot nie-geslagsrype kinders en deur hulle seksueel geprikkel word. Die term "Paedophilia Erotica" is vir die eerste keer deur die Duitse psigiater Richard Krafft-Ebbing in sy werk "Psychopathia Sexualis "(1886) gebruik.

Permanente seksuele aangetrokkenheid tot kinders word, indien 'n pedofiel ouer is as 16 jaar, as 'n sielkundige versteuring beskou. In die Wêreldgesondheidsorganisasie se "Internasionale statistieke klassifikasie van siektes en verwante mediese probleme" (ICD-10) word pedofilie as 'n steuring van 'n persoon se emosionele en erotiese voorkeur geklassifiseer. Mense, wie se seksualiteit uitsluitlik gerig is op kinders, word ook kernpedofiele genoem.

Is dit puberterende kinders, vir wie volwassenes liefdesgevoelens en seksuele begeertes koester, word die term efebofilie gebruik (afgelei van Grieks "ephebos" "jongeling", "adolessent"). Daar is pedofiele wat uitsluitlik tot seuns of meisies aangetrokke voel, enkeles stel belang in albei geslagte. Wanneer volwassenes seksuele handelinge met kinders uitvoer, verwys sielkundiges daarna as pedoseksualiteit. Hierdie handelinge word as seksuele misbruik van kinders beskou en is 'n strafregtelike oortreding (pedokriminaliteit). 


</doc>
<doc id="83736" url="https://af.wikipedia.org/wiki?curid=83736" title="Louriersuikerbos">
Louriersuikerbos

Die Louriersuikerbos ("Protea laurifolia") is 'n klein boomprotea wat voorkom in die Wes-Kaap in bergfynbos en is beperk tot die westelike berghange. Die boom het blougroen blare met 'n harde rand. Die plant is endemies aan Suid-Afrika en is op die SANBI-rooilys as "veilig" gelys.




</doc>
<doc id="83738" url="https://af.wikipedia.org/wiki?curid=83738" title="48 v.C.">
48 v.C.




</doc>
<doc id="83740" url="https://af.wikipedia.org/wiki?curid=83740" title="Umdloti">
Umdloti

Umdloti is 'n dorpie en vakansieoord aan die noordkus van KwaZulu-Natal in Suid-Afrika. Dit is by die mond van die Mdlotirivier, noord van Durban geleë en vorm deel van eThekwini, die Groter Durban Metropolitaanse Munisipaliteit. Die naam Mdloti is 'n Zoeloewoord vir 'n spesie wilde tamatie wat hier groei.

Die dorp is bekend vir die dolfyne wat soggens naby die strand swem. Walvisse kan van Augustus tot November vanaf die strand gesien word. 'n Natuurlike rotspoel bied 'n veilige swemplek vir vakansiegangers.

Umdloti het 'n permanente bevolking van sowat 3 000 mense, maar dit verhoog tienvoudig oor Kersfees en Paasfees. Dit beskik oor 'n poskantoor en verskeie restaurante.




</doc>
<doc id="83741" url="https://af.wikipedia.org/wiki?curid=83741" title="Maanhaarstompie">
Maanhaarstompie

Die Maanhaarstompie ("Mimetes fimbriifolius") is 'n spreiende boompie wat endemies is aan die Kaapse Skiereiland. Die boompie kan tot 3.5 m hoog word.




</doc>
<doc id="83743" url="https://af.wikipedia.org/wiki?curid=83743" title="Siegfried Sassoon">
Siegfried Sassoon

Siegfried Loraine Sassoon (* 8 September 1886, † 1 September 1967) was 'n beduidende Engelse digter, skrywer en soldaat. Sassoon, wat dekorasies vir dapperheid tydens die gevegte aan die Wesfront ontvang het, het - naas Rupert Brooke, Wilfred Owen en Isaac Rosenberg - een van die leidende "War Poets" of digters van die Eerste Wêreldoorlog geword.

In sy gedigte het hy sowel die verskrikkings van die loopgrawe beskryf asook 'n satiriese blik op die patriotiese aanmatigings van diegene van sy tydgenote gebied wat, vanuit sy oogpunt, vir die nasionalisties-gedrewe oorlog verantwoordelik was. Later het hy bekendheid met sy prosawerke verwerf, waaronder sy fiksionele outobiografie wat algemeen as die "Sherston-trilogie" bekend staan.


</doc>
<doc id="83744" url="https://af.wikipedia.org/wiki?curid=83744" title="Solly Ozrovech">
Solly Ozrovech

Ds. Solomon (Solly) Ozrovech (gebore Pole, 17 Januarie 1927 – 4 Maart 2015) was 'n skrywer van Christelike boeke, 'n afgetrede predikant van die Nederduitse Gereformeerde Kerk en gewese direkteur van die destydse weeshuis op Ugie in die Noordoos-Kaap, wat op sy voorstel herdoop is tot die Kinderoord M.T.R. Smit, ter ere van die instelling se stigter, ds. M.T.R. Smit.

Ozrovech se ouers was Poolse Jode wat, toe hy en sy boetie nog klein was, na Suid-Afrika geïmmigreer en so die Jodeslagting van die Tweede Wêreldoorlog vrygespring waarin meer as 3 miljoen Jode net in Pole hul lewe verloor het, maar nadat albei hul ouers in 'n motorongeluk in Johannesburg oorlede is, is die seuntjies wees gelaat in 'n onbekende land sonder enige familie. Weens 'n misverstand het hulle in die weeshuis op die Noordoos-Kaapse dorpie Ugie beland, pleks van die Joodse weeshuis in Brixton. Ozrovech het in 'n onderhoud met Hanlie Retief wat op 11 November 2012 in "Rapport" verskyn het, vertel: "Toe hulle die fout agterkom, was die tannie al so geheg aan ons sy’t tougetrek om ons te hou. Sy’t selfs belowe dat ons Sondae nie NG kerk toe sou gaan nie, maar naweke by Joodse families sou oorbly. Ek dink dit was die eerste ingryping van God in my lewe."

Ozrovech het in die onderhoud met Retief vertel dat sy ouboet Mark, vier jaar ouer as Ozrovech, sy kleinboet "soos ’n pa teen boelies beskerm" het. Sy haal Ozrovech aan: "Mark het nie gehou van studeer nie. Hy’t ’n kleremaker geword met ’n winkel in Port Elizabeth, en dit het goed met hom gegaan. Maar net vier jaar later is hy dood aan kanker."

Die stigter van die Ugie-weeshuis, ds. M.T.R. Smit, het later van Ozrovech geskryf: "Hierdie briljante weeskindjie het die Here aangeneem en hom toegewy aan 'n groot ideaal. Sy eksamens het hy met lof afgelê, en eindelik daarin geslaag om die graad B.A. (Hons.) te neem en om hom voor te berei as leraar van ons kerk." Nadat ds. Ozrovech in twee sendinggemeentes (Sionskerk in die Paarl en Steytlerville) gedien het, is hy in 1958 aangestel as assistentdirekteur van die weeshuis waarin hy grootgeword. Later het hy besturende direkteur geword.

Ds. Smit, na wie ds. Ozrovech later die weeshuis die Kinderoord M.T.R. Smit genoem het, skryf: "Daar hy geen ander tuiste gehad het as die Ugie-Weeshuis nie, het hy gedurende sy studiejare maar altyd vakansies op Ugie kom deurbring en altyd in die weeskindertjies belang gestel, hulle sport waargeneem, hulle met vakansies na die see vergesel, en so al meer kennis van weeskinders opgedoen, sodat hy hulle diepste gevoelens kon vertolk, soos niemand anders nie. Hy het hom vereenselwig met elke weeskindjie om al sy probleempies te ontdek en hom tot troos te wees. Daarby was hy besonder briljant as student, en vroom van gemoed."

In 1965 het ds. Ozrovech 'n beroep aangeneem na die gemeente Strand-Noord, waar hy sy eerste boek, In Stilwees en Vertroue, geskryf het. In 1970 is die gesin Gordonsbaai toe, in 1979 neem hy 'n beroep aan na Robertson-Oos, en in 1985 na sy laaste gemeente, Vishoek, waar hy afgetree het op 14 April 1991.

In 2014 het twee mans (wat anoniem wou bly) beweer dat hulle deur Ozrovech gemolesteer is. Die eerste man beweer dat hy as tienjarige weeskind deur Ozrovech, toe direkteur van die M.T.R. Smit-kinderoord, gesodomiseer is. Die tweede man het soortgelyke voorvalle beskryf. Ozrovech se boeke is tydelik van winkelrakke verwyder en daar is berig dat hy met regstappe teen Huisgenoot, wat die storie onthul het, sou begin. Die NG Kerk het 'n ondersoek van stapel gestuur, maar later verklaar dat hulle nie 'n bevinding oor sy skuld of onskuld kan maak nie: "Vanweë die fisieke en psigiese onvermoë van ds. Ozrovech om aan homself reg te laat geskied in ’n ondersoek, was dit nie vir die ondersoekliggaam moontlik om die ondersoek te voltooi volgens die kerkordelik-voorgeskrewe prosedure nie.”

Die nasionale vervolgingsgesag het in Februarie 2015 bekendgemaak dat Ozrovech nie vervolg kan word nie omdat die saak verjaar het. Ozrovech se liggaamlike en psigiese vermoë om sinvol tot die ondersoek by te dra en moontlik in ’n hof tereg te kan staan, is ook in ag geneem.



</doc>
<doc id="83749" url="https://af.wikipedia.org/wiki?curid=83749" title="Nyiragongo">
Nyiragongo

Nyiragongo is 'n aktiewe strato-vulkaan (samegestelde vulkaan) in die noordooste van die Demokratiese Republiek van die Kongo. Die vulkaan is 3470 meter hoog en lê in die Virunga Nasionale Park. Die Nyiragongo is op 'n warmkol ("hotspot") in die Groot Skeurvallei. Die vulkaankrater oorvleuel gedeeltelik met twee ouer vulkane, die Shaheru en die Baruta. Verskeie kleiner slak-kegels (of slak-keëls) kan in die omgewing gevind word. Dertien kilometer na die noorde is nog 'n aktiewe vulkaan, die Nyamuragira.

Die vulkaan het een van die grootste, permanente lawamere ter wêreld. Die vlak van die meer wissel voortdurend. Die lawa het 'n lae viskositeit en vloei maklik. Dit kom deur die hoër konsentrasie meliliet en nefeliniet. As gevolg hiervan is die lawastome vinnig en uiters gevaarlik.

Nyiragongo is deur IAVCEI as een van die 16 "Vulkane van die Desennium" aangewys as gevolg van die vulkaan se geskiedenis, groot uitbarstings en die nabygeleë bewoonde gebiede. Die vulkaan is 16 km noord van die stad Goma. Hierdie stad is in groot gevaar wanneer die vulkaan tot uitbarsting kom. Net suid lê die Kivumeer, waarin groot hoeveelhede metaan en koolstofdioksied opgelos is. Hierdie gasse kan tydens 'n limniese uitbarsting vrygestel word.

Die Nyiragongo het sedert 1882 minstens 34 keer uitgebars. Op 10 Januarie 1977 breek die wand van die lawameer tydens 'n uitbarsting. Die meer loop in een uur leeg, wat tot 'n lawastroom met 'n snelheid van ongeveer 100 km/h aanleiding gee. Volgens amptelike statistieke kom 70 mense om, maar die dodetal is vermoedelik aansienlik hoër.

In 1994 word ses seismograwe op die hellings van die berg geïnstalleer. In dieselfde jaar, tydens die Rwandese volksmoord, oorkruis sowat 400 000 vlugtelinge hierdie hellings. Slegs een van die instrumente bly ongeskonde, wat vulkanoloë grotendeels blind laat.

Op 17 Januarie 2002 vind daar weer 'n uitbarsting plaas. Wonder bo wonder kom slegs 'n paar mense hiertydens om. Ongeveer 400 000 mense is tydelik ontruim nadat die lawa tot in die sentrum van Goma aan die grens met Rwanda vloei. Hierdie lawa, met 'n hoogte van een verdieping, versteen later. Die lawa is so hard soos beton en huise is daarop gebou.

Sedert 2002 is die Nyiragongo feitlik permanent aktief met aspluime, die uitstoot van gasse en roeringe in die lawameer.


</doc>
<doc id="83750" url="https://af.wikipedia.org/wiki?curid=83750" title="Maloti">
Maloti

Maloti is 'n dorp in die Oos-Kaapprovinsie van Suid-Afrika. Volgens die 2011-sensus het die nedersetting 'n bevolking van 7 223 gehad, waarvan 7 172 (99,3%) Swartes was.

Die distrik is 3 357 km groot. Suiwelboerdery is die grootste ekonomiese aktiwiteit in die distrik. Daar is ook forelle in die strome.




</doc>
<doc id="83751" url="https://af.wikipedia.org/wiki?curid=83751" title="Bosveldwitysterhout">
Bosveldwitysterhout

Die Bosveldwitysterhout ("Vepris reflexa") is 'n klein boom wat voorkom vanaf Port St. Johns tot in Beira en binnelands vanaf eSwatini tot in die Noordwes en die sentrale Zambezivallei. Die boom groei in droë woud en op klipperige hellings naby strome en riviere.



</doc>
<doc id="83753" url="https://af.wikipedia.org/wiki?curid=83753" title="Wildenartjie">
Wildenartjie

Die Wildenartjie ("Toddaliopsis bremekampii") is 'n klein, immergroen boom wat voorkom vanaf die noorde van KwaZulu-Natal tot in die Soutpansberge en die suide van die Zimbabwe se hooglande. Die boom groei in droë woud en die knobbelrige, suurlemoenagtige vruggies is kenmerkend.



</doc>
<doc id="83756" url="https://af.wikipedia.org/wiki?curid=83756" title="Abercrombie Robinson">
Abercrombie Robinson

Op 28 Augustus 1842 het die troepeskip Abercrombie Robinson en die Waterloo in Tafelbaai vergaan. Weens goeie militêre dissipline het geen opvarende van die troepeskip in die ramp omgekom nie.

Die seilskip Abercrombie Robinson van ongeveer 1 400 ton is in 1825 in Londen as 'n passasierskip vir Somes Joseph, 'n direkteur van die Engelse Oos-Indiese Kompanjie, gebou. Op 2 Junie 1842 het dit die Kingstown-hawe by Dublin op pad na die Kaapkolonie onder bevel van die jong kapt. John Young verlaat. Aan boord was meer as 600 Britse soldate wat aan die Kaapse grensoorloë sou deelneem. Ook was daar 80 vroue en kinders as passasiers.

Op die reis van drie maande via Madeira na die Kaap die Goeie Hoop het verskeie passasiers tifus en skarlakenkoors opgedoen. Daarom het die skip Tafelbaai in plaas van die gebruiklike Simonsbaai binnegevaar. In die baai anker die skip te ver van die normale plek en dus te na aan die strand. Weens die kwaai wind kon die skip daarna moeilik veilig na die beter ankerplek verskuif. Vroeg in die oggendure van 28 Augustus steek 'n noordwester storm op gepaardgaande met donderweer en stortreën. Die ankertoue breek, die skip strand by die mond van die Soutrivier en die skip breek op. Weens die voortreflike leiding van die jong kaptein en sy goeie invloed op die jong soldate verloop die ontruiming vinnig en vlot. Enkele ure later in die oggend is eers besef dat die Waterloo ook dreig om te vergaan. Die ander 20 skepe in Tafelbaai het geringe skade opgeloop omdat hulle op die meer beskutte ankerplekke gelê het.

Dikwels word die ramp met die Birkenhead voorgehou as 'n voorbeeld van soldate se heldhaftige optrede en onderdanigheid aan militêre dissipline in 'n gevaarsituasie. Om dieselfde redes was daar aan boord van die Abercrombie Robinson ook geen panieksituasie nie. Dit was juis hierdie dissipline wat die verkeerde bevel om die skip nie te verlaat nie afgedwing het, wat die groot lewensverlies by die Birkenhead-stranding veroorsaak het. Dieselfde bevel, maar korrek gegee, het al die passasiers van die Abercrombie Robinson gered.




</doc>
<doc id="83757" url="https://af.wikipedia.org/wiki?curid=83757" title="Limniese uitbarsting">
Limniese uitbarsting

'n Limniese uitbarsting is 'n rare natuurverskynsel waar 'n groot hoeveelheid koolstofdioksied (of metaangas) uit 'n see of meer opborrel. Die gas los in die water op wat na 'n lang periode versadiging bereik en dan skielik ontsnap. Dit kan tot die grootskaalse dood van mense en diere langs die oewers lei wat in hierdie gasse verstik.



</doc>
<doc id="83758" url="https://af.wikipedia.org/wiki?curid=83758" title="Waterloo (skip)">
Waterloo (skip)

Die Britse seilskip Waterloo het met groot lewensverlies op 28 Augustus 1842 by die mond van die Soutrivier in Tafelbaai vergaan.

Die Waterloo van slegs 414 ton is in 1815 in Bristol gebou en was tydens hierdie vaart reeds 'n ou skip en in 'n swak toestand. Kapt. Henry Agar was in bevel op hierdie tog van Kent na Tasmanië. Aan boord was 219 bandiete, 30 sipiers, 5 vroue, 13 kinders en 34 bemanningslede. Om vars drinkwater in te neem vaar die skip Tafelbaai binne en lê daar voor anker slegs 'n ½ km van die Abercrombie Robinson . 'n Besonder sterk noordwester storm met donderweer en kwaai reën het opgesteek. Met dié gevolg dat die skip se maste breek en paniek onder die opvarendes losbars. Die Waterloo breek op, mense spring in die see en verskeie van hulle word ernstig beseer deur drywende wrakstukke. Teen die middaguur was slegs die kiel van die skip oor. Ten aanskoue van die magtelose publiek op die strand verdrink binne twee uur 189 mense. Geen reddingsbote, boeie en toue was op die skip of die strand beskikbaar nie. Boonop was alle aandag toegespits op die reddingspoging by die Abercrombie Robinson. Die ander 20 skepe in die baai het maar geringe skade opgeloop.

Die triomf van die suksesvolle redding van die opvarendes van die Abercrombie Robinson enkele ure tevore word heeltemal oorskadu deur die ernstiger ramp met die Waterloo. Sedert die stranding van die Sceptre in 1799 was daar nog nie weer 'n skeepsramp met so 'n groot lewensverlies nie. By sowel die Waterloo en die Sceptre was die verbrokkeling van die skepe te wyte aan die verrotte skeepsrompe.

Twaalf dae na die stranding van die Waterloo en die Abercrombie Robinson was daar weer 'n reuse storm in Tafelbaai. Toe het van die 18 skepe in die baai verskeie gestrand, maar die lewensverlies was beperk.

Die wrak lê onder die ingepolderde grond by die Kaapstadse waterkant. In die Africana Museum is 'n skildery deur 'n onbekende kunstenaar wat die ramp van die Waterloo en die Abercrombie Robinson uitbeeld.



</doc>
<doc id="83759" url="https://af.wikipedia.org/wiki?curid=83759" title="Zulukersielemoen">
Zulukersielemoen

Die Zulukersielemoen ("Teclea gerrardii") is 'n boom wat voorkom vanaf die suide van KwaZulu-Natal tot by die Mosambiekgrens. Die boom het gevlekte grys bas wat maklik afskilfer en dan gelerige kolle laat. Die boom se blaarpunte is meer gerond as die treurkersielemoenboom s'n.



</doc>
<doc id="83761" url="https://af.wikipedia.org/wiki?curid=83761" title="Treurkersielemoen">
Treurkersielemoen

Die Treurkersielemoen ("Teclea natalensis") is 'n boom wat baie soos die zulukersielemoen lyk. Hierdie boom het neerhangende blare met spitslopende punte.



</doc>
<doc id="83764" url="https://af.wikipedia.org/wiki?curid=83764" title="Gerjo van der Merwe">
Gerjo van der Merwe

Ds. Gert Johannes (Gerjo) van der Merwe (Boplaas, distrik Ceres, 15 November 1920 – Somerset-Wes, 28 Augustus 1979) was 'n onderwyser, en later 'n predikant in die Nederduitse Gereformeerde Kerk asook die herdigter van 27 liedere in die "Liedboek van die Kerk" (2001). 

Gerjo van der Merwe was die tiende van die twaalf kinders uit die twee huwelike van die geagte ouderling Callie van der Merwe van Boplaas in die Koue Bokkeveld. 'n Halfbroer, Izak (1897-1967), het bekendheid verwerf as die digter Boerneef. In sy eie woorde, het Gerjo die plaasskool "met groot smart" verlaat en na die hoërskool op Ceres gegaan waar hy in 1939 gematrikuleer het, 26 jaar ná sy halfbroer Izak. Dr. C.P. van der Merwe, in lewe rektor van die Hugenote-kollege, was ook een van die 12 kinders. Hy was die vader van onder andere die skrywer Winnie Rust.

Op Stellenbosch het Gerjo in 1942 die graad B.A. verwerf en in 1943 die S.O.D. Hy het sy onderwysloopbaan aan die Hoërskool Swartland op Malmesbury begin en dit voortgesit in die NG Kerk se Masjonalandse sendingveld. Deur verdere studie het hy in 1946 sy honneursgraad behaal in Afrikaans-Nederlands en toe van 1947 af gaan onderwys gee aan die destydse Hoërskool J.J. du Preez (wat begin 1992 met die Hoër Handelskool Tygerberg saamgesmelt het as die Hoërskool Parow) in Parow. Net die volgende jaar is hy terug na Rhodesië as 'n onderwyser aan die Andrew Louwskool op Fort Victoria (die teenswoordige Masvingo), waar hy vertoef het van 1948 tot 1953.

In daardie dae was daar nog twee Van der Merwes van Boplaas werksaam in die Masjonalandse sendingveld: Izak Wilhelmus (gebore 30 Augustus 1912) het in Oktober 1936 tot bekering gekom terwyl hy geboer het saam met sy vader op Weltevrede, 'n deel van Boplaas, en het daarna na die Hoër Jongenskool ('n voorloper van die Hugenote Hoërskool) op Wellington gegaan waar hy in Desember 1938 sy matrikulasie-eksamen geslaag het. Hy kon net een jaar op Stellenbosch vir Admissie-B.A. studeer toe hy in Maart 1940 om geldelike redes sy studie moes staak en in die sendingveld gaan werk het. Willa (geboortedatum onbekend) se vader het hom op skool help sekerheid kry dat hy na die sendingveld moes gaan en so het hy aan die Sendinginstituut op Wellington gaan studeer. Daarna het hy in die sendinghospitaal in Masjonaland gaan werk.

Dit was hier in Rhodesië dat Gerjo sy toekomstige vrou ontmoet het. Sophié Wilhelmine (Helmine) Lutz is op 17 April 1928 op Lutzville gebore. Haar oupa Japie Lutz was die vader van die Kakamas-skema en haar vader, Johann, het dié werk op die nedersettings aan die Olifantsrivier voortgesit. Die dorp Lutzville is na laasgenoemde genoem. Nadat sy aan die hoërskool op Vredendal gematrikuleer het, het Helmine van 1946 tot 1948 aan die Opleidingskollege op Wellington gaan studeer. Gedurende haar finale jaar, so het sy in ds. Phil Olivier se "Wie is wie in ons sendingveld" (1952) vertel, het sy 'n kindertuinkursus gevolg en daarna drie jaar op Albertinia gaan onderwys gee. 

"Altyd het ek baie belanggestel in sendingwerk," het sy vertel, "maar nooit juis daaraan gedink om self te gaan nie. In 1950 het ek besef dat die Here my wil gebruik vir sy werk. Altyd maar nog half onwillig, het ek die onvermydelike omstandighede wat tussenbei gekom het, gebruik as 'n rede om nie te kom nie, totdat ek in 1951 besef dat ek nie tevrede en gelukkig sal wees alvorens ek aan sy roepstem gehoorsaam is nie. Daarna het ek bedank en my werk hier aanvaar – dié werk waarin ek so gelukkig is." Sy het altesaam drie jaar kindertuinonderwys gegee op Gutu, 'n sendingstasie sowat 100 km noordoos van die Masjonalandse hoofstasie, Morgenster. (Gutu is in 1892 deur Berlynse sendelinge aangelê en was een van drie stasies wat die NG Kerk in 1907 by die Duitsers oorgeneem het. Die eerste arbeider van die NG Kerk daar was ds. H.L. Webb.)

In hierdie tyd in Fort Victoria het die jong onderwyser die roeping gekry tot die evangeliebediening. Hy is in 1954 Stellenbosch toe waar hy aan die Kweekskool studeer het, en ná sy legitimasie in 1958, is hy in 1959 georden en bevestig as leraar van die NG gemeente Victoria-Wes in die Karoo. Intussen is hy en Helmine in 1955 in die Paarl getroud. Die egpaar se eerste kind, Elna, (in later jare boekeredakteur van "Huisgenoot") is in 1956 gebore. Daarna het gevolg Carel, Johann, Carien, Somine en Gerjo Ben (8 Desember 1965).

Die Van der Merwes het net tot 1961 op Victoria-Wes in die Karoo gewoon, toe ds. Gerjo 'n beroep aanneem na die NG gemeente Maclear in die Noordoos-Kaap. Ook daar sou hulle nie lank vertoef nie, want op 2 Oktober 1964 is ds. Van der Merwe in die NG gemeente Somerset-Wes bevestig. Hier het hy gebly totdat hy op 16 Januarie 1977 bevestig is as die eerste leraar van die ou moedergemeente se jongste dogtergemeente, Hottentots-Holland. Daar het hy hom beywer vir die bou van die jong gemeente se kerkgebou, waaruit hy begrawe is ’n week voor dit ingewy sou word. 

Volgens dr. Frits Gaum het ds. Van der Merwe ’n "besonderse aanvoeling vir Afrikaans" gehad. Hy was die omdigter en herdigter van ’n groot getal gesange in die "Psalm- en Gesangeboek" van 1978. In die "Liedboek van die Kerk" van 2001, wat die boek van 1978 vervang het in die Nederduitse Gereformeerde Kerk en die Nederduitsch Hervormde Kerk, is 27 van sy omdigtings opgeneem, onder meer die bekende Lied 275: "O God van Jakob":

1. O God van Jakob, deur u hand
word steeds u volk gevoed;
U het weleer op see en land
ons vadere behoed.

2. Ons dank- en smeekgebede gaan
tot u genadetroon;
wil ons en ook ons kroos voortaan
u guns en trou betoon!

3. Berei vir ons die lewenspad
- wil deur u Gees ons lei;
en as ons val, o Vader, vat
ons hand en staan ons by.

4. Bewaar ons, Heer, in alle nood;
hou oor ons lewe wag.
Wil kleding skenk, gee daagliks brood
- ons deel vir elke dag.

5. Beskikker van ons deel en lot
in voor- en teëspoed,
U is ons Vader en ons God
- net U is waarlik goed.

Ds. Van der Merwe het sy bonsai-versameling aan die Universiteit van Stellenbosch Botaniese Tuin nagelaat.




</doc>
<doc id="83767" url="https://af.wikipedia.org/wiki?curid=83767" title="Nieshout">
Nieshout

Die Nieshout ("Ptaeroxylon obliquum") is 'n boomsoort wat inheems is aan Afrika suid van die ewenaar.

Dit kan 'n groot boom word in woude, maar is klein in struikwoude, bosveld, klowe of heuwelstreke. Kenmerkend van die boom is die blare wat ewe geveer en teenoorstaande is, met 'n effens gevleuelde ragis. Die bas is aanvanklik lig geelbruin maar bars namate dit groei en onthul dan 'n liggeel bas in die groewe. Manlike en vroulike blomme word aan verskillende bome gedra. Die vrug is 'n plat kapsule wat in twee kleppe oopsplyt wanneer die sade vrygestel word.

In die Oos-Kaap en die middellande van KwaZulu-Natal is nieshoutbome vroeër as heiningpale en dwarslêers gebruik. Die kleiner bome word gebruik vir hutkonstruksie omdat hulle termietbestand is.




</doc>
<doc id="83769" url="https://af.wikipedia.org/wiki?curid=83769" title="Een biljoen jaar NC">
Een biljoen jaar NC

Een biljoen jaar NC is ’n wetenskapsfiksie verhaal. Die boek is geskryf deur Charles F. Stofberg en in 2012 deur Thompson Boekdrukkery gepubliseer.

In "Een biljoen jaar NC" kyk Charles na die verre toekoms van die mens op aarde. Die huidige geslag word geheel en al deur endemiese virusse uitgewis. Deur evolusie ontwikkel die mens egter 'n biljoen jaar later weer. Hoe sal so 'n samelewing daar uitsien? Charles laat die menslike geslag (mans en vroue) in aparte stede woon en het hoegenaamd geen kontak met mekaar nie (slegs vir kunsmatige voortplanting). Hulle reken hulle is die mees moderne en mees gevorderde mense ooit. Die tydperk in die toekoms is gelykstaande aan dié van die Romeinse Ryk. Totdat daar geskrifte (in versteende vorm) ontdek word wat die teendeel bewys. Die implisiete vraag word gestel: wat sal die mensdom vandag dink as 'n versteende ruimteskip nou opgegrawe word? Die diere ontwikkel 'n heel ander evolusionêre pad en baie eienaardige spesies kom dan voor.

Die titel ‘Een biljoen jaar NC’ verwys na die tyd, 'n fiktiewe biljoen jaar van die huidige era. Daar word eerder na die meer aanvaarde Engelse getal ‘biljoen’ verwys as ‘miljard’.

Azila is die vasteland wat miljoene jare gelede van Afrika af weggedryf het. Dis dele van Mosambiek – 'n baie onderontwikkelde gebied waar die storie ook begin. Beith is die stad waar die mans in afsondering woon. Drawe is die stad waar die vroue woon en in die noorde van Azila woon die Afwykendes, 'n hetroseksuele samelewing.

Die mensdom is op aarde uitgewis. In 'n laaste desperate poging om die mensdom te red word die ruimteskip Upsila met 'n aantal mense aanboord na die naaste leefbare planeet gestuur om so die mensdom se voorbestaan te verseker. In hierdie doodse tye gee Tabi skool in Mosambiek. Sy maak van gelamelleerde muurkaarte gebruik om die kinders te leer. Dit reën dae aanmekaar en 'n woeste grondstorting begrawe die hele skool. Hier vind ons dan, 'n biljoen jaar later, vir Roe – die slaaf aan’t huis van die boosaard en samesweerder, Usta. Laasgenoemde beplan 'n staatsgreep, maar daarvoor het hy geld nodig. Hy stuur die geoloog, Ab op 'n ekspedisie om goud te gaan soek nadat hy gerugte van 'n ontdekking ontvang het, maar Ab kry geen goud nie. Hy ontdek egter die versteende muurkaarte van Tabi se klaskamer.

Dis Roe se taak om die skrif te ontsyfer, want hy het 'n kennis van al die ou tale van Azila. Hy hoor egter die gesprek waar Usta beplan om die keiser in 'n staatsgreep omver te werp. Hy maak 'n mede slaap in 'n geveg dood en moet vlug. Hy ontvlug die stad van die mans en gaan na die plek, Ist waar die versteende geskrifte gevind is. Hy vind egter meer as net dit en ontmoet 'n vrou, Este vir die eerste keer. Hy het nog nooit 'n vrou gesien nie en op 'n byna komiese manier ontdek hulle mekaar. Hulle raak ook dadelik verlief, want hulle kan nie teen die natuurlike prikkels skop nie en wonder of hulle nou Afwykendes geword het. Dus mense van die teenoorgestelde geslag wat in 'n verhouding woon. Dan moet hulle weer vlug en besluit om na Roe se broer, Lan te gaan.

Lan het ook nog nooit 'n vrou gesien en toe Este van haar vermomming ontslae raak, kan hy nie glo wat hy sien nie. Este help Roe intussen om die versteende skrif te ontleed. Hy kan nie glo 'n taal kan net 26 letters bevat nie. Dit moet dus baie gevorderd wees. Hy ontdek dat hulle beskawing nog maar primitief is, want voor hulle was daar mense wat reeds op die maan geloop het. Dié ontdekking is so groot dat dit na 'n fantasie lyk. Ook lees hulle dat mense toe ook in gewone man-vrou verhoudings geleef het en daar niks fout met hulle is nie. Hulle stuur Lan om te gaan uitvind wat in Beith aangaan – daar is gerugte van 'n slaweopstand. Toe hy nie terugkeer nie besluit Roe en Este om self na die stad te gaan met doel om die keiser van die staatsgreep te waarsku, want hulle kan nie toelaat dat Usta keiser word nie en ook om hom te vertel wat hulle ontdek het. Roe hoop so om weer vry te word.

Roe wil die keiser sien en gee sy brief aan Deber om vir die keiser te geen, maar dié verraai hom aan Usta. Roe slaag egter daarin om die keiser te ontmoet maar dis reeds te laat. Die stad is besig om te val. Die keiser glo ook nie sy fantasie-verhaal nie. Roe en Este moet vir hul lewens vlug, want Beith is nou in die wreedaard, Usta se hande. Op pad na die noorde van die vasteland waar die Afwykendes bly land die oeroue ruimtetuig, Upsila voor hulle. 'n Man en vrou kom hand-aan-hand uitgestap.

Roe het deur skuld as 'n slaaf in die huishouding van die boosaard, Usta opgeeindig. Roe is 'n taalkundige en het baie kennis van die oertale van Azila. Dis waarom Usta hom nader om uit te vind wat op die klippe geskryf staan. Roe het nog nie ’n ‘pater’ nie en is enkellopend.

Este, beeldskoon, kom van die stad van vroue, Drawe. Sy is uit in die veld en by 'n watergat sien sy vir die eerste keer 'n man (Roe). Sy is baie skrander en help Roe om die oer-Engels te ontsyfer. Die natuurlike seksuele gewaarwordinge in haar is iets wat sy nog nooit ervaar het nie.

Ryk en magtig en wil die slawe opstook tot geweld sodat hy kan keiser word.

Ab is die geoloog wat iets meer werd as blote goud ontdek.

Lan is Roe se broer. Hy glo vas in die ‘status quo’ maar ook net totdat hy Este ontmoet het.

Eerste druk: November 2012 deur Thompson Boekdrukkery.

Aangewys as Afrifiksie se boek van die maand Februarie 2014 (https://www.afrifiksie.com)




</doc>
<doc id="83770" url="https://af.wikipedia.org/wiki?curid=83770" title="Daantjie van den Heever">
Daantjie van den Heever

Daniël Petrus van den Heever (noemnaam oom Daantjie, plaas Boesmansfontein, distrik Colesberg, Kaapkolonie, 18 Januarie 1838 – Venterstad, Kaapkolonie, 4 September 1903) was ’n boer, Hollandse taalstryder en lid van die Kaapse parlement. Hy was 'n vername voorstander van die bevordering van die Hollandse taal, die voorloper van Afrikaans.

Van de Heever was die seun van Petrus Johannes van den Heever en sy vrou, Anna Christina van der Westhuysen. Hy het net ses maande lank formele onderwys ontvang en wel 'n rondtrekkende Hollandse onderwyser. Op 5 Desember 1854 is hy as lidmaat van die Nederduitse Gereformeerde Kerk in die gemeente Colesberg aangeneem in die tyd toe in dié gemeente ’n hewige stryd oor die sing van die evangeliese gesange gewoed het. Veral weens ds. Thomas Reid se hantering van die sogenaamde Doppers se besware teen die gesange, het ’n groot kerkskeuring einde 1860 op Colesberg plaasgevind.

Van den Heever het reeds op sestienjarige leeftyd op die plaas Klipfontein in die distrik Colesberg geboer. Later het hy vanweë openbare verpligtings nader aan die dorp gewoon, die plase Kareefontein en Lekkerdraai gekoop wat aan die huidige Venterstad grens (die dorp is eers in 1875 gestig), en met skape en ingevoerde beeste gewoon. Hy is op 21 Maart 1859 getroud met Anna Johanna Smit, die dogter van Stephanus A. Smit van die plaas Vinkelfontein, Burgersdorp. Uit dié huwelik is agt seuns en 'n dogter gebore. 

In die noordoostelike distrikte van die Kaapkolonie het Van den Heever hom as kampvegter vir die Hollandse taal onderskei. Onder sy voorsitterskap is 'n selfstandige tak van die Boerenbeschermingsvereeniging op 23 Augustus 1878 ten huise van sy skoonvader op Vinkelfontein gestig en reeds op die stigtingsvergadering is 'n voorstel ten gunste van die amptelike erkenning in die Kaapse parlement van Hollands as taal aanvaar. 'n Jaar later het hy in dieselfde huis die leiding met die stigting van 'n tak van die Afrikanerbond geneem. Hierdie twee selfstandige organisasies het in Desember 1881 op Burgersdorp verenig. 

Die druk wat van de Heever ten gunste van Hollands uitgeoefen het, was intussen so sterk dat sy plaaslike parlementslid, Godfrey Sichel, op 21 Julie 1879 die eerste petisie om die erkenning van Hollands as debatstaal by die wetgewende vergadering ingedien het. Op hierdie versoekskrif het petisies uit ander oorde gevolg en op 9 Junie 1882 het die wetgewende vergadering die voorstel van J.H. Hofmeyr aangeneem waardeur die gebruik van Hollands in die parlement toegelaat is.

Agt predikante is genooi is na die fees, wat geduur het van 15 tot 18 Januarie 1893, vir die onthulling van die Burgersdorpse Taalmonument, waarvan die vrouebeeld gegrond is op Daantjie van den Heever se enigste dogter. Omdat ds. Herman Bosman van Pretoria, wat die hoofdiens in die NG kerk op Burgersdorp moes waarneem, nie teenwoordig kon wees nie, moes ds. Adriaan Hofmeyr van die NG gemeente Prins Albert as plaasvervanger optree. Vir die fees is Burgersdorp in ’n feesgewaad "soos ’n bruid" versier in rooi, blou, geel en allerlei kleure, die strate vol vaandels en vlae. Die dorp het gewemel van besoekers, karre en waens. as ’n gedenkteken ter herinnering daaraan dat Hollands gelyke regte met Engels in die Kaapkolonie gekry het.

Die Saterdagaand was daar ’n Engelse voorlesing in die Gereformeerde skoolgebou oor Masjonaland. Die Sondagaand het ds. Hofmeyr ’n diens gelei in die NG kerkgebou wat deur sowat duisend mense bygewoon is. Die toe reeds 44 jaar oue kerkgeboutjie was te klein en honderde van die toehoorders moes buite staan. Sy teks was uit Haggai 1:7 en 8: "Alzo zegt de HEERE der heirscharen: Stelt uw hart op uw wegen. Klimt op het gebergte, en brengt hout aan, en bouwt dit huis, en Ik zal een welgevallen daaraan hebben, en verheerlijkt worden, zegt de HEERE" ("Statebybel"). Die volgende môre het ds. Hofmeyr om seweuur reeds sowat 300 boere toegespreek in die Gereformeerde skoolgebou oor die armblankevraagstuk. Die vergadering het ten gunste van verpligte onderwys besluit en daar is eenparig ooreengekom dat hulle die regering sou vra om "waar noodig, vrije scholen te stichten en gedwongen onderwijs (skoolplig) in te voeren".

Maandagmiddag het omtrent 500 burgers op die markplein byeengekom waar verskeie adresse aangebied is, onder meer aan J. Luttig wat heel eerste Hollands in die ou Kaapse Parlement gepraat het en aan ds. Hofmeyr. Die verrigtinge op Markplein is gevolg deur ’n wapenskouing op die vlakte van Dreunberg en die aand was daar ’n "duisternis van mensen" op die markplein waar ’n indrukwekkende vuurwerkvertoning te sien was, terwyl die orkes gespeel het. 

’n Groot menigte mense en rytuie het die Dinsdagoggend opgeruk na die Dreunbergvlakte vir ’n piekniek. In die predikante-wedloop was ds. L.P. Vorster eerste, ds. Postma (die bron vermeld dit nie, maar dit was waarskynlik ds. Petrus, Martinus of Dirk Postma jr.) laaste en ds. Hofmeyr in die middel, "kort agter den manelpanden van den Philipstownschen atleet". Die middag is belangrike besoekers, onder wie Onze Jan Hofmeyr, ds. S.J. du Toit en die Nederlandse konsul-generaal De Waal by die stasie afgehaal deur ’n 330-tal ruiters. Onze Jan is op ’n perd gesit en aan die hoof van die burgery het hy die dorp ingery gekom tot op die markplein waar ’n adres hom aangebied is. Hy het ’n paar woorde gespreek en gewys op die vreedsame wyse waarop die taaloorwinning behaal is, en is toe in ’n kar deur enige burgers getrek na sy tuisgaanplek, die huis van prokureur J. van den Heever. Daardie aand was daar ’n konsert in die klubgebou waar Afrikaanse liedere van mev. (dr.) Kannemeyer en burgemeester Kannemeyer dawerend toegejuig is.

Die Woensdagoggend, op die dag van die groot onthulling, is adresse aan van die vername besoekers by hul verblyfplekke aangebied. Ds. Du Toit was baie geaffronteer omdat, ten spyte van alles wat hy in belang van die taalbeweging en selfs in verband met die monument gedoen het, sy naam op die steen weggelaat is. Hy het egter gesê hy werk nie vir "adressen en ydele eer" nie, maar vir sy volk; "het nageslacht oordeele over myn daden". Die onthulling het om 10:15 plaasgevind. Ná prokureur Jan van Heerden telegramme van press. Paul Kruger en F.W. Reitz, ’n paar burgemeesters, sir Jas. Sivewright (uit Egipte) en mejj. Schroeder en Jansen, Hollandse onderwyseresse op Stellenbosch, het Daantjie van den Heever, die voorsitter van die reëlingskomitee, die woord geneem en gesê "sy hart is byna te vol om te praat van blydskap". "Zie daar een steen waarop ons volk zyn nationaliteit kan gronden," was sy boodskap. Sy teks was die opskrif op die medalje wat Marie Koopmans-De Wet vir die geleentheid geskenk het: "Zij worstelt maar zij zinkt niet." Onder die speel van die "Bondslied" (die lied van die Afrikanerbond) is die standbeeld toe onthul in die teenwoordigheid van sowat 3 000 mense.

Aan die voorkant van die voetstuk staan die volgende woorde: "Eerste volksbesluit voor de Hollandsche taal te Burgersdorp in Junij, 1879, op voorstel van den weledelen heer D.P. van den Heever, L.W.R eerste acte van Hollandsch in ’t Parlement, Acte No. 1, 1882, voorsteller J.H. Hofmeyr, L.W.V. eerste kandidaat der nationale herleving, J. Joubert, L.W.V. eerste Hollandsche spreker in ’t Parlement, J. Luttig, L.W.V." Aan die regterkant staan: "Bewaar Gij onze Taal o Heer, tot Uw en Onzer Vad’ren eer." Agter staan: "Voor Moedertaal en Vaderland, staat hier deez’ eerzuil geplant. Onthuld 1893 namen der Comiteeleden tot oprigting van den steen: D.P. van den Heever, L.W.V., J.D.P. van den Heever, W.A. Smit, N. Kruger. J.C. van den Heever, procureur." Aan die linkerkant staan: "Erkend is nu de Moedertaal, in Raad, Kantoor, en Schoollokaal." Die monument het sowat £430 gekos.

Ná die onthulling het dr. Frans Engelenburg, redakteur van "De Volksstem", met die lees van ’n adres twee medaljes oorhandig aan Daantjie van den Heever en as voorsitter van die reëlingskomitee, een van goud en een van silwer. Onze Jan Hofmeyr het toe die geskiedkundige verloop van die taaltoestand van 1806 af geskets en gewys hoedat die Hollandse taal se regte telkens ingekrimp is op allerlei maniere en op alle gebiede; en daarna kortliks die stappe opgesom wat gedoen is tot herstel van die griewe, met verwysing na Burgersdorp se aandeel. Hierna het ds. Du Toit die feesrede gehou. Hy het gevra: Sou die monument "een pyramide wezen ter gedachtenis aan verleden grootheid" of "een gedenkzuil … van toekomstige grootheid"? Hy het gewys op die marmer van die beeld en gesê: "Eerder zou het marmer als zuiker wegsmelten dan de taal der Afrikaners uitsterven." Vir hom was die oorwinning slegs die spoorslag vir verdere strewe.

Hierna het toesprake gevolg deur onder meer konsul De Waal, landdros De Beer namens pres. Reitz, Jan Luttig en ds. L.P. Vorster, van die Gereformeerde kerk Philipstown namens die Gereformeerde Kerk, wat gepraat het van die taaiheid en krag van die Afrikaanse volk. In Mossamedes (toe hy daar op besoek was aan lidmate van die Gereformeerde kerk Humpata) het dit hom getref hoe geheg die volk aan sy taal, godsdiens en voorvaderlike sedes is. Hy het gesê hy mis "de oude "Langklip van Willem"" wat nog daar begrawe lê. Ds. Hofmeyr antwoord hierop: "Die ou klip het gegroei." Hy roep die Afrikaners toe om steeds hoër te strewe, nooit moed te verloor nie, op te hou twis, en nie alleen geesdriftig te wees in woord nie, maar ook in daad. 

Prof. Stephanus Postma van die Gereformeerde Kerk se Teologiese Skool op Burgersdorp het daarop gewys dat die Afrikaanse taal, die taal van die volk, veredel en verbeter moet word deur die studie van die ryk Hollandse letterkunde en deur onderwys. Ná ’n toespraak deur ds. M.P.A. Coetzee, ’n Gereformeerde predikant, is gekollekteer "op een wyze zoo als men maar zelden geszien heeft", sodat die £40-skuld op die monument gou gedek is. "The Friend" het dan ook onder meer berig: "The utmost good-feeling prevailed, and the simple and loyal conduct of the thousands present deeply touched the English visitors."

Daardie aand is die vyf dag lange afgesluit met ’n dinee in die Gereformeerde Kerkskool, waar sowat 200 gaste teenwoordig was en waarvan die uitstekende spyskaart, met meer as 50 geregte en soorte drank, in Hollands was. Weer is talle toesprake gehou en heildronke ingestel.

Die Taalmonument-beeld is tydens die Anglo-Boereoorlog deur vandale geskend wat die wysvinger en neus afgebreek het. Later is die beeld van die voetstuk afgestoot en die arm en ook die gesig verwyder. Ná die oorlog het lord Alfred Milner die monument heeltemal laat afbreek en verwyder. Die Burgersdorpers het geëis dat die Britse regering hul monument teruggee, maar omdat dit nie opgespoor kon word nie, het die Britse owerheid, ná ’n besluit deur die Kaapse parlement in 1903 op Van den Heever se voorstel, ingewillig om die koste van 'n nuwe monument te dra. In 1907 is ’n replika op dieselfde plek op Kerkplein opgerig. Weer is ’n Taalfees gehou met die onthulling van dié monument op 24 en 25 Mei 1907, want dit was die 25ste herdenking van die erkenning van Nederlands deur die Kaapse Parlement. Dié monument is in 1933 na Markplein verskuif. Die oorspronklike is, in die beskadigde toestand waarin dit in 1939 op King William's Town opgegrawe is sonder die kop en een arm, teruggebring na Burgersdorp en in 1957 agter die replika opgerig.

In 1880 het hy lid van die afdelingsraad geword, in 1883 vrederegter, en in 1884 lid vir die sirkel Noordoostelike Distrikte in die wetgewende raad. Hy sou LWR tot sy dood bly en bekendheid verwerf veral weens sy verbete teenstand teen die Brandsiektewet. Hy was iemand wat nooit geaarsel het om oor landsake sy mening te lug nie; oor die Brandsiektewet het hy nie geskroom om “volkskomitees” te stig en in groot onguns te raak nie. Hy het periodiek ook briewe in die pers skryf, dikwels polemies van aard. Naas sy ywer vir die erkenning van Hollands in die parlement, was Van den Heever van die begin af ook 'n kampvegter vir Afrikaans. Hy was beriggewer vir die oostelike distrikte van Die Afrikaanse Patriot en het bekendgeraak vir die artikels wat hy onder die skuilnaam “Klein Joggem” vir dié blad geskryf het. Hy het ook sy kerk, die Gereformeerde, en sy gemeenskap op vele terreine gedien ten spyte van sy beperkte skoolopleiding, sy oplopende geaardheid en dikwels inkonsekwente optrede.



</doc>
<doc id="83771" url="https://af.wikipedia.org/wiki?curid=83771" title="Kobas">
Kobas

Die Kobas ("Cyphostemma currorii") is 'n kremetartagtige dwergplant of klein boompie wat in die noordweste van Namibië voorkom. Die boom is vir die grootste gedeelte van die jaar blaarloos maar wanneer blare aanwesig is, is hulle groot, saamgesteld en vlesig.




</doc>
<doc id="83773" url="https://af.wikipedia.org/wiki?curid=83773" title="Vitaceae">
Vitaceae

Vitaceae is die druiwe-familie wat hoort tot die orde "Vitales". Die bekendste en ekonomies belangrikste spesie van die familie is die tafeldruif genus "Vitis".






</doc>
<doc id="83774" url="https://af.wikipedia.org/wiki?curid=83774" title="Kaokosesambos">
Kaokosesambos

Die Kaokosesambos ("Sesamothamnus benguellensis") is 'n doringagtige, kremetartagtige dwergplant of klein boompie wat in die noordweste van Namibië voorkom in rotsagtige habitatte. Die boom is vir die grootste gedeelte van die jaar blaarloos en het net na reën blare en dan slegs vir ongeveer 'n maand. Die boom dra wit blomme.



</doc>
<doc id="83776" url="https://af.wikipedia.org/wiki?curid=83776" title="Hererosesambos">
Hererosesambos

Die Hererosesambos ("Sesamothamnus guerichii") is 'n doringagtige, kremetartagtige dwergplant of klein boompie wat in die noordweste van Namibië voorkom in rotsagtige habitatte. Die boom is vir die grootste gedeelte van die jaar blaarloos en het net na reën blare en dan slegs vir ongeveer 'n maand. Hierdie boom dra goudgeel blomme.



</doc>
<doc id="83777" url="https://af.wikipedia.org/wiki?curid=83777" title="Wapen">
Wapen

Wapen kan na een van die volgende verwys:




</doc>
<doc id="83779" url="https://af.wikipedia.org/wiki?curid=83779" title="Botterboom">
Botterboom

Die Botterboom ("Tylecodon paniculatus") is 'n kremetartagtige, klein boompie wat op koppies of klipperige plekke in die Karoo voorkom. Na reën ontwikkel die boom sukkulente blare wat nie 'n lang lewensduur het nie.

Tylecodon paniculatus groei as 'n regop, stewige en dikgespruite struik tot 'n hoogte van tot 2.5 meter. Die hoofstam bereik 'n deursnee van sowat 40 cm. Die plante is ryklik vertak en vorm 'n ronde kroon. Die gladde bas skilfer af in halfdeursigtige, geel-bruin strepe en ontbloot die groen, vlesige wortel. Die broos jong lote het 'n grys-groen bas.

In jong plante kan die stygende blare dig harig wees, anders is hulle kaal. Die elliptiese, eierrond tot omgekeerd lansetvormige, grasgroen, en selde blou getinte blaarskyf is 5–9 cm lank en 2–4 cm breed. Die blaarskyf is afgerond tot stomp op die basis en wigvormig aan die bokant. Driehoekige blaarbeginsels (3 mm lank en 2 mm breed) droog vinnig uit by die groeipunte.

Die bloeiwyse se stam is rooi en tot 40 cm lank. Die skutblare is 20 mm lank en 5 mm breed. Buise met oranje-geel tot rooi blomme bereik 'n lengte van 20 mm. Aan die buitekant van die blombuis is buiskliere wat harig of kaal kan wees.




</doc>
<doc id="83781" url="https://af.wikipedia.org/wiki?curid=83781" title="Wapen (heraldiek)">
Wapen (heraldiek)

Heraldiek of wapenkunde is van die studie van die ontstaan, ontwikkeling en betekenis van familie- en ander wapens, byvoorbeeld die van stede, lande en provinsies. Dit behels ook die studie van die wapenreg en die juiste manier van blasoenering van wapens. Die moderne heraldiek het sy oorsprong in die 12e eeu. Amptelike heraldiese instellings bestaan al eeue lank en in Suid-Afrika het die Buro vir Heraldiek in 1963 tot stand gekom.

Die woord heraldiek is afgelei van "herout", en heroute was amptenare aan Middeleeuse howe wat plegtige bekendmakings en aankondigings namens die vors of regeerder by openbare byeenkomste gemaak het. Hy het ook as afgesant en boodskapper van die vorste of veldhere gedien en moes die seremonies aan die howe en by byeenkomste soos toernooie reël. Die herout moes bekend wees met die wapens, die regte en die eiendomme van die hoë en lae adel. Hy moes ook by feeste en toernooie die herkoms van die deelnemers verifieer deur die familiewapens wat hulle vertoon het. Mettertyd is registers van die wapens, die sogenaamde historiese wapenrolle, opgestel en op datum gehou. Die kennis wat op die manier ingewin is, het die grondslag gevorm vir die wetenskap van die heraldiek.

Die kuns van die heraldiek het reeds in die Oudheid ontstaan toe krygsliede tekens op hul skilde gedra het waaraan hulle herken kon word. Die tekens het baie na die latere Middeleeuse heraldiese figure gelyk, soos gesien kan word op die afbeeldings op Griekse vase wat uit die 53e eeu v.C. dateer. Die versierings en tekens van identifikasie is egter nie aan die nageslagte van die oorspronklike draers daarvan oorgedra nie. 

Die ontwikkeling van die moderne familiewapen het eers tydens die kruistogte (11e tot 13e eeu) begin. Omdat die kruisvaarders in so ŉ gemengde, internasionale geselskap beweeg het, moes die here en hul volgelinge tekens dra waaraan hulle uitgeken kon word. Die tekens is op die skilde aangebring en dikwels het die veldheer ook ŉ figuur op sy helm, wat sy gesig heeltemal bedek het, gedra sodat hy makliker op die slagveld herken kon word. Die skild met die wapenfigure wat daarop aangebring is, en die helm met sy helmteken en dekklede, het dus die identifikasiesimbool van die heer en sy manskappe geword. 

Aanvanklik is skilde met wapens daarop net deur die hoë adellike here gedra, maar toe die aansien van die ridders begin toeneem (aanvanklik was hulle net swaar gewapende, berede soldate), het hulle ook wapenskilde begin dra. Die oudste voorbeeld van ŉ moderne heraldiese figuur word op die grafsteen van Geoffry van Anjou aangetref. (Geoffry van Anjou het in die 12e eeu geleef, was getroud met Matilda, dogter van Hendrik I van Engeland, en was die vader van Hendrik 11.) Die wapen bestaan uit ŉ skild met goue leeus in 'n blou veld met 'n helm bo-op waarop 'n leeu as helmteken aangebring is. Heraldiese tekens uit vroeëre tydperke wat behoue gebly het, is onder meer die fleur de lis ('n lelie), wat deur argeoloë op die mure van die tempel by Knossos gevind is. Die teken word vandag as ŉ embleem van Frankryk gebruik. Een van die vroegste geskrifte wat na heraldiek verwys, is die van Plinius die Jongere wat in ongeveer 100 n.C. in Rome geleef het. Hy het die arend as simbool van Rome se mag bestempel. Kort daarna is opdrag gegee dat alle vaandels van die Romeinse leër onder meer silwer arende moet bevat. Die arend het as 'n belangrike simbool in die wapens van die Heilige Romeinse Ryk bly voortbestaan.

Baie van die antieke simbole word vandag nog gebruik, maar die meeste lande verander en pas dit aan om by hulle onderskeie kulture in te skakel. In Suid-Afrika is heelparty inheemse plant- en blomsoorte, voëls en bokke al in die heraldiek opgeneem, asook interessante skildverdelings wat op die Kaaps-Hollandse gewels gegrond is. Die figure word dikwels spesiaal gestileer om by die heraldiek aan te pas en op die skildvorm in te pas. 'n Wapen word altyd in die naam van 'n bepaalde persoon of instansie geregistreer en is die betrokke persoon of instansie se uitsluitlike eiendom. Dit word altyd met die blasoen en die heraldiese beskrywing geregistreer.

'n Wapen bestaan basies uit 'n skild, maar dikwels kom daar ook 'n helm met ŉ helmteken en dekklede voor. Dan kan daar nog skildhouers, 'n wapen- spreuk en 'n strydkreet bygevoeg word. Die oudste skildvorm is die langwerpige Normandiese skild, wat gou deur die kleiner driehoekige Vroeg-Gotiese skild vervang is. Daarop het die Laat-Gotiese skild met 'n ronde onderkant gevolg. Tydens die Renaissance het swierige vorms gewild geraak. In die 17e en 18e eeu het die skilde weer eenvoudiger geword, maar die dekkleed is dikwels nog in swierige krulle om die skild gedrapeer. 

'n Eeu later het die Gotiese vorm weer in gebruik gekom. Die moderne skild is gewoonlik in die vorm van 'n strykyster, maar die ronde skildsoort word ook gebruik. In die Laat Middeleeue het die gebruik ontstaan om die wapens van vroue in 'n diamantvormige skild te plaas. Later is die diamantvorm slegs vir die wapens van ongetroude vroue gebruik en is die wapens van getroude vroue in ŉ ovaalvormige of gewone skildvorm geplaas.

Die oudste vorm van ŉ heraldiese helm is die pothelm of toernooihelm. Die vorm is gevolg deur die steekhelm en later die traliehelm, wat in sommige lande in bepaalde vorms slegs vir die adelstand gebruik is. Toe aangetroude familielede ook begin het om ŉ spesifieke familie se wapen aan te neem - gewoonlik waar daar nie seuns was nie en die dogters die vader se wapen geërf het - het die gewoonte ontstaan om hulle helms en helmtekens ook op die wapens aan te bring. 

Geestelikes se wapenskilde het geen helms nie omdat geestelikes hulle nie met oorlogvoering wou vereenselwig nie. In baie gevalle is die helm en helmteken egter in ooreenstemming met hul range met 'n hoed of mytervervang. Vroue se wapenskilde het ook nie helms of helmtekens bevat nie. Op die Barok-skilde van die 18e en 19e eeu is die helm soms weggelaat en is die wrong en helmteken reg bokant die skild aangebring. In plaas van 'n helm en helmtekens is die sogenaamde fleuronkroon, wat slegs 'n dekoratiewe betekenis gehad het, soms gebruik. In die wapens van adellikes is die helms soms vervang met 'n kroon of mus wat 'n aanduiding van die rang was.

Die dekkleed was oorspronklik 'n doek wat rondom die helm vas was om die hitte van die son af te weer. Die helm met die dekklede is net so in die wapens opgeneem. In ou wapens word dit nog in die oorspronklike vorm met die oorspronklike funksie aangetref, maar dit het gaandeweg meer gestileer geraak en die vorm van ŉ geskulpte en gekrulde doek aangeneem wat meestal aan weerskante van die helm rondom die wapenskild afhang. Die dekkleed is met die helm verbind deur middel van 'n wrong of helmkroon, waarop die helmteken weer aangebring is.

Helmtekens is kort na die ontstaan van wapens in gebruik geneem. Soms is die helmtekens identies aan die figure op die skild. Dit hoef egter nie die geval te wees nie: pousterte of volstruisvere en selfs arendvlerke, 'n sogenaamde vlug, en ander figure is ewe dikwels gebruik. Veral gedurende die 18e en 19e eeu het helms op wapens dikwels ontbreek. Dit het meegebring dat daar geen helmtekens vir sommige wapens was nie. In Engeland het dit mode geword om die helmteken en die wrong, sonder die helm, reg op die skild te plaas. Die gebruik van die helmteken alleen dien dikwels om lede van ŉ betrokke familie te onderskei.

Skildhouers is die figure wat die wapenskild aan weerskante vashou. Figure soos leeus, honde, bokke, wilde mense, eenhorings of perde is veral gewild. Die gebruik van skildhouers het waarskynlik ontwikkel uit die gewoonte om benewens die wapens ook bykomende figure op seëls aan te bring. Dit is eers later dat die figure 'n vaste onderdeel van die wapen geword het. In Engeland en Duitsland is skildhouers slegs deur die adelstand gebruik.

Wapens moet aan bepaalde heraldiese vereistes voldoen, wat ook die beskrywing (blasoenering) daarvan vergemaklik. Een van die reëls behels die gebruik van kleur: naas die metale, goud (geel) en silwer (wit), word slegs 'n beperkte aantal kleure gebruik, naamlik rooi, blou, groen, purper en swart. Afgesien van die kleure word die sogenaamde heraldiese pelse, hermelyn, teenhermelyn en goudhermelyn, gebruik en kom kombinasies van metaal en kleur soos byvoorbeeld die silwer en blou klokkiepatroon, wat as vair bekend staan, ook voor. 

Bruin en oranje het eers later hul verskyning in die heraldiek gemaak. Die belangrikste reël by die gebruik van kleure en metale is dat 'n figuur van 'n bepaalde kleur op 'n agtergrond van metaal geplaas moet word en omgekeerd. Kleur word dus nie op kleur gebruik nie, en metaal ook nie op metaal nie. Silwer behoort nie langs goud gebruik te word nie, en kleur nie langs kleur nie. Die rede hiervoor is dat 'n mens nie maklik op 'n afstand tussen die 2 metale of tussen die heraldiese kleure kan onderskei nie. Slegs deur die gebruik van kontras tussen metaal en kleur is dit moontlik om kleur op 'n afstand te identifiseer. 

Daar is 'n uitgebreide terminologie vir die beskrywing van die wapenskild. 'n Wapen word beskryf van die kant van die draer, wat die skild vir beskerming voor hom dra, met ander woorde in spieëlbeeld vir die aanskouer. Die heraldiese regterkant van 'n skild lê dus aan die aanskouer se linkerkant. Die blasoenering van 'n wapen word in 'n bepaalde volgorde gedoen, na gelang van die belangrikheid en plasing van die wapenfigure. Beginnende by die skild, word agtereenvolgens, indien aanwesig, die verdeling van die veld en die kleur(e) beskryf. 

Daarna word die belangrikste heroutstuk(ke), figuur of figure wat 'n sentrale posisie op die skild beklee, genoem. Wanneer daar 'n enkele wapenfiguur is, word dit in die middel van die vlak wat dit inneem, geplaas. Indien daar meer figure is, moet hulle posisie teenoor mekaar duidelik aangedui word. Hierna volg die beskrywing van die sekondêre wapenfigure wat op die veld self aangebring is, die waarmee wapenfigure wat reeds genoem is, belaai is, en laastens word byvoegings soos byvoorbeeld 'n skildhoof en die figure waarmee dit belaai is, genoem. 

Die houding wat 'n wapenfiguur op die skild inneem, moet duidelik gemeld word. Nadat die skild beskryf is, kom die beskrywing van die helmteken aan die beurt. Daarna word die kleure van die wrong en dekkleed aangedui. Die kleur van die buitenste kant van die dekkleed is gewoonlik dieselfde as die van die belangrikste kleur van die skild, terwyl die voering aan die binnekant daarvan dieselfde kleur is as die belangrikste metaal op die skild. Die wrong bevat dieselfde kleure as die dekkleed. Indien 'n helmkroon gebruik is, is dit, tensy anders beskryf, die gebruiklike fleuronkroon en hoef dit daarom nie afsonderlik beskryf te word nie, maar wei gemeld word.

Historiese familiewapens kan in 2 kategorieë verdeel word, en die indeling is van belang vir Suid-Afrikaners omdat sowat die helfte van die Blanke bevolking van Nederlandse afkoms is. Daar is die wapens wat deur gesaghebbendes in die naam van die vors toegeken is en wat gewoonlik die adellikheid of die belangrike posisie van die eienaar aangedui het. Dan is daar die sogenaamde burgerlike wapens, wat dikwels ontstaan het in Ian de waar die heerser se mag nie baie sterk was nie, of soos in Nederland waar die burgerlike en handelsklasse ŉ sterk posisie ingeneem het. 

Laasgenoemde wapens is nie deur die heersers erken nie en was ook nie 'n teken van adellike afkoms of verbintenis nie, hoewel dit tog gewoonlik 'n aanduiding van status was. Daar is families in Suid-Afrika wat wel op sodanige wapens aanspraak kan maak en wat die wapens al eeue lank gebruik. Ongelukkig kom dit dikwels voor dat baie van die sogenaamde familiewapens wat in Suid-Afrika in omloop is, nie bewys kan word as behorende tot die familie wat dit gebruik nie. Die rede hiervoor is dat baie van die wapens eers in die veertigerjare ontstaan het en dus nie as historiese wapens beskou kan word nie. Na die Britse besetting in 1806 het die inwoners van die Kaap toestemming gekry om hulle wapens by die College of Arms in Londen te registreer. (Die College of Arms is in 1484 deur Richard III gestig.) Enige persoon kon toe aansoek doen om 'n familiewapen amptelik te registreer, hoewel daar nie juis baie Suid-Afrikaners was wat van die geriewe gebruik gemaak het nie. Die reëling het tot in 1961 met Republiek-wording gegeld. Voor 1961 het 'n behoefte aan ŉ amptelike heraldiese instelling in Suid-Afrika al bestaan. 'n Komitee is in die vyftigerjare aangestel om die saak te ondersoek en het aanbeveel dat 'n amptelike heraldiese instelling geskep word. In 1963 is die Buro vir Heraldiek in die lewe geroep. Dr. Coenrad Beyers is as die eerste Staatsheraldikus aangestel. Die Buro is deel van die Departement van Nasionale Opvoeding en ressorteer administratief onder die Direkteur van Argiewe. Die taak van die Buro is om wapens te keur en te registreer. Wapens word meestal deur munisipaliteite, skole en klubs geregistreer, maar ŉ hele aantal persoonlike (familie-) wapens is ook al by die Buro geregistreer. Geregistreerde wapens geniet regsbeskerming teen ongemagtigde gebruik. Benewens die registrasie van wapens kan die

Buro ook voornemende wapenvoerders behulpsaam wees met die ontwerp van hul eie wapens. Daar bestaan 'n algemene wanopvatting dat 'n "familiewapen" aan alle persone met dieselfde van behoort. Dit is 'n grondbeginsel van die heraldiek dat 'n wapen aan ŉ bepaalde persoon toegeken word en nie aan 'n familie as geheel nie. Slegs die oorspronklike wapenvoerder en sy regstreekse afstammelinge (in die manlike lyn) het ŉ regmatige aanspraak op die wapen. 

AI voer iemand anders dieselfde van, kan hy nog nie op die betrokke wapen aanspraak maak nie, tensy hy kan bewys dat hy 'n regstreekse afstammeling van die oorspronklike draer van die historiese wapen is. Dit beteken dat indien iemand ŉ wapen wit bekom sonder dat ŉ historiese wapen bestaan waarop hy aanspraak kan maak, hy by die Bure vir Heraldiek aansoek kan doen om die ontwerp van 'n nuwe wapen. Vir die registrasie van ŉ wapen moet 'n skriftelike aansoek by die Buro ingedien word. 

Die Staatsheraldikus gaan die wapen na om te verseker dat dit registreerbaar is. Die tegniese aspekte word deur die Staatsheraldikus, bygestaan deur die Heraldiekkomitee, nagegaan, terwyl die heraldiese beleid deur die Raad vir Heraldiek neergelê word. 

Nadat die ingediende ontwerp in beginsel vir registrasie goedgekeur is, word die heraldiese beskrywing van die wapen in die Staatskoerant gepubliseer. Indien geen besware teen die wapen ingebring word nie, word die registrasie daarvan gepubliseer. 'n Sertifikaat met die wapen in kleur en die heraldiese beskrywing van die wapen word dan aan die aansoeker uitgereik. Die wapen van Suid-Afrika het sedert sy oorspronklike ontwerp in 1910 al 3 maal verander. Die eerste wapen is in 1910 vir die Unie van Suid-Afrika ontwerp. 

Die tweede ontwerp is in 1932 deur sir Herbert Baker en Kruger Gray gedoen en sou in die Suid-Afrika-Huis in Londen gebruik word. Die tweede ontwerp was meer dekoratief en ook meer gewild as die eerste ontwerp. Die derde wapen is 'n moderne weergawe van die eerste 2 en is deur die Buro vir Heraldiek geteken. 'n Ontwerp wat op die tekening gegrond was, is in die Republiekfees van 1971 gebruik.




</doc>
<doc id="83786" url="https://af.wikipedia.org/wiki?curid=83786" title="Edward Elgar">
Edward Elgar

Sir Edward William Elgar, 1ste Baronet, (* 2 Junie 1857, † 23 Februarie 1934) was 'n Engelse komponis wat veral met sy orkeswerke, waaronder die "Enigma Variations", marsmusiek soos die "Pomp and Circumstance Marches", concertos vir viool en tjello, twee simfonieë, koorwerke (waaronder "The Dream of Gerontius"), kamermusiek en liedere bekendheid verwerf het. Baie van sy werke maak deel uit van die Britse en internasionale repertoire van klassieke musiek. Elgar is in 1904 deur koning Edward VII tot ridder geslaan.
In 1924 is hy as "Master of the King's Music" benoem ('n besondere pos in die koninklike huishouding).

Alhoewel na Elgar dikwels as tipies Engelse komponis verwys word, is hy hoofsaaklik deur musikale strominge van vastelandse Europa beïnvloed. Elgar het homself as buitestaander beskou, nie net in musikale opsig nie, maar ook in sosiale. Terwyl musikale kringe deur akademici oorheers is, het hy self geen formele opleiding gehad nie en hom as komponis volledig deur eie studie gevorm. As lidmaat van die Rooms-Katolieke Kerk is hy in sommige Brits-Protestantse kringe met argwaan bejeën. Ook was hy in die baie klasbewuste samelewing van Victoriaanse en Edwardiaanse Brittanje uiters gevoelig oor sy eie nederige afkoms, selfs nadat hy wye erkenning as komponis geniet het. 
Elgar het nogtans in 1889 met Caroline Alice Roberts, die dogter van 'n Britse senior offisier getrou wat hom in sowel musikale asook sosiale opsig geïnspireer het. Maar eers in sy veertigs was Elgar werklike sukses as komponis beskore toe sy musikale werk - ná 'n reeks komposisies wat slegs tot 'n mindere mate erkenning geniet het - met sy "Enigma Variations" in 1899 skielik in Groot-Brittanje en oorsee gewild geword het.

Die "Variations" is in 1900 opgevolg deur "The Dreams of Gerontius", 'n koorwerk wat op 'n Rooms-Katolieke teks baseer en in Anglikaanse kerkkringe nie gretig ontvang is, maar desondanks in Brittanje en die buiteland ingang tot die kernrepertoire gevind het. Elgar se latere godsdienstige vollengte-koorwerke is goed ontvang, alhoewel hulle nie deel van die standaardrepertoire geword het nie. Die eerste van sy "Pomp and Circumstances"-marse (1901) is daarenteen orals in die Engelssprekende wêreld welbekend.

In sy vyftigs het Elgar 'n simfonie en 'n vioolconcerto gekomponeer wat baie groot sukses behaal het. Sy tweede simfonie en sy tjelloconcerto was nie dieselfde sukses beskore nie en is eers taamlik laat in Britse orkesters se standaardrepertoire opgeneem. In sy latere jare het Elgar se musiek veral by Britse gehore aanklank gevind. Ná sy afsterwe het sy komposisies 'n generasie lank gewildheid ingeboet, maar 'n reeks nuwe opnames van sy werke het in die 1960's weer groter belangstelling in sy musiek gewek. Sommige van sy werke geniet groot aandag in die buiteland, maar dit is die Verenigde Koninkryk waar sy musiek die meeste gespeel word.

Elgar is as die eerste komponis beskryf wat grammofoonplate as nuwe musikale medium aanvaar het. Tussen 1914 en 1925 het hy 'n reeks plate-opnames van sy werke self gedirigeer. Die invoering van mikrofone in 1925 het meer akkurate klankopnames en musiekreproduksie moontlik gemaak en was vir Elgar rede en aansporing genoeg om nuwe plate-opnames van die meeste van sy belangrikste orkeswerke asook van uittreksels van "The Dream of Gerontius" te maak.

Die afsterwe van sy vrou Alice op 7 April 1920 het Edward Elgar gebroke gelaat. In die laaste veertien jaar van sy lewe het slegs 'n handjievol kleiner werke uit sy pen gevloei, waaronder die "Severn Suite", die "Nursery Suite", enkele klavierstukke, liedere en orkestrale transkripsies. Sy twee laaste groot komposisies, 'n opera en 'n simfonie, het nie verder gevorder as fragmente nie. Die opera "The Spanish Lady", wat hy in 1929 begin komponeer het en waarvoor Sir Barry Jackson, direkteur van die "Malvern Festival", die libretto bygedra het, baseer op Ben Jonson se toneelstuk "The Devil is an Ass".

Elgar se derde simfonie, wat hy in opdrag van die "BBC" gekomponeer het, was nog ver van klaar toe die komponis in Februarie 1934 aan kanker oorlede is. Elgar se onvoltooide manuskrip met 127 bladsye het sindsdien ruimte gelaat vir baie spekulasies, maar toe die komponis, skrywer en kritikus Anthony Payne die fragmente in 1972 vir die eerste keer bestudeer het, het die musiek se "krag en vitaliteit" hom daarvan oortuig dat Elgar besig was om 'n laat meesterwerk te skep. Payne het die materiaal in opdrag van "BBC Manchester" vir 'n ateljeekonsert van die "BBC Philharmonic Orchestra" bewerk. Nadat dit in 1995 met sukses opgevoer is, het Elgar se erfgename hul toestemming vir 'n volledige rekonstruksie van die simfonie deur Anthony Payne verleen. Dit is vir die eerste keer op 15 Februarie 1998 deur die "BBC Symphony Orchestra" onder leiding van Andrew Davis in Londen se "Royal Festival Hall" opgevoer.



</doc>
<doc id="83788" url="https://af.wikipedia.org/wiki?curid=83788" title="Hoendervleis">
Hoendervleis

Hoendervleis is die vleis afkomstig van 'n hoender. Dit is die vleissoort wat die meeste geëet word ter wêreld. Hoender word as deel van 'n maaltyd soos middagete of aandete geëet. Dikwels is dit ook 'n spesialiteit in 'n restaurant of tydens feesdae soos Paasfees en Kersfees. Hoendervleis word, net soos die vleis van ander pluimvee (voëls), witvleis genoem. Dit is in teenstelling met die rooivleis van soogdiere.

Hoendervleis kan op baie maniere voorberei word as voedsel, byvoorbeeld gerooster, op 'n braaier, gebak of gekook met allerlei kruie en speserye, selfs gekook in sop.


Salmonella kom gereeld op rou hoender voor, daarom is dit baie belangrik dat hoender altyd goed gaargemaak word en beslis nie rooi dele toon nie.

As gevolg van hierdie risiko's staan daar op die etiket van pluimveevleis in Europa 'n waarskuwing met die volgende teks:


</doc>
<doc id="83789" url="https://af.wikipedia.org/wiki?curid=83789" title="Seekos-allergie">
Seekos-allergie

Seekos-allergie is 'n tipe voedselallergie. Dit is 'n hipersensitiwiteit vir voedingstowwe (of moontlik allergene) uit skulpvis, skubvis of skaaldiere. Dit veroorsaak dan 'n oorreaksie van die immuunstelsel, wat vir miljoene mense tot ernstige gesondheidsimptome kan lei, insluitend anafilaktiese skok. Die Asma- en Allergiestigting van Amerika (AAFA) beraam dat die meerderheid van voedselallergie-pasiënte, kinders en volwassenes is met 'n seekos-allergie. Dit kom hoofsaaklik (maar nie uitsluitlik nie) by volwassenes voor.

Allergiese reaksies kan voorkom wanneer die gevoelige persoon die allergeenstof inneem, òf deur die blootstelling aan dampe wat voortspruit uit kook van seekos, òf selfs slegs voorbereiding of hantering.

Seekos-allergieë kan gewoonlik behandel word met 'n uitsluitingsdieet en waaksaamheid om voedsel te vermy wat met skulpvis- of visbestanddele en/of visolies besmet is. In ernstige gevalle kan 'n geval van seekos-allergie lei tot 'n anafilaktiese reaksie, wat 'n noodgeval is en onmiddellike mediese aandag benodig. Dit word behandel met adrenalien (Am: Epinefrien), wat met 'n EpiPen toegedien kan word.



</doc>
<doc id="83790" url="https://af.wikipedia.org/wiki?curid=83790" title="Koffiewinkel">
Koffiewinkel

Koffiehuis of koffiewinkel is verwante terme vir 'n instelling wat hoofsaaklik koffie en ander warm drankies bedien. Café of kafee kan verwys na 'n koffiehuis, kroeg, teekamer, 'n klein en goedkoop restaurant, vervoerkafee, of ander gemaklike eet-en-drink plek, afhangende van die kultuur. 'n Koffiehuis deel 'n paar van dieselfde kenmerke met 'n kroeg of restaurant, maar dit is anders as 'n kafeteria. Soos die naam aandui, fokus 'n koffiehuis op die verskaffing van koffie en tee asook ligte verversings. Baie koffiehuise in die Midde-Ooste, en in Wes-Asiatiese immigrantdistrikte in Westerse lande, bied Shisha (nargile in Turks en Grieks) aan, 'n gegeurde tabak gerook deur 'n hookah. Espresso bars is 'n tipe koffiehuis wat spesialiseer in die bediening van espresso en espresso-gebaseerde drankies.

Vanuit 'n kulturele oogpunt, dien koffiehuise veral as sentrums vir sosiale interaksie: die koffiehuis bied aan sy sosiale lede 'n plek om te vergader, gesels, skryf, lees, mekaar te vermaak, of tydverwyl, hetsy individueel of in klein groepies van twee of drie persone. 'n Koffiehuis dien dus as 'n informele klub vir sy gereelde lede.


</doc>
<doc id="83792" url="https://af.wikipedia.org/wiki?curid=83792" title="André Stander">
André Stander

André Stander (1946 – 13 Februarie 1984) was 'n Suid-Afrikaanse polisieoffisier en 'n bankrower. Hy het as 'n kaptein by die polisiestasie in Kempton Park gewerk. In die 1970's begin hy om banke te beroof. Hy was in die media bekend as die leier van die Stander-bende en was berug vir die gewaagde wyse waarop hy misdade gepleeg het. Soms het hy banke oor sy middagete beroof, en is dikwels as 'n ondersoekbeampte na dieselfde toneel terug.

André Stander word 'n polisieman nadat hy matriek druip, en vorder fluks deur die range. Sy pa was 'n gesiene man en 'n generaal by die Suid-Afrikaanse Departement van Korrektiewe Dienste. Hy het twee keer met Leonie (Bekkie) getrou. Sy neem haar eie lewe weens depressie in Oktober 1992, etlike jare na Stander se dood.

Stander pleeg sy eerste bankroof in 1977. Hy vlieg op 'n afdag van Johannesburg na Durban, vermom homself, huur 'n motor en versoek dat die kassiere sy sak vol geld pak. Daarna sê hy dankie en stap doodluiters uit voordat enigiemand iets agterkom. Dit het later 'n gewoonte geraak en 'n veiligheidswag het op 'n keer selfs die deur vir hom oopgehou terwyl hy uitloop.

Later praat hy sy mond verby terwyl hy dronk is. Hy spog oor sy 40 rooftogte by 'n vriend en voormalige spioen van die Buro vir Staatsveiligheid, Corrie van Deventer. Van Deventer agtervolg hom en in Januarie 1980 sien hulle hoe Stander iets uit ’n motor op die Johannesburgse lughawe haal. Die volgende oggend is daar weer ’n bankroof in Durban. Met sy terugkeer vind die polisie R4 000 en 'n vuurwapen in sy koffer. Stander is summier in hegtenis geneem.

Op 6 Mei 1980 word Stander tot 75 jaar gevangenisstraf gevonnis. Sommige van die vonnisse moes gelyktydig uitgedien word en hy sou effektief 17 jaar sit. In die tronk ontmoet Stander twee prisoniers, Allan Heyl en Patrick Lee McCall. Op 11 Augustus 1983 word Stander en McCall, saam met vyf ander prisoniers, vanaf die Zonderwater-gevangenis vir 'n fisioterapie-afspraak geneem. Hier oorval Stander en McCall die fisioterapeut en ontsnap. Die ander gevangenes het geweier om aan die ontsnapping deel te neem en het agtergebly. Stander en McCall keer op 31 Oktober 1983 terug na Zonderwater om Heyl, wat met 'n vaktoets besig was, vry te stel. Vanaf die datum tot die einde van Januarie 1984 het die drie saam banke beroof. Die media het die driemanskap die Stander-bende gedoop.

McCall is op 30 Januarie 1984 dood na 'n klopjag op die bende se wegkruipplek in Houghton. Hy het nog gelê en slaap toe die polisie die huis omsingel en skokgranate deur die vensters gooi. Een van die granate het langs hom op die matras geval, wat hy toe opgeraap en teruggegooi het. Hy pleeg selfmoord deur homself te skiet voordat hy gearresteer kon word.

Heyl vlug na Griekeland, daarna na Engeland, dan Spanje en uiteindelik terug na Engeland. Hier is hy gevang, verhoor en vir 9 jaar gevonnis vir roof en ander vuurwapen-verwante oortredings. Na sy vonnis in die Verenigde Koninkryk word hy na Suid-Afrika uitgelewer, waar hy tot 'n verdere 33 jaar gevangenisstraf gevonnis is. Hy is op 18 Mei 2005 op parool vrygelaat.

Terwyl die polisie op McCall se spoor in Suid-Afrika was, was Stander in Fort Lauderdale, Florida in die Verenigde State van Amerika. Hier probeer hy om vasmeerplek vir sy bende se onlangs aangeskafte seiljag, die "Lilly Rose" te bekom. Die seiljag was bedoel vir hulle finale ontsnapping sodra hulle genoeg geld gehad het.

Terwyl Stander in die Verenigde State was, is internasionale lasbriewe vir sy inhegtenisneming uitgereik. Stander skep vir homself 'n vals identiteit, die van 'n Australiese skrywer genaamd "Peter Harris" en vervals sy paspoort en rybewys. Hierna besoek hy 'n tweedehandse motorhandelaar en koop 'n Ford Mustang by die verkoopsman, Anthony Tomasello. Op 10 Februarie 1984 trek die polisie Stander af en neem hom in hegtenis vir die bestuur van 'n ongeregistreerde voertuig. Hy oorhandig sy ID-boekie aan die polisie, wat dit as 'n vervalsing identifiseer en konfiskeer, maar laat hom vry omdat hulle sy storie oor sy identiteit glo.

Na sy vrylating, dieselfde aand, is hy na die polisie se skut en steel sy Mustang van die polisie af terug. Die volgende oggend besoek by dieselfde tweedehandse motorhandelaar, en vra die verkoopsman om die motor 'n ander kleur te sproeiverf. Die handelaar, Tomasello het pas die storie oor die Stander-bende in 'n plaaslike koerant gelees. Hy stem in om Stander te help, neem sy inligting, en bel sy prokureur nadat Stander die perseel verlaat. Tomasello se prokureur adviseer hom om die polisie onmiddellik in kennis te stel.

Die polisie se taktiese eenheid omsingel Stander se woonstel, maar by was nie tuis nie. Hy het vir homself 'n fiets aangeskaf wat hy gebruik het terwyl sy voertuig oorgeverf word. Nadat hy per fiets na sy woning terugkeer, herken 'n polisiebeampte, Michael van Stetina, hom en probeer hom stop. Hy gee aanvanklik oor, maar spring dan op en neem die polisieman se haelgeweer van hom af en 'n skoot word in die proses afgevuur. Die polisieman retireer tot teenaan 'n heining, sy eie geweer nou op hom gerig. Hy pluk sy .38-pistool uit en skiet Stander vier keer. Stander val op die woonstelkompleks se oprit neer. Stetina ontbied 'n ambulans en probeer noodhulp toepas. Hy bloei egter dood voordat die ambulans daar opgedaag.



</doc>
<doc id="83797" url="https://af.wikipedia.org/wiki?curid=83797" title="Impalalelie">
Impalalelie

Die Impalalelie ("Adenium multiflorum") is 'n kremetartagtige, klein boompie wat voorkom vanaf die noorde van KwaZulu-Natal tot in Zimbabwe en Mosambiek. Die boom het opvallende, helderkleurige, trompetvormige blomme. Die boom produseer wit melksap en dra vir 'n kort tydjie glasende blare.




</doc>
<doc id="83800" url="https://af.wikipedia.org/wiki?curid=83800" title="Curtisiaceae">
Curtisiaceae

Curtisiaceae is die Assegaai-familie wat hoort tot die orde "Cornales". Die familie is endemies aan Suider-Afrika en bestaan uit slegs twee boomspesies. Kenmerke van die familie is die teenoorstaande blare, klein immergroen blomme in eindstandige bondels en klein vrugte met min vrugvleis.






</doc>
<doc id="83801" url="https://af.wikipedia.org/wiki?curid=83801" title="Grammofoon">
Grammofoon

Die grammofoon (afgelei van Grieks γράμμα "gramma" "letter, skrif" en φωνή "phōnē" "stem, klank, geluid") of platespeler is 'n toestel vir die weergawe van klank wat tevore op 'n plaat (aanvanklik ook 'n rol of silinder) opgeneem is. Plate, wat op grammofone gespeel word, bevat opnames wat in golfvorm op 'n roterende skyf (oorspronklik 'n silinder) ingegraveer is. Terwyl die skyf roteer, loop 'n naald oor die plaat en trek die golfvorm na. Sy vibrasies gee die klankgolwe weer wat oorspronklik opgeneem is. Die naald is aan 'n arm vasgemaak, terwyl 'n groot horing as versterker gebruik word. Aan die begin van die 20ste eeu het grammofone speel- en musiekdose verdring.

Die fonograaf, wat in 1877 deur Thomas Edison (1847-1931) ingevoer is, was die historiese voorloper van die grammofoon. Terwyl ander uitvinders toestelle vir die opname van klank ontwikkel het, was die fonograaf die eerste toestel waarmee klank sowel opgeneem asook weergegee kon word. Edison se fonograaf het klank op 'n silinder vasgelê wat in tinfoelie toegedraai is. Alexander Graham Bell se "Volta Laboratory" het in die 1880's verskeie tegniese verbeteringe aan Edison se fonograaf aangebring, waaronder die gebruik van kartonsilinders wat met was oortrek is. 'n Metaalpen het kronkelend oor die silinder geloop. 

Die tegniese oorgang van fonograwe tot grammofone is in 1887 deur die Duitse uitvinder Emil Berliner (1851-1929) bewerkstellig. Die patent vir sy toestel, wat hy grammofoon genoem en as handelsmerk laat beskerm het (alhoewel dit gaandeweg as generiese naam vir alle soortgelyke toestelle gebruik is), word as die meganiese voorloper van moderne elektriese platespelers beskou. Vroeë grammofone was handgedrewe, maar nadat elektrisiteit in die vroeë 20ste eeu vir steeds meer huishoudings beskikbaar was, is vanaf die 1920's ook elektriese grammofone vervaardig.

Berliner het ook die grammofoonplaat ontwikkel - 'n plat tweekantige skyf met groewe wat 'n Archimedesspiraal gevorm en van die buitekant na binne geloop het. Aanvanklik is sink as materiaal gebruik. In teenstelling met silinders was plate baie geskik vir massavervardiging. Die skellakplate van die laat 19de en vroeë 20ste eeu is later deur vinielplate vervang. Ook aan die grammofoon is gaandeweg tegniese verbeteringe aangebring waardeur die draaiskyf en magnetiese naald (wat as aandrywer dien) asook die klankweergawe en effenaar geoptimaliseer is.

Grammofoonplate was regdeur die 20ste eeu een van die oorheersende formate vir analoë klankopnames, maar is vanaf die middel van die tagtigerjare deur die kompakskyf en ander digitale formate verdring. As nisprodukte word plate en platespelers ook in die vroeë 21ste eeu steeds vervaardig.


Geskiedenis van die grammofoon

Fotogalerye met historiese grammofone


</doc>
<doc id="83804" url="https://af.wikipedia.org/wiki?curid=83804" title="Adrenalien">
Adrenalien

Adrenalien (ook bekend as epinefrien of 4,5-β-trihydroxy-N-methylphenethylamine) is 'n hormoon en 'n neurotransmitter. Adrenalien het baie funksies in die liggaam: dit reguleer hartklop, bloedvat- en lugwegdeursnee, asook metaboliese skofte. Die skielike vrystelling van adrenalien is 'n belangrike komponent van die veg-of-vlug reaksie van die simpatiese senuweestelsel.

In chemiese terme is adrenalien een van 'n groep van monoamiene, genaamd die katesjolamiene. Dit word vervaardig in 'n paar neurone van die sentrale senuweestelsel, en in die chromafienselle van die adrenale medulla, vanuit die aminosure fenielalanien en tirosien.

As gevolg van sy aarvernouende (vasokonstriksie) effek is adrenalien die middel van keuse vir die behandeling van anafilakse. Allergie pasiënte wat immunoterapie benodig, kan 'n adrenalienspoel ontvang voordat die allergeenuittreksel geadministreer word, dit veroorsaak dan 'n verlaging in die immuunreaksie op die toegediende allergeen.

As gevolg van verskillende uitdrukkings van α1 of β2 reseptore, afhangende van die pasiënt, kan toediening van adrenalien bloeddruk verhoog of verlaag, afhangende van die vraag of die netto toename of afname in perifere weerstand kan die balans van die positiewe inotrope en chronotrope effekte van adrenalien op die hart-effekte wat verhoog die kontraktiliteit en koers, onderskeidelik, van die hart.

Die normale dosis vir onderhuidse (SC: "sub cutaneous") of binnespierse (IM: "intra muscular") inspuiting is 0,3-0,5 ml van die 1:1000 sterkte preparaat. Dit is op die mark beskikbaar as EpiPen®.


</doc>
<doc id="83805" url="https://af.wikipedia.org/wiki?curid=83805" title="Bosrooimelkhout">
Bosrooimelkhout

Die Bosrooimelkhout ("Mimusops obovata") is 'n boom wat voorkom noord van Oos-Londen tot in die Lebomboberge. Die boom is inheems aan Suid-Afrika, Eswatini en Mosambiek

Die boom groei hoofsaaklik in laagliggende woude maar ook in bosveld of rotsagtige habitatte. Die boom het dun, leeragtige elliptiese blare met 'n blaarrand wat effens na onder inrol.




</doc>
<doc id="83807" url="https://af.wikipedia.org/wiki?curid=83807" title="Maalvleis">
Maalvleis

Maalvleis word gewoonlik gemaak van beesvleis of varkvleis, maar ook van skaapvleis en wild. 'n Mengsel van vleis is ook moontlik en word gereeld só in boerewors gebruik. Maalvleis word gemaak deur vleisblokkies of vleisrepe in 'n vleismeul deur 'n matrysplaat met verskeie gaatjies te druk. Daar is darem 'n skerp viervlerkige lem wat die vleis opkerf, terwyl die meul gedraai word, voor dit by die matrys uitkom. 

Gemaalde vleis se oorsprong is as 'n resproduk, bestaande uit klein stukkies vleis wat oorgebly het met die slagproses saam met vet- en bindweefselreste. Dit snyafval is dan in kleiner stukkies gekap en opgemaal.

Deesdae word maalvleis, weens die verhoogde aanvraag, deels gemaak van 'n beter gehalte vleis.

Die standaarde vir die vetinhoud van maalvleis is bv. in Nederland vasgelê in die "Warenwetbesluit Vleis, gekap en vleisprodukte". Beesmaalvleis mag tot 25 gram vet per 100 gram vleis bevat, maer beesmaalvleis tot 15 gram. Vir steak-tartar geld 'n maksimum van 10 gram per 100 gram. 

Maalvleis is in Nederland ook te koop onder die naam half-om-half, dit wil sê dit bestaan deels uit bees- en deels uit varkmaalvleis​​. 'n Variant kom by sommige Islamitiese slagters voor, hulle verskaf 'n mengsel van bees- en lamsmaalvleis, aangesien hulle uit geloof geen varkprodukte mag eet nie.

Gemaalde vleis word veral gebruik in bredies, stowes en vir die maak van frikkadelle, vleisbrood en hamburgers. Die Amerikaanse kombuise is bekend vir hul Salisbury-steak, wat uit maalvleis bestaan.



</doc>
<doc id="83808" url="https://af.wikipedia.org/wiki?curid=83808" title="Fort Lauderdale">
Fort Lauderdale

Fort Lauderdale /ˌfɔərt ˈlɔːdərdeɪl/ is 'n stad in Florida in die Verenigde State van Amerika. Die stad lê 37 km (23 myl) noord van Miami aan die kus van die Atlantiese Oseaan. In 2010 het dit 'n bevolking van 165 521 inwoners gehad. Dit is die setel van die 'Broward County' en die hoofstad van die Suid-Florida Metropolitaanse Gebied, wat volgens die 2010-senseus 5 564 635 inwoners het.

Fort Lauderdale is 'n gesogte toeristebestemming. In 2006 het die stad 10.35 miljoen besoekers gelok. Dit word soms die ""Venesië van Florida"" genoem, vanweë die stad se uitgebreide en ingewikkelde waterkanale. Volgens die statistieke van 2006 het die plek 42 000 seilbote en 100 marinas en skeepswerwe. Dit het spierwit stande met verskeie restaurante, kroeë en nagklubs.

Fort Lauderdale is vernoem na 'n reeks forte wat die Verenigde State gedurende die Florida-oorlog (van 1835 tot 1842) gebou het. Hierdie forte is na majoor William Lauderdale vernoem, die bevelvoerder van die afdeling wat die eerste fort gebou het. Die stad het eers 50 jaar later, na die einde van die konflik begin ontwikkel. Daar was drie forte met die naam "Fort Lauderdale"; die eerste by die vurk van die "New River", die tweede by "Tarpon Bend" langs die "New River" tussen "Colee Hammock" en "Rio Vista", en die derde naby die "Bahia Mar Marina".

Die Suid-Afrikaanse polisieoffisier en 'n bankrower, André Stander is op 13 Februarie 1984 in Fort Lauderdale doodgeskiet.




</doc>
<doc id="83809" url="https://af.wikipedia.org/wiki?curid=83809" title="Wildsvleis">
Wildsvleis

Wildsvleis is vleis van 'n dier gejag vir voedsel; die dier word normaalweg nie makgemaak nie. Wild word ook gejag vir sport en ontspanning. Dit word as 'n eeu-oue kuns beskou om 'n wildsbok te agtervolg, te bekruip en dit met 'n goedgeplaasde skoot dood te skiet, hetsy met 'n geweer of 'n pyl-en-boog.

Die tipe en omvang van die diere vir kos gejag, wissel in verskillende dele van die wêreld. Dit word beïnvloed deur die klimaat, wildverskeidenheid, plaaslike smaak en plaaslik aanvaarde menings oor wat kán of kan nié wettig gejag word. Soms word 'n onderskeid ook getref tussen rasse en spesies van 'n bepaalde dier, soos 'n wilde of mak kalkoen.

Vis is uitgesluit van die benaming, en vis wat gevang word vir ontspanning word na verwys as sportvis of hengelvis.

In die meeste lande word wildsoorte geklassifiseer, insluitend wetlike vereistes met betrekking tot lisensies vir die jag van óf kleinwild of grootwild. Kleinwild sluit klein diere, soos hase, fisante, ganse of eende in. 'n Enkele kleinwildlisensie kan al die klein wildsoorte dek en is onderworpe aan jaarlikse sakgrense.

Grootwild sluit wildsbokke in soos koedoes, blesbokke, impalas, kameelperde, rendiere, en ook buffels en bere. Hulle is dikwels onderhewig aan individuele lisensiëring waar 'n afsonderlike lisensie vereis word vir elke individuele dier gejag. Grootwild as 'n term word soms uitruilbaar gebruik vir verskeie grootwildsoorte, hoewel dit meestal verwys na die groot soogdiere van Afrika (soos olifante en renosters) wat hoofsaaklik gejag word vir hul trofeë, en nie vir kos nie.

In Midde-Afrika word wilde diere gejag vir hul vleis, dit word "bosvleis" ( "bush meat") genoem; sien die artikel vir meer inligting oor hierdie bedryf in die ekonomie (vir persoonlike gebruik en vir geld) en die reg (insluitend oorbenutting en onwettige uitvoere).

Diere gejag vir bosvleis sluit in, maar is nie beperk nie tot:

Sommige van hierdie diere is bedreigde spesies of word andersins beskerm, en dit is dus onwettig om hulle te jag.

In Afrika, waar diere gejag word vir hul velle en ivoor, word dit na verwys as grootwildjag (of selfs erger, "stroping").

Sien ook die wetlike definisie van wild in eSwatini.

Suid-Afrika het 62 jagvoëlsoorte, wat tarentale, fisante, patryse, kwartels, sandpatryse, eende, ganse, snippe, poue en korhane insluit. Sommige van hierdie spesies word nie meer gejag nie, en van die 44 inheemse voëls wat potensieel in Suid-Afrika gejag mag word, benodig slegs drie, naamlik die Geelkeelsandpatrys, Delegorgues duif en die Dwerggans spesiale beskerming.

Van die oorblywende 41 spesies, het 24 se getalle en verspreiding in die laaste 25 jaar verbeter. Die status van 14 spesies verskyn onveranderd, met onvoldoende inligting wat beskikbaar is vir die oorblywende drie spesies.

Sodra dit verkry is, moet wildsvleis dadelik verwerk word. Die metode van verwerking hang af van die wildspesie en sy grootte. Kleinwild en voëls kan eenvoudig na die huis gedra word en afgeslag word. Grootwild soos bokke moet vinnig bewerk word deur die verwydering van die ingewande in die veld, terwyl baie groot diere soos elande gedeeltelik afgeslag word in die veld a.g.v. die probleme met die ongeskonde verwydering van die karkasse uit hul habitat. Kommersiële verwerkers hanteer dikwels wildsbokke wat geskiet is tydens die jagseisoen, soms ook slaghuise of supermark vleismarkte. Anders sal die jagter die afslag en verdere bewerking self moet behartig. Die karkas word koel gehou om bederf te voorkom.

Tradisioneel was die gebruik gewees om wildsvleis buite te laat hang totdat dit "hoog" en winddroog was, d.w.s. nader 'n staat van ontbinding. Maar dit dra by tot die risiko van bederf of besmetting deur vlieë. Kleinwild kan heel verwerk word; na dit skoongemaak, afgeslag of ontveer is. Dit is dadelik gereed om gekook te word, hoewel hulle eers in boude en blaaie gesny kan word. Grootwild moet verwerk word deur tegnieke wat algemeen beoefen word deur kommersiële slagters.

Gewoonlik word wild op dieselfde manier as ander vleis gaargemaak. Omdat sommige wildsvleis maerder is as winkelgekoopte beesvleis, is die oorgaarmaak daarvan 'n algemene fout wat vermy kan word indien dit korrek voorberei word. Dit word soms gebraai of stadig gekook met klamhitte-metodes om die vleis sagter te maak, aangesien sommige wild geneig is om taaier te wees as plaas-geproduseerde vleis. Ander metodes van malsing (sagmaak) sluit marinering in, sowel as die maak van 'n wildspastei of kook in 'n bredie. Vleis van veral groter wildsbokke leen hul natuurlik uitstekend vir die maak van heerlike wildsbiltong, veral gedurende die koeler wintermaande.


</doc>
<doc id="83811" url="https://af.wikipedia.org/wiki?curid=83811" title="Golden Globe">
Golden Globe

Die Golden Globes is Amerikaanse pryse wat sedert 1944 deur die 93 lede van die Hollywood Foreign Press Association (HFPA) toegeken word vir uitnemendheid in rolprente en op televisie, plaaslik en internasionaal. Die jaarlikse formele seremonie waarop die pryse toegeken word, is ’n belangrike deel van die rolprentwese se prysseisoen, wat eindig met die jaarlikse Oscar-toekenningsaand.

Die 76ste Golden Globe-toekenningsaand, wat uitnemendheid in 2018 vereer het, is op 6 Januarie 2019 in die Beverly Hilton Hotel in Beverly Hills, Kalifornië, gehou. Dit vind sedert 1961 hier plaas.


Sedert 1956:



</doc>
<doc id="83814" url="https://af.wikipedia.org/wiki?curid=83814" title="Zonderwater-gevangenis">
Zonderwater-gevangenis

Die Zonderwater-gevangenis is 'n tronk in Cullinan, 10 km buite Rayton in Gauteng, Suid-Afrika. Dit word deur die Suid-Afrikaanse Departement van Korrektiewe Dienste bestuur. Sommige van Suid-Afrika se mees
berugte gevangenes in die geskiedenis is hier aangehou.

Bekendes wat hier aangehou is sluit in:



</doc>
<doc id="83815" url="https://af.wikipedia.org/wiki?curid=83815" title="1ste Golden Globe-toekenningsaand">
1ste Golden Globe-toekenningsaand

Die 1ste Golden Globe-toekenningsaand, wat uitnemendheid in die rolprente van 1943 vereer het, is laat in Januarie 1944 by 20th Century Fox se ateljee in Los Angeles, Kalifornië, gehou.


Paul Lukas – "Watch on the Rhine"

Jennifer Jones – "The Song of Bernadette"
Henry King – "The Song of Bernadette"
"The Song of Bernadette"

Akim Tamiroff – "For Whom the Bell Tolls"
Katina Paxinou – "For Whom the Bell Tolls"



</doc>
<doc id="83816" url="https://af.wikipedia.org/wiki?curid=83816" title="2de Golden Globe-toekenningsaand">
2de Golden Globe-toekenningsaand

Die 2de Golden Globe-toekenningsaand, wat uitnemendheid in die rolprente van 1944 vereer het, is laat in Januarie 1945 in die Beverly Hills Hotel in Los Angeles, Kalifornië, gehou.

Alexander Knox – "Wilson"
Ingrid Bergman – "Gaslight"
Leo McCarey – "Going My Way"

"Going My Way"

Barry Fitzgerald – "Going My Way"


Agnes Moorehead – "Mrs. Parkington"


</doc>
<doc id="83817" url="https://af.wikipedia.org/wiki?curid=83817" title="3de Golden Globe-toekenningsaand">
3de Golden Globe-toekenningsaand

Die 3de Golden Globe-toekenningsaand, wat uitnemendheid in die rolprente van 1945 vereer het, is laat in Januarie 1946 in die Knickerbocker Hotel in Los Angeles, Kalifornië, gehou.


Ray Milland – "The Lost Weekend"

Ingrid Bergman – "The Bells of St. Mary's"

Billy Wilder – "The Lost Weekend"

"The Lost Weekend"


J. Carrol Naish – "A Medal for Benny"

Angela Lansbury – "The Picture of Dorian Gray"

"The House I Live In"



</doc>
<doc id="83818" url="https://af.wikipedia.org/wiki?curid=83818" title="4de Golden Globe-toekenningsaand">
4de Golden Globe-toekenningsaand

Die 4de Golden Globe-toekenningsaand, wat uitnemendheid in die rolprente van 1946 vereer het, is op 26 Februarie 1947 in die Hollywood Roosevelt Hotel in Los Angeles, Kalifornië, gehou.

Gregory Peck – "The Yearling"

Rosalind Russell – "Sister Kenny"
Frank Capra – "It's a Wonderful Life"
"The Best Years of Our Lives" (regisseur: William Wyler)

Clifton Webb – "The Razor's Edge"

Anne Baxter – "The Razor's Edge"
"The Last Chance" (regisseur: Leopold Lindtberg)

Harold Russell – "The Best Years of Our Lives"



</doc>
<doc id="83819" url="https://af.wikipedia.org/wiki?curid=83819" title="5de Golden Globe-toekenningsaand">
5de Golden Globe-toekenningsaand

Die 5de Golden Globe-toekenningsaand, wat uitnemendheid in die rolprente van 1947 vereer het, is op 10 Maart 1948 in die Hollywood Roosevelt Hotel in Los Angeles, Kalifornië, gehou.

Ronald Colman – "A Double Life"

Rosalind Russell – "Mourning Becomes Electra"
Elia Kazan – "Gentleman's Agreement"
"Gentleman's Agreement" (Elia Kazan)

Edmund Gwenn – "Miracle on 34Th Street"


Celeste Holm – "Gentleman's Agreement"

"Life with Father", Max Steiner
"Miracle on 34Th Street", George Seaton
"Black Narcissus", Jack Cardiff

Richard Widmark in "Kiss of Death"
Lois Maxwell in "That Hagen Girl"
Dean Stockwell in "Gentleman's Agreement"

Walt Disney vir "Bambi" (Hindoestani-weergawe)



</doc>
<doc id="83820" url="https://af.wikipedia.org/wiki?curid=83820" title="6de Golden Globe-toekenningsaand">
6de Golden Globe-toekenningsaand

Die 6de Golden Globe-toekenningsaand, wat uitnemendheid in die rolprente van 1948 vereer het, is op 16 Maart 1948 gehou.

Laurence Olivier – "Hamlet"

Jane Wyman – "Johnny Belinda"
John Huston – "The Treasure of the Sierra Madre"
"Johnny Belinda" (Jean Negulesco) en "The Treasure of the Sierra Madre" (John Huston)

Walter Huston – "The Treasure of the Sierra Madre"

Ellen Corby – "I Remember Mama"

"The Red Shoes" (Brian Easdale)
"The Search" (Richard Schweizer)
"La perla" (Gabriel Figueroa)
Ivan Jandl in "The Search"

"The Search" (regisseur: Fred Zinnemann)



</doc>
<doc id="83822" url="https://af.wikipedia.org/wiki?curid=83822" title="7de Golden Globe-toekenningsaand">
7de Golden Globe-toekenningsaand

Die 7de Golden Globe-toekenningsaand, wat uitnemendheid in die rolprente van 1949 vereer het, is op 23 Februarie 1950 gehou.


Broderick Crawford – "All the King's Men"


Olivia de Havilland – "The Heiress"


Robert Rossen – "All the King's Men"

"All the King's Men" (regisseur: Robert Rossen)


James Whitmore – "Battleground"


Mercedes McCambridge – "All the King's Men"

"The Inspector General" (Johnny Green)

"Battleground" (Robert Pirosh)

"Champion" (Franz F. Planer)

"The Adventures of Ichabod and Mr. Toad" (Walt Disney)


Mercedes McCambridge in "All the King's Men"

Richard Todd in "The Hasty Heart"

"The Hasty Heart" (regisseur: Vincent Sherman)



</doc>
<doc id="83823" url="https://af.wikipedia.org/wiki?curid=83823" title="8ste Golden Globe-toekenningsaand">
8ste Golden Globe-toekenningsaand

Die 8ste Golden Globe-toekenningsaand, wat uitnemendheid in die rolprente van 1950 vereer het, is op 28 Februarie 1951 in die nagklub Ciro's in West Hollywood gehou.


José Ferrer – "Cyrano de Bergerac"

Fred Astaire – "Three Little Words"

Gloria Swanson – "Sunset Boulevard"


Judy Holliday – "Born Yesterday"

Billy Wilder – "Sunset Boulevard"

"Sunset Boulevard" (regisseur: Billy Wilder)


Edmund Gwenn – "Mister 880"


Josephine Hull – "Harvey"

"Sunset Boulevard" – Franz Waxman

"All About Eve" – Joseph L. Mankiewicz

"Cyrano de Bergerac" – Franz F. Planer

"King Solomon's Mines" – Robert L. Surtees

Gene Nelson

"Broken Arrow" (regisseur: Delmer Daves)

Gregory Peck en Jane Wyman



</doc>
<doc id="83824" url="https://af.wikipedia.org/wiki?curid=83824" title="9de Golden Globe-toekenningsaand">
9de Golden Globe-toekenningsaand

Die 9de Golden Globe-toekenningsaand, wat uitnemendheid in die rolprente van 1951 vereer het, is op 21 Februarie 1952 in die nagklub Ciro's in West Hollywood gehou.


Fredric March – "Death of a Salesman"


Danny Kaye – "On the Riviera"

Jane Wyman – "The Blue Veil"


June Allyson – "Too Young to Kiss"

Laslo Benedek – "Death of a Salesman"

"A Place in the Sun"

"An American in Paris"

Peter Ustinov – "Quo Vadis"


Kim Hunter – "A Streetcar Named Desire"

"September Affair" – Victor Young

"Bright Victory" – Robert Buckner

"Death of a Salesman" – Franz F. Planer

"Quo Vadis" – William V. Skall


Kevin McCarthy

Pier Angeli

"The Day the Earth Stood Still" – Robert Wise

Alain Resnais


Esther Williams



</doc>
<doc id="83827" url="https://af.wikipedia.org/wiki?curid=83827" title="10de Golden Globe-toekenningsaand">
10de Golden Globe-toekenningsaand

Die 10de Golden Globe-toekenningsaand, wat uitnemendheid in die rolprente van 1952 vereer het, is op 26 Februarie 1953 in die Ambassador Hotel in Los Angeles, Kalifornië, gehou.

Gary Cooper – "High Noon"


Donald O'Connor – "Singin' in the Rain"


Shirley Booth – "Come Back, Little Sheba"


Susan Hayward – "With a Song in My Heart"

Cecil B. DeMille – "The Greatest Show on Earth"

"The Greatest Show on Earth"

"With a Song in My Heart"


Millard Mitchell – "My Six Convicts"


Katy Jurado – "High Noon"

"High Noon" – Dimitri Tiomkin

"5 Fingers" – Michael Wilson

"High Noon"

"The Greatest Show on Earth" – George Barnes, J. Peverell Marley

Richard Burton – "My Cousin Rachel"

Colette Marchand – "Moulin Rouge"


Brandon deWilde – "The Member of the Wedding"

"The Greatest Show On Earth"

Francis Kee Teller


Susan Hayward en John Wayne

Walt Disney



</doc>
<doc id="83828" url="https://af.wikipedia.org/wiki?curid=83828" title="NG gemeente Amalia">
NG gemeente Amalia

Die NG gemeente Amalia is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in April 1927 en genoem na Amalia Faustman (gebore Mostert, op Stellenbosch), wie se man, ds. G.F.C. Faustman, leraar van die moedergemeente Schweizer-Reneke was van 1891 tot 1915.

Die kerkgebou is geleë in Sybrand van Niekerkstraat, Amalia. In 2013 was ds. T. Steyn die leraar toe daar 42 doop- en 108 belydende lidmate was. In 2015 was die getalle onderskeidelik 38 en 106.



</doc>
<doc id="83829" url="https://af.wikipedia.org/wiki?curid=83829" title="11de Golden Globe-toekenningsaand">
11de Golden Globe-toekenningsaand

Beste rolprent – drama: 
The Robe

Beste dokumentêr:
A Queen is Crowned

Die 11de Golden Globe-toekenningsaand, wat uitnemendheid in die rolprente van 1953 vereer het, is op 22 Januarie 1954 in die Club Del Mar in Santa Monica, Kalifornië, gehou.

"The Robe" (regisseur: Henry Koster)
"A Queen is Crowned"
Fred Zinnemann – "From Here to Eternity"
Spencer Tracy – "The Actress"
David Niven – "The Moon Is Blue"
Audrey Hepburn – "Roman Holiday"

Ethel Merman – "Call Me Madam"
Frank Sinatra – "From Here to Eternity"
Grace Kelly – "Mogambo"
"Lili" – Helen Deutsch
(Drie wenners)
(Drie wenners)
"Little Boy Lost" (regisseur: George Seton)
Walt Disney
Darryl F. Zanuck



</doc>
<doc id="83830" url="https://af.wikipedia.org/wiki?curid=83830" title="12de Golden Globe-toekenningsaand">
12de Golden Globe-toekenningsaand

Die 12de Golden Globe-toekenningsaand, wat uitnemendheid in die rolprente van 1954 vereer het, is op 24 Februarie 1955 in die Ambassador Hotel in Los Angeles, Kalifornië, gehou.

"On The Waterfront" (regisseur: Elia Kazan)
"Carmen Jones" (regisseur: Otto Preminger)
Elia Kazan – "On The Waterfront"
Marlon Brando – "On The Waterfront"

James Mason – "A Star Is Born"
Grace Kelly – "The Country Girl"
Judy Garland – "A Star Is Born"

Edmund O'Brien – "The Barefoot Contessa"

Jan Sterling – "The High and the Mighty"
"Sabrina" – Ernest Lehman
"Brigadoon" (Joseph Ruttenberg)
"On The Waterfront" (Boris Kaufman)
(Drie wenners)
(Drie wenners)
Walt Disney
Gregory Peck
Jean Hersholt
"Broken Lance" (regisseur: Edward Dmytryk)



</doc>
<doc id="83831" url="https://af.wikipedia.org/wiki?curid=83831" title="13de Golden Globe-toekenningsaand">
13de Golden Globe-toekenningsaand

Die 13de Golden Globe-toekenningsaand, wat uitnemendheid in die rolprente van 1955 vereer het, is op 23 Februarie 1956 gehou.

"East of Eden" (regisseur: Elia Kazan)
"Guys and Dolls" (Joseph L. Mankiewicz)
Joshua Logan – "Picnic"
Ernest Borgnine – "Marty"
Tom Ewell – "The Seven Year Itch"
Anna Magnani – "The Rose Tattoo"
Jean Simmons – "Guys and Dolls"
Arthur Kennedy – "Trial"
Marisa Pavan – "The Rose Tattoo"
(Twee wenners)
(Drie wenners)
James Dean – nadoods toegeken vir beste dramatiese akteur
Marlon Brando en Grace Kelly"
Jack L. Warner
"Love Is a Many-Splendored Thing" (regisseur: Henry King)
"Desi Arnaz"



</doc>
<doc id="83832" url="https://af.wikipedia.org/wiki?curid=83832" title="NG gemeente Arconpark">
NG gemeente Arconpark

Die NG gemeente Arconpark was 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal) wat in 2013 met NG gemeente Sonlandpark saamgesmelt het as die NG gemeente Lux Deo. 

Die gemeente is in 1966 gestig. Die kerkgebou was geleë by Lawnlaan, Arconpark. In 2013 was di. G. Jansen van Rensburg en I.S. Theron die leraars. Daar was in daardie jaar 566 doop- en 1 870 belydende lidmate.




</doc>
<doc id="83833" url="https://af.wikipedia.org/wiki?curid=83833" title="NG gemeente Biesiesvlei">
NG gemeente Biesiesvlei

Die NG gemeente Biesiesvlei is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1935 gestig. Die kerkgebou is geleë in Hoofstraat, Biesiesvlei. In 2013 was ds. W.J. van der Merwe die leraar. Daar was in daardie jaar 21 doop- en 96 belydende lidmate. Einde 2014 het dit toegeneem tot onderskeidelik 29 en 118. Dieselfde getalle is aangegee in die NG Kerk se Jaarboek vir 2016.




</doc>
<doc id="83834" url="https://af.wikipedia.org/wiki?curid=83834" title="14de Golden Globe-toekenningsaand">
14de Golden Globe-toekenningsaand

Die 14de Golden Globe-toekenningsaand, wat uitnemendheid in die rolprente van 1956 vereer het, is op 28 Februarie 1957 in die Ambassador Hotel in Los Angeles, Kalifornië, gehou.

"The King and I" (regisseur: Walter Lang)

Elia Kazan – "Baby Doll"

Kirk Douglas – "Lust for Life"

Cantinflas – "Around the World in 80 Days"

Ingrid Bergman – "Anastasia"

Deborah Kerr – "The King and I"


Earl Holliman – "The Rainmaker"


Eileen Heckart – "The Bad Seed"





James Dean en Kim Novak


Mervyn LeRoy

"Battle Hymn" (regisseur: Douglas Sirk)




</doc>
<doc id="83835" url="https://af.wikipedia.org/wiki?curid=83835" title="NG gemeente Bloemhof">
NG gemeente Bloemhof

Die NG gemeente Bloemhof is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die kerkgebou is geleë by Hoopstraat, Bloemhof. In 2016 was dr. P. van der Merwe die leraar. Hier was in 2013 jaar 147 doop- en 623 belydende lidmate. Dié getalle is nie op datum gebring in die NG Kerk Jaarboeke van 2015 of 2016 nie. 

"Ons gemeentelike feesalbum" het in 1952 sy artikel oor dié gemeente as volg begin: “Wanneer 'n mens die mooi naam Bloemhof hoor, verrys daar as vanselfsprekend voor die geestesoog 'n beeld van skoonheid en vrugbaarheid. Kon hierdie verwagting maar op die dorre vlakte van Wes-Transvaal bewaarheid word! Baie ouer mense sal die dorp natuurlik onthou as een van die woeligste delwerye, en juis hierdie ontdekking van ryk diamantdraende gruis het sy eie probleme ook in die gemeente meegebring. Behalwe vir die gevestigde plaasbewoners, het die lidmate van hierdie gemeente dan ook meestal uit avonturiers, geluksoekers en swerwers bestaan. Dit was 'n tyd van kom en gaan wat die gemeente Bloemhof gekenmerk het, feitlik tot op hede.” 

Die gemeente is die oudste in die verre Wes-Transvaal en is reeds in 1870 gestig. As gevolg van 'n yl bevolking en 'n heersende tekort aan evangeliedienaars, is daar in begin van die gemeente se geskiedenis meermale met lang vakatures geworstel. So het daar vir die eerste keer in 1888 'n verteenwoordigende predikant van hierdie gemeente op 'n Sinode verskyn, reeds 18 jaar ná die stigting, by name ds. J.J. Malherbe, wat in 1886 hier georden is. Dis interessant om te weet dat die tweede leraar wat op Bloemhof bevestig is, ds. K.T. van den Heever (1897), asook sy opvolger, ds. J.F. le Clus (1904–'36), albei in 1952 nog gelewe het, aldus "Ons gemeentelike feesalbum".

Soos op baie ander plekke, het daar ook hier moeilikheid ontstaan met lidmate van die Hervormde Kerk oor eiendomsregte omdat daar deur die vroeëre geslagte nie so noukeurig gelet is op die transportering van die kerkeiendomme op naam van die Ned. Geref. (later NH of G) Kerk nie. Eers ná heelwat stryd en met hoë koste is die dinge in die reine gebring. Tydens die eerste jare van die bestaan van die gemeente is die eredienste in 'n klein en baie ondoeltreffende saal gehou, totdat in 1926 na 'n ruim, sierlike en doelmatige kerkgebou (ingewy 10 April 1926) verhuis is. 

In 1952 was die posisie van die NH of G gemeente Bloemhof seker uniek in dié sin dat hy een van elf selfstandige gemeentes op 'n klein plattelandse dorpie is, darem die grootste van almal. “Deur die hand van die Vader gelei, was daar in die gemeente nog steeds geleidelike groei en ontwikkeling. Met die afname in delwerye het daar meer bestendigheid gekom, wat in plaas van insinking opheffing vir die gemeenskap bring, en ook 'n diepere geestelike bewussyn en lewe tot stand laat kom het,” aldus "Ons gemeentelike feesalbum".





</doc>
<doc id="83836" url="https://af.wikipedia.org/wiki?curid=83836" title="NG gemeente Blyvooruitzicht">
NG gemeente Blyvooruitzicht

Die NG gemeente Blyvooruitzicht is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1951 gestig. Die kerkgebou is geleë by Towerweg, Blyvooruitzicht. In 2013 was ds. M.J. Steyn die leraar, maar nadat hy die gemeente verlaat het, was dit einde 2015 vakant. Daar was in 2013 91 doop- en 237 belydende lidmate.



</doc>
<doc id="83837" url="https://af.wikipedia.org/wiki?curid=83837" title="NG gemeente Bospoort">
NG gemeente Bospoort

Die NG gemeente Bospoort is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1947 afgestig van die moedergemeente Hartebeestfontein. Die kerkgebou is geleë op die plaas Bospoort. In 2016 was die leraar dr. J.M. (Johannes) Wessels. Daar was in daardie jaar 37 doop- en 129 belydende lidmate. Einde 2014 was dit onderskeidelik 18 en 88.




</doc>
<doc id="83838" url="https://af.wikipedia.org/wiki?curid=83838" title="NG gemeente Carletonville">
NG gemeente Carletonville

Die NG gemeente Carletonville is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1949 gestig. Die kerkgeboue is geleë by Berylstraat, Carletonville en Korhaanstraat, Oos-Driefontein. In 2016 was die leraar ds. S.J. Cloete. Hier was in 2013 47 doop- en 209 belydende lidmate. In 2015 was die getalle onderskeidelik 44 en 179.





</doc>
<doc id="83839" url="https://af.wikipedia.org/wiki?curid=83839" title="NG gemeente Carletonville-Suid">
NG gemeente Carletonville-Suid

Die NG gemeente Carletonville-Suid is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1959 gestig. Die kerkgebou is geleë op die hoek van Aster- en Aloestraat, Carletonville. In 2015 was die leraar ds. J.J. Coetzer. Hier was in 2013 191 doop- en 550 belydende lidmate, dieselfde getalle wat steeds in die 2016-uitgawe van die NG Kerk se Jaarboek aangegee word.



</doc>
<doc id="83840" url="https://af.wikipedia.org/wiki?curid=83840" title="NG gemeente Bloemhof-Oos">
NG gemeente Bloemhof-Oos

Die NG gemeente Bloemhof-Oos was 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1965 gestig. Die kerkgebou was geleë op die hoek van Resident- en Hullstraat, Bloemhof. In 2011 was die gemeente vakant, kort voor dit ingelyf is by die NG gemeente Bloemhof. Daar was in daardie jaar 40 doop- en 186 belydende lidmate.



</doc>
<doc id="83841" url="https://af.wikipedia.org/wiki?curid=83841" title="Silwerblaarmelkpruim">
Silwerblaarmelkpruim

Die Silwerblaarmelkpruim ("Englerophytum natalense") is 'n klein tot middelgroot boom wat voorkom noord van Oos-Londen tot in die Lebomboberge en ook in die oostelike hooglande van Zimbabwe. Die boom groei hoofsaaklik onder die kruin van die woud of in beboste klowe. Die jonger blare is met donkerbruin hare bedek terwyl die ouer blare silwer is aan die onderkant met 'n spits-lopende blaarpunt.




</doc>
<doc id="83842" url="https://af.wikipedia.org/wiki?curid=83842" title="NG gemeente Christiana">
NG gemeente Christiana

Die NG gemeente Christiana is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die kerkgebou is geleë by Dirkie Uysstraat 15, Christiana. In 2015 was die leraar ds. Adri la Grange. In 2013 was hier 90 doop- en 460 belydende lidmate, dieselfe getalle wat steeds in die 2016-uitgawe van die NG Kerk se Jaarboek aangegee word.

Hierdie gemeente, aan die oewers van die Vaalrivier, lê aan die uiterste vingerpunt van die destydse Wes-Transvaal. Die gemeente is in werklikheid 'n paar jaar vroeër gestig, maar in 1898 herstig. Gegewens van die eerste stigting en wat aanleiding gegee het tot die herstigting ontbreek omdat al die stukke van die voorafgaande tydperk tydens die Anglo-Boereoorlog deur brand verlore geraak het. 

Die eerste leraar van die gemeente was ds. K.T. van den Heever, wat in 1898 van Bloemhof, die moedergemeente van Christiana, hierheen beroep is. Na hom het gevolg: di. C.A. van der Merwe (1909–'13), J.A. Koch (1914–'16), dr. H.S. Pretorius (1916–'25), di. A.W. De V. Esterhuysen (1926–'29), H.A. de Wet (1930–'41), J.L. Pretorius (1941–'48) en D.J. Streicher (1948–'64). Al die predikante wat hier gestaan het, behalwe ds. J.A. Koch, het ten tyde van die viering van die gemeente se 50-jarige bestaan nog geleef. 

Christiana se gemeente het baie swaar tye deurgemaak. Kort na die stigting moes die gemeente die wrangheid van die Tweede Vryheidsoorlog beleef. Engelse troepe was hier gestasioneer en weldra het hulle die aarde omgedolwe op soek na diamante. Die naoorlogse ellende en armoede het die mense genoodsaak om ook in die diamantdelwery hul heil te soek. Selfs onder die vloere van die eertydse ou sinkkerkgeboutjie is gedelf. Die gemeente het in die greep van uiterste armoede deur die jare van die eerste wêreldoorlog gewurg, maar het met moed en ywer voortgebeur totdat die hoeksteen van die stewige klipkerk op 9 April 1921 deur dr. H.S. Pretorius gelê kon word. Dis na mening die eerste kerkgebou wat deur die welbekende argitek Gerard Moerdyk ontwerp is. 

Weldra het die naoorlogse depressie toegesak en kon die toring van die kerk nie voltooi word nie en het die gemeente 'n geweldige skuldelas moes dra. Hierdie las het so geweldig gedruk, dat toe die Groot Depressie aan die begin van die dertigerjare intree, die kerkraad noodgedwonge van die gemeente se dorpseiendom moes verkoop. Met moed en taaie volharding in die geloof kon die skuld eindelik gedelg en die sierlike toring in 1948 sonder skuld voltooi word. In 1952 kon die gemeente se medewerker in Ons gemeentelike feesalbum getuig: “Deur al die jare van worstelstryd kon die gemeente deur die genade van die Heer, wat geroep het, altyd sy verpligtinge met nougesetheid nakom en 'n eerbare plek in die ry van Transvaalse gemeentes inneem. Mag die Koning van die Kerk deur stryd hierdie gemeente van Hom vervolmaak.”





</doc>
<doc id="83843" url="https://af.wikipedia.org/wiki?curid=83843" title="NG gemeente Coligny">
NG gemeente Coligny

Die NG gemeente Coligny is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die kerkgebou is geleë by Kerkstraat 4, Coligny. In 2015 was die leraar ds. R.M. Gilfillan. In 2013 was hier 65 doop- en 301 belydende lidmate, maar in 2015 was dit 68 en 285.

Die gemeente Coligny is saamgestel uit die uithoeke van die drie gemeentes Lichtenburg, Ventersdorp en Hartebeestfontein. Die gemeente Welgemoed (die aanvanklike naam) is op Woensdag, 13 Mei 1914, in die mieliepakhuis van die NW Koöp. Landboumaatskappy Bpk. gestig. Die naam is later verander na Coligny, na die Hugenotheld adm. Gaspard de Coligny. Die spelling en uitspraak van die nuwe naam het in die begin moeilikheid veroorsaak, getuie hiervan die verkeerde spelling op die hoeksteen van die ou kerk. 

Ds. R. Theron, hulpprediker van die NG gemeente Albanie met standplaas Grahamstad, is op 27 Oktober 1916 as eerste leraar bevestig. Tot die voltooiing van die pastorie het hy op die aangrensende plaas Leliesdal 'n onderdak gevind. Sy eggenote is hom ontval voordat die pastorie betrek kon word. Hy het hier gestaan tot 8 September 1928. Sy opvolgers was di. M.J. du Preez, J.F. de Vos, H.C. Botha en ds. D.C.H. Human. 

Totdat die kerk voltooi is, is die eredienste in bogenoemde pakhuis gehou. Die hoeksteen van die ou kerk – later as kerksaal gebruik – is op 29 Julie 1916 gelê. Drie maande ná die hoeksteenlegging deur ds. J.G. Perold, is die kerk ingewy. Dit het sitplek aan 400 lidmate gebied en het sonder ameublement £960 gekos. Die pastorie, argitek mnr. Van Eck en kontrakteur mnr. Leemhuis, is in 1918 teen 'n koste van £2 300 voltooi. 

Die nuwe kerk se hoeksteen is op 11 Junie 1931 deur ds. M.J. du Preez gelê en is op 14 Februarie 1932 ingewy. Die argitek was Gerard Moerdyk en bouaannemer L. Lauryssen. Die kerk, wat sitplek vir 750 lidmate verskaf, het tesame met die orrel en banke £12 000 gekos. Met die simboliese ossewatrek in 1938 het die klipstapeling ter aandenking aan die deurtog van die Voortrekkerwaens, op die kerkterrein plaasgevind en is die klippe omgewerk in die sierlike monument wat aan die hoofingang tot die kerkgebou pryk.

'n Sendingkomitee is op 18 Februarie 1918 deur die kerkraad benoem om plaaslike sendingwerk te behartig. Ondanks heelwat aanvanklike teenkanting is 'n sendinggemeente gestig. Die dienste is in die motorhuis van die pastorie gehou totdat die sendingkerkie voltooi en op 13 Augustus 1921 ingewy is. Die preekstoel en kerkklok van die ou kerk is later aan die sendinggemeente geskenk. Die werk is gedoen deur 'n evangelis, bygestaan deur die leraar van die moedergemeente en sendelinge van aangrensende gemeentes. Die moedergemeente het omstreeks 1950 'n sendingpastorie aangekoop. Ook het die moedergemeente sy pro rata-deel bygedra tot die sendingwerk in die Lichtenburg-reservaat, waar eerw. Ferreira in 1950 of ‘51 as sendeling bevestig is.




</doc>
<doc id="83844" url="https://af.wikipedia.org/wiki?curid=83844" title="NG gemeente Coligny-Oos">
NG gemeente Coligny-Oos

Die NG gemeente Coligny-Oos is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1968 gestig. Die kerkgebou is geleë by Eeufeeslaan 22, Coligny. Die huidige (2016) leraar is ds. M.H. Pieters. In 2013 was hier 59 doop- en 278 belydende lidmate, maar in 2015 onderskeidelik 58 en 279.




</doc>
<doc id="83845" url="https://af.wikipedia.org/wiki?curid=83845" title="NG gemeente Constantiakruin">
NG gemeente Constantiakruin

Die NG gemeente Constantiakruin is 'n makrogemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1973 gestig. Die kerkgebou is geleë op die hoek van Liebenbergweg en Yolanderylaan, Constantiakloof, Roodepoort. In 2013 is die gemeente bedien deur drie voltydse leraars. Daar was in daardie jaar 627 doop- en 2 366 belydende lidmate.

Die NG gemeente Florida is op 1 November 2014 by hierdie gemeente ingelyf. Die verwagting was dat Floridapark die selfde paadjie sou volg.




</doc>
<doc id="83846" url="https://af.wikipedia.org/wiki?curid=83846" title="NG gemeente Coram Deo">
NG gemeente Coram Deo

Die NG Kerk Coram Deo is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 
Die gemeente is in 1967 gestig as die NG kerk Risiville. Die naam van die gemeente is na Coram Deo verander omdat dit beter uitdrukking gee aan die visie van die gemeente, naamlik om mense te begelei om voor en vir God te leef. Die kerkgebou is geleë op die hoek van Lucas- en Michaelstraat, Risiville, Vereeniging. In 2015 was die leraar dr. Floris Knouwds. Hy is een van die voorste kenners van huwelike en huwelikswerk in Suid-Afrika. Hy is ook 'n gevierde skrywer, spreker en opleier van huweliksberaders. 

Coram Deo is 'n klein oopkop-gemeente wat in 2015 78 doop- en 238 belydende lidmate gehad het. Coram Deo bedien lidmate in Drie Riviere, Drie Riviere-Oos en Risiville in Vereeniging in die Vaaldriehoek. Eredienste is informeel met sommige lidmate wat om tafels sit en ander op (gemaklike) stoele. Die lering is soliede Woordverkondiging met genoegsame praktiese toepassing vir die alledaagse lewe. Tydens die erediens word voorsiening gemaak vir aparte dienste vir kleuters en laerskoolkinders. En ná die erediens kuier lidmate saam om 'n koppie koffie. Teen 10h15 is almal klaar en gaan gesinne saam huis toe. Sondagaande vanaf 18h00 is daar dan spesiale geleenthede vir die tieners. 

Meer inligting kan bekom word by die gemeente se webblad by http://www.coramdeong.com. 




</doc>
<doc id="83847" url="https://af.wikipedia.org/wiki?curid=83847" title="NG gemeente Culembeeck">
NG gemeente Culembeeck

Die NG gemeente Culembeeck is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1973 gestig. Die kerkgebou is geleë op die hoek van Koebergstraat en Teenstralaan, Witpoortjie, Roodepoort. In 2013 was die leraars di. P.H. Voigt en Hennie Lombaard (pastorale hulp). Daar was in daardie jaar 289 doop- en 713 belydende lidmate (die syfers wat ook twee jaar later in die NG Kerk se Jaarboek aangegee is).




</doc>
<doc id="83848" url="https://af.wikipedia.org/wiki?curid=83848" title="NG gemeente De Deur">
NG gemeente De Deur

Die NG gemeente De Deur was 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1944 gestig van die moedergemeente Vereeniging afgestig as dié gemeente se eerste dogter en het destyds bekendgestaan as Vereeniging-Wes. Die kerkgebou is geleë op die Ou Johannesburgpad, De Deur. In 2015 was die leraar dr. A.C. du Toit. Daar was in daardie jaar 25 doop- en 95 belydende lidmate. In 2014 het die belydende afgeneem tot 90, maar die dooplidmate steeds 25 getel, dieselfde syfers wat in die 2016-Jaarboek van die NG Kerk aangegee word. In 2015 of '16 is die gemeente ingelyf by Olyfdal.




</doc>
<doc id="83849" url="https://af.wikipedia.org/wiki?curid=83849" title="NG gemeente Delareyville">
NG gemeente Delareyville

Die NG gemeente Delareyville is 'n gemeente van die Nederduitse Gereformeerde Kerk in die Sinode van Wes-Transvaal. 

Die kerkgebou is geleë in Generaal De la Reystraat, Delareyville. In 2015 was die leraar ds. S.J.P. Slabbert. In 2013 was hier 112 doop- en 421 belydende lidmate. In 2015 het dit afgeneem tot onderskeidelik 97 en 355.

Die Herv. of Geref. gemeente Delarey is op 20 September 1912 in 'n privaat woning op Baberspan, wat aan “de broeder H. Lemmer" behoort het, gestig. Die dorpie wat as sentrale kerkplek moes dien, het die naam Salt Waters gedra. Op 6 Junie 1914 besluit die kerkraad: “Dat een verzoek . . . gezonden worden aan het Gouverment vragende om de naam ‘Salt Waters' veranderd te krijgen na ‘De la Rey’." 
Hierdie verandering van naam is deur die regering toegestaan. Die eerste vergaderplek van die gemeente was 'n sinkgeboutjie met 'n seildak. Dit is later verander in die kerksaal wat 25 jaar lank as kerkgebou diens gedoen het. 

Op 20 Oktober 1917 besluit 'n gemeentevergadering om, “daar het gebou waarin wij sijn niet doelmatig is, om als kerk te dienen", 'n nuwe kerk te bou en 'n boukommissie is benoem. Daardie besluit is eers op 3 Mei 1936 verwesenlik toe 'n sierlike kerkgebou, volgens die plan van die bekende argitek Gerard Moerdyk, sonder skuld ingewy is. Die kerkgebou troon bo die ander dorpsgeboue uit en kan van ver af gesien word, en staan hier as simbool van 'n vroeër sukkelende gemeente se geloofsvertroue. Dit is 'n nasionale gedenkwaardigheid.

Die gemeente se eerste herder was ds. C.G.R. du Toit, wat op 17 Februarie 1913 as jong predikant bevestig is. Daarna volg di. A.M. De V. Esterhuysen (1919–1922), S.T. Potgieter (1924–1945) en J.M.C. van der Berg (1945–1948). Die volgende leraar was ds. G.S. Mare (van 1948 af). Op die Transvaalse Sinode van 1950 is die gemeentenaam na Delareyville verander. Die gemeente het toe byna 2 000 siele getel, van wie 1 150 belydende lidmate was.

Op 10 Junie 1939 is 'n orrelfonds in die lewe geroep. Maar, as gevolg van die Tweede Wêreldoorlog, moes die gemeente meer as nege jaar op die orrel wag. Die pragtige Compton-pyporrel kon ook sonder enige skuld ingewy word. 

In 1925 is 'n sendinggemeente hier gestig. Op 13 November 1943 besluit die kerkraad om 'n sendeling te beroep. Eerw. C.J. Bothma is in 1944 as eerste sendeling bevestig. Hy is opgevolg deur eerw. H.V. van Huyssteen. Ná hom is die sendinggemeente deur eerw. W.J.C. Olwagen bearbei. 

In 1952 berig Ons gemeentelike feesalbum: “Daar was jare van kommer en sorg, jare waarin die fondse soms skraal geword het, maar met dankbaarheid teenoor die Here het daar die laaste jare 'n kentering gekom en is die offers van die gemeente bemoedigend. In 1951 is oor die £5 000 aan Dankoffers alleen ingebring. Die gemeente Delareyville, op die vlaktes van Wes-Transvaal, is vandag 'n vooruitstrewende gemeente, juis omdat sy vertroue op die God van die Eeue gevestig bly.”





</doc>
<doc id="83850" url="https://af.wikipedia.org/wiki?curid=83850" title="NG gemeente Delareyville-Oos">
NG gemeente Delareyville-Oos

Die NG gemeente Delareyville-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1962 gestig. Die kerkgebou is geleë by Proteastraat 44, Delareyville. In 2015 was die leraarsamp steeds ná enkele jare vakant. In 2013 was hier 67 doop- en 284 belydende lidmate, maar dié syfers is nie bygewerk vir die 2016-uitgawe van die NG Kerk se Jaarboek nie.




</doc>
<doc id="83851" url="https://af.wikipedia.org/wiki?curid=83851" title="NG gemeente Derby">
NG gemeente Derby

Die NG gemeente Derby is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1957 gestig. Die kerkgebou is geleë in Kerkstraat, Derby. In 2015 was die leraar ds. E.H. Ferreira. Daar was in 2015 58 doop- (vier meer as die jaar vantevore) en 251 belydende (agt meer as die jaar vantevore) lidmate, vergeleke met onderskeidelik 205 en 355 in 1985.



</doc>
<doc id="83853" url="https://af.wikipedia.org/wiki?curid=83853" title="NG gemeente Driehoek">
NG gemeente Driehoek

Die NG gemeente Driehoek is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal).

Die gemeente is in gestig 1979. Die kerkgebou is geleë by Macowenstraat 42, Vanderbijlpark. In 2013 was die leraars dr. A. Schmidt en ds. A. Mathee terwyl een leraarsamp vakant was. Daar was in daardie jaar 568 doop- en 2 285 belydende lidmate.

Die Afrikaanse minnesanger Bles Bridges is op 3 April 2000 uit die kerk begrawe.




</doc>
<doc id="83854" url="https://af.wikipedia.org/wiki?curid=83854" title="NG gemeente Drie Riviere">
NG gemeente Drie Riviere

Die NG gemeente Drie Riviere is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1951. Die kerkgebou is geleë op die hoek van Bashee- en Umgenistraat, Vereeniging. In 2013 was die leraar ds. J.D. Scott. Daar was in daardie jaar 148 doop- en 748 belydende lidmate.



</doc>
<doc id="83855" url="https://af.wikipedia.org/wiki?curid=83855" title="NG gemeente Drie Riviere-Oos">
NG gemeente Drie Riviere-Oos

Die NG gemeente Drie Riviere-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1961. Die kerkgebou is geleë by Hazelstraat 15, Drie Riviere, Vereeniging. In 2013 was die leraars di. C.J.J. Olivier en E.F. Engelbrecht. Daar was in daardie jaar 460 doop- en 1 790 belydende lidmate.



</doc>
<doc id="83856" url="https://af.wikipedia.org/wiki?curid=83856" title="NG gemeente Eerste Vesting">
NG gemeente Eerste Vesting

Die NG gemeente Eerste Vesting is 'n gemeente van die Nederduitse Gereformeerde Kerk in die Sinode van Wes-Transvaal. 

Die gemeente is gestig in 1957. Die kerkgebou is geleë in Staakvuurlaan, Militêre Basis, Potchefstroom. In 2013 was die leraar ds. J.J. Jordaan. Daar was in daardie jaar 48 doop- en 153 belydende lidmate.




</doc>
<doc id="83857" url="https://af.wikipedia.org/wiki?curid=83857" title="NG gemeente Elandia">
NG gemeente Elandia

Die NG gemeente Elandia is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1957. Die kerkgebou is geleë by Johnstonstraat 4, Elandia, Klerksdorp. In 2013 was die leraarsamp vakant. Daar was in daardie jaar 110 doop- en 460 belydende lidmate. In 2016 het Elandia en NG gemeente Meiringspark gekombineer en ds. Jan van Heerden saam beroep.



</doc>
<doc id="83858" url="https://af.wikipedia.org/wiki?curid=83858" title="NG gemeente Falcon Ridge">
NG gemeente Falcon Ridge

Die NG gemeente Falcon Ridge is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1991. Die kerkgebou is geleë op die hoek van Reynoldsstraat en Edelvalkweg, Falcon Ridge. In 2013 was die leraar dr. S.J.L. Marais. Daar was in daardie jaar 178 doop- en 634 belydende lidmate.



</doc>
<doc id="83859" url="https://af.wikipedia.org/wiki?curid=83859" title="NG gemeente Florida">
NG gemeente Florida

Die NG gemeente Florida was 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1940. Die kerkgebou was geleë op die hoek van Negendelaan en Alexandrastraat, Florida, Gauteng. In 2014 was die leraar ds. Ferdinand Boll. Daar was in daardie jaar 37 doop- en 247 belydende lidmate. Die dogtergemeente Kriel (Maraisburg) is laat in die 1990's by Florida ingelyf. Op 1 November 2014 is Florida by die NG gemeente Constantiakruin ingelyf.





</doc>
<doc id="83860" url="https://af.wikipedia.org/wiki?curid=83860" title="NG gemeente Floridapark">
NG gemeente Floridapark

Die NG gemeente Floridapark was 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1959. Die kerkgebou is geleë by Daniël Malanlaan 70, Florida, Gauteng. In 2013 was die leraar ds. D. Louw. Daar was in daardie jaar 30 doop- en 302 belydende lidmate, vergeleke met onderskeidelik 140 en 587 einde 1994. In 2015 het dit afgeneem tot 15 en 178, toe die gemeente ook vakant was.

Floridapark word einde Februarie 2016 ingelyf word by die NG gemeente Constantiakruin, waarna die kerkgebou 'n bedieningspunt van dié gemeente word.




</doc>
<doc id="83861" url="https://af.wikipedia.org/wiki?curid=83861" title="NG gemeente Florida-Suid">
NG gemeente Florida-Suid

Die NG gemeente Florida-Suid is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1956. Die kerkgebou is geleë by Agtstelaan 6, Florida, Gauteng. In 2014 was die leraar ds. D.H. Botha. Daar was einde 2013 31 doop- en 225 belydende lidmate. Einde 2014 het dit afgeneem tot 26 en 187. 





</doc>
<doc id="83862" url="https://af.wikipedia.org/wiki?curid=83862" title="NG gemeente Fochville-Noord">
NG gemeente Fochville-Noord

Die NG gemeente Fochville-Noord is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1965. Die kerkgebou is geleë op die hoek van Kraalkop- en Eerstestraat, Fochville. In 2013 was die leraars ds. J.P.A. Brink en J. Barnard. Daar was in daardie jaar 360 doop- en 1 365 belydende lidmate.





</doc>
<doc id="83863" url="https://af.wikipedia.org/wiki?curid=83863" title="15de Golden Globe-toekenningsaand">
15de Golden Globe-toekenningsaand

Die 15de Golden Globe-toekenningsaand, wat uitnemendheid in die rolprente van 1957 vereer het, is op 22 Februarie 1958 gehou.

"The Bridge on the River Kwai"

"Les Girls"

David Lean – "The Bridge on the River Kwai"
Alec Guinness – "The Bridge on the River Kwai"
Frank Sinatra – "Pal Joey"
Joanne Woodward – "The Three Faces of Eve"
Kay Kendall – "Les Girls"

"The Confessions of Felix Krull" (Wes-Duitsland)

"Tizoc" (Mexiko)

"Woman in a Dressing Gown" (Verenigde Koninkryk)

"Yellow Crow" (Japan)

"The Mickey Mouse Club"



</doc>
<doc id="83864" url="https://af.wikipedia.org/wiki?curid=83864" title="NG gemeente Glaudina">
NG gemeente Glaudina

Die NG gemeente Glaudina is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die kerkgebou is geleë op Glaudina, in die vierhoek wat gevorm word deur Schweizer-Reneke, Delareyville, Ottosdal en Wolmaransstad. In 2013 was die leraarsamp vakant. Daar was in daardie jaar 61 doop- en 125 belydende lidmate.

Die behoefte om 'n gemeente te stig uit die uithoeke die vier gemeentes Schweizer-Reneke, Delarey, Wolmaransstad en Ottosdal, is reeds etlike jare gevoel, maar het vanaf 1927 ál meer vorm aangeneem. Die afstigting van die gemeente Amalia in 1928, wat 'n deel van die gemeente Schweizer-Reneke ingesluit het, het die stigting van hierdie gemeente tydelik vertraag. 

Plaaslike invloedryke persone het die wiel weer aan die rol gesit, veral toe ’n sekere lidmaat, vir wie dit moeilik geval het om die kerk te bereik, die gedagte uitgespreek het dat sy kinders nou maar sonder ’n kerk moes opgroei. Die Sinode van 1934 het die stigting aangehelp. Die plaas Vleeschkraal het vanweë sy sentrale ligging voorkeur geniet bo die destydse spoorweghalte, Migdol. Onder leiding van David Marais, skoolhoof op Vleeschkraal, en Pieter Gideon van Zyl, eienaar van die plaas Vleeschkraal, is 'n stigtingskommissie in die lewe geroep wat uit die volgende persone bestaan het: Gert J. Coertze (voors.), Pieter G. van Zyl, Hendrik P. Els, Sarel H. van Vuuren, Jonathan Blom, P. van der Merwe en David Marais (sekr.) 'n Waarborg van oor die £300 en die name van ongeveer 400 mense het spoedig op 'n lys verskyn. Die heer Pieter G. van Zyl het ook twee morge grond as 'n geskenk aan die gemeente gegee. 

Ná verloop van die gewone prosedure is die gemeente op 18 April 1935 onder die naam van Piet-Renier gestig, ter ere van die vader van die eienaar van die plaas en ter herinnering aan die Van Zyl familie. Aanvanklik het die gemeente geressorteer onder die Ring van Potchefstroom, daarna onder Lichtenburg, toe weer onder Potchefstroom en later onder die Ring van Hartebeestfontein. Ds. P. van der Hoven was die eerste konsulent van die gemeente en weens sy groot aandeel in die stigting staan hy ook bekend as die vader van die gemeente. –

Op 12 Mei 1935 het die eerste nagmaalsviering in 'n seiltabernakel plaasgevind. Die dienste is voorlopig in die skoolgebou gehou, maar al spoedig het 'n tabernakel van sink verrys, terwyl daar ywerig aan 'n pastorie en kerksaal gebou is. Op 16 Mei 1936 word die hoeksteen van die saal gelê en op 28 November van dieselfde jaar word die gebou plegtig ingewy. Op 8 April het die Sinode, op versoek van die kerkraad, die naam na Glaudina verander, omdat die oue met die naam Piet Retief verwar is. 

Die eerste predikant van die gemeente, prop. J.P. Strümpfer, is op 27 Februarie 1937 alhier bevestig. In 1945 volg ds. Christopher Murray hom op. Daarna volg ds. U.S.A. Robertson (1946–'49). Die volgende leraar, ds. S.A. Fourie, is op 28 Januarie 1950 as proponent hier bevestig. 

Die eerste plaaslike armesorg-organisasie is op 1 Mei 1937 gestig. Ev. George Khongoane het vir 'n geruime tyd onder toesig van die kerkraad, die PSK, MSB en TVSV sendingwerk verrig. Sedert 1949 was ev. W.J. Leaba hier werksaam.




</doc>
<doc id="83865" url="https://af.wikipedia.org/wiki?curid=83865" title="NG gemeente Groot Marico">
NG gemeente Groot Marico

Die NG gemeente Groot Marico is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1946. Die kerkgebou is geleë in Kerkstraat, Groot Marico. In 2013 was die leraar die pastorale hulp ds. A.J. Bezuidenhout. Daar was in daardie jaar 22 doop- en 106 belydende lidmate.



</doc>
<doc id="83866" url="https://af.wikipedia.org/wiki?curid=83866" title="NG gemeente Hartebeestfontein">
NG gemeente Hartebeestfontein

Die NG gemeente Hartebeestfontein is 'n gemeente van die Nederduitse Gereformeerde Kerk op die dorp Hartbeesfontein in die provinsie Noordwes en in die Sinode Goudland (voorheen Wes-Transvaal). 

Die gemeente is gestig omstreeks 1866. Die kerkgebou is geleë by Kerkstraat 50, Hartbeesfontein, Noordwes. Die getal belydende en dooplidmate het van onderskeidelik 204 en 776 in 2004 tot onderskeidelik 105 en 520 in 2015 afgeneem, vergeleke met onderskeidelik 123 en 621 in 2013.

Die stigtingsdatum van hierdie gemeente kon tot hiertoe nie aangewys word nie. Geskiedkundige navorsing bring egter aan die lig dat dit in 1853 moes gestig gewees het, soos ook blyk uit dokumente in 1948 uit "Die Ou Kerk" se hoeksteen gehaal, toe die gebou gesloop is. Aanleiding tot afskeiding van Potchefstroom en selfstandige voortbestaan as gemeente van wyk Hartebeestfontein (soms Schoonspruit genoem), is die koms van ds. D. van der Hoff en die gevolglike uittreding van Potchefstroom uit die Kaapse kerkverband. 

Hartebeestfontein was hiervoor nie te vind nie. Hulle het by monde van die afgevaardigde ouderling, Wessel Johannes Badenhorst, die Potchefstroomse Kerk, in sy nuwe "Hervormde" gedaante, verlaat. Die aparte gemeentetjie, uit stryd gebore, het volgens Hervormde geskiedskrywers selfs so laat as 1866 uit slegs 75 manslidmate bestaan. Hy is bearbei deur dr. Andrew Murray en andere besoekende leraars uit "die Ou Kolonie".

Sedert 1862 was Hartebeestfontein konsulentsgemeente van Winburg en het hulle gereeld afgevaardigdes na kerklike vergaderings in die Ned. Geref. Kerkverband gestuur. Van 16 tot 26 Feb. 1866 is beraadslagings gevoer wat tot gevolg gehad het dat die gemeente, teen die sin van die groot meerderheid, na die Hervormde Kerk (sy moedergemeente "Mooirivier", Potchefstroom) oorgegaan het. In Oktober 1866 het Hartebeestfontein, deur die bemoeiinge van ds. Frans Lion Cachet, byna eenparig, ten spyte van alle druk, besluit om sy vroeëre status as Nederduitse Gereformeerde Kerk te handhaaf en "de gemeente was talryker en bloeiender als ooit tevooren". Die gemeente gee ook self dié datum as sy stigtingsjaar aan.

Sedert 1869 tree ds. J.P. Jooste hier op as eerste leraar, ook van Potchefstroom en ander pas hergeorganiseerde Ned. Geref. gemeentes in Transvaal. "Sy pastorie was sy verewa en sy parogie Transvaal." Sy intreepreek was: "Waartoe hebt gylieden my ontboden" (Hand. 10 : 29). In 1876 is die eerste kerk gebou.

Ds. Jooste se geseënde dienste is skielik beëindig met sy dramatiese vlug om politieke redes in 1881. Net so skielik was die vertrek van die volgende leraar, ds. A. de Villiers, om persoonlike redes. In sy tyd (1890) is die huidige kerkgebou ingewy. Voor, tydens en na die Anglo-Boereoorlog het ds. P.A. Winter hier gestaan. Ds. W.F. Knobel, wat die gemeente van 1904 - '14 bearbei het, het gesterwe tydens verlof deurgebring by 'n herstellingsoord.

Sy opvolger was ds. D.J. Pienaar. Vanaf 1920 tot 1930 was ds. Z.H. van der Westhuizen hier werksaam en sedert 1931 ds. S.J. Stander. Klerksdorp, Makwassie, Ottosdal, Coligny en Boschpoort is van Hartebeestfontein afgestig.





</doc>
<doc id="83867" url="https://af.wikipedia.org/wiki?curid=83867" title="NG gemeente Helikonpark">
NG gemeente Helikonpark

Die NG gemeente Helikonpark is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1986. Die kerkgebou is geleë in Condorrylaan, Helikonpark, Randfontein. In 2013 was die leraars di. N.W.J. van Rensburg en I. van Rensburg. Daar was in daardie jaar 547 doop- en 1 304 belydende lidmate.




</doc>
<doc id="83868" url="https://af.wikipedia.org/wiki?curid=83868" title="NG gemeente Herman Steyn">
NG gemeente Herman Steyn

Die NG gemeente Herman Steyn is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1947 van die NG gemeente Vereeniging afgestig en was een van die 11 nuwe gemeentes wat in daardie jaar in die Transvaalse Kerk tot stand gekom het. Die kerkgebou is geleë by Senator Roodtweg 40, Duncanville, Vereeniging. In 2013 was die leraar ds. J.J. Redelinghuys. Daar was in daardie jaar 74 doop- en 484 belydende lidmate, vergeleke met 680 belydende lidmate en 1 140 siele 'n jaar ná afstigting.





</doc>
<doc id="83869" url="https://af.wikipedia.org/wiki?curid=83869" title="NG gemeente Horison">
NG gemeente Horison

Die NG gemeente Horison is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1959. Die kerkgebou is geleë op die hoek van Andries Bruynstraat en Moutonweg, Horison, Roodepoort. In 2013 was die leraar ds. J.F. Vermeulen. Daar was in daardie jaar 134 doop- en 605 belydende lidmate.




</doc>
<doc id="83870" url="https://af.wikipedia.org/wiki?curid=83870" title="NG gemeente Horison-Noord">
NG gemeente Horison-Noord

Die NG gemeente Horison-Noord is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1967. Die kerkgebou is geleë op die hoek van Crane- en Hawkstraat, Horison, Roodepoort. In 2013 was die leraar dr. J.J.C. Schulz. Daar was in daardie jaar 70 doop- en 600 belydende lidmate.

Die NG gemeente Roodepoort-Noord is op 1 Maart 2016 by Horison-Noord ingelyf.



</doc>
<doc id="83871" url="https://af.wikipedia.org/wiki?curid=83871" title="NG gemeente Kerk tussen die Mielielande">
NG gemeente Kerk tussen die Mielielande

Die NG gemeente Kerk tussen die Mielielande is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1969. Die kerkgebou is geleë by Homelands 01, Grensstraat, Vereeniging. In 2013 was die leraar dr. G.J. Cloete. Daar was in daardie jaar 282 doop- en 776 belydende lidmate.



</doc>
<doc id="83872" url="https://af.wikipedia.org/wiki?curid=83872" title="NG gemeente Klerksdorp-Doringkruin">
NG gemeente Klerksdorp-Doringkruin

Die NG gemeente Klerksdorp-Doringkruin is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1990. Die kerkgebou is geleë op die hoek van Knopdoring- en Boekenhoutstraat, Doringkruin, Klerksdorp. In 2013 was die leraar ds. S.D.L. van Niekerk terwyl die tweede leraarsamp vakant was. Daar was in daardie jaar 560 doop- en 1 726 belydende lidmate.



</doc>
<doc id="83873" url="https://af.wikipedia.org/wiki?curid=83873" title="NG gemeente Klerksdorp-Flimieda">
NG gemeente Klerksdorp-Flimieda

Die NG gemeente Klerksdorp-Flimieda is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1971. Die kerkgebou is geleë op die hoek van Vuurpyllaan en Tulpstraat, Klerksdorp. In 2013 was die leraar is ds. D. Swart. Daar was in daardie jaar 196 doop- en 506 belydende lidmate.



</doc>
<doc id="83874" url="https://af.wikipedia.org/wiki?curid=83874" title="NG gemeente Klerksdorp-Goudkop">
NG gemeente Klerksdorp-Goudkop

Die NG gemeente Klerksdorp-Goudkop is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1981. Die kerkgebou is geleë by Goudkoplaan 6, Klerksdorp. In 2013 was die leraars di. C.J. van Staden en S.W.P. Scott. Daar was in daardie jaar 189 doop- en 770 belydende lidmate.



</doc>
<doc id="83875" url="https://af.wikipedia.org/wiki?curid=83875" title="NG gemeente Klerksdorp-La Hoff">
NG gemeente Klerksdorp-La Hoff

Die NG gemeente Klerksdorp-La Hoff is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1963. Die kerkgebou is geleë op die hoek van Lautzlaan en Odendaalstraat, Klerksdorp. In 2011 was die leraar ds. F. De V. Davel, maar sedert sy vertrek is die gemeente vakant. Daar was in daardie jaar 170 doop- en 742 belydende lidmate, maar in die volgende twee jaarboeke van die NG Kerk is die getalle nie aangegee nie.




</doc>
<doc id="83876" url="https://af.wikipedia.org/wiki?curid=83876" title="NG gemeente Klerksdorp-Noord">
NG gemeente Klerksdorp-Noord

Die NG gemeente Klerksdorp-Noord is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente se stigtingsdatum word om die een of ander rede nie meer in die jaarboeke van die NG Kerk aangedui nie. In ouer jaarboeke word dit wel aangedui as 1955. Die kerkgebou is geleë by Dr. Yusuf Dadoolaan 6, Wilkoppies, Klerksdorp. In 2013 was die gemeente vakant, maar die afgetrede ds. P.J. le Roux het opgetree as pastorale versorger. Daar was in daardie jaar 47 doop- en 330 belydende lidmate. Einde 2014 het dit gedaal tot 43 en 308, vergeleke met 250 en 680 20 jaar vantevore.




</doc>
<doc id="83877" url="https://af.wikipedia.org/wiki?curid=83877" title="NG gemeente Klerksdorp-Oos">
NG gemeente Klerksdorp-Oos

Die NG gemeente Klerksdorp-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1963. Die kerkgebou is geleë by Servaasstraat 7, Flamwood, Klerksdorp. In 2013 was die leraar ds. J.S.F. Botha. Daar was in daardie jaar 117 doop- en 684 belydende lidmate.




</doc>
<doc id="83878" url="https://af.wikipedia.org/wiki?curid=83878" title="NG gemeente Klerksdorp-Suid">
NG gemeente Klerksdorp-Suid

Die NG gemeente Klerksdorp-Suid is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1967. Die kerkgebou is geleë op die hoek van Charles- en Goldsburylaan, Ellaton, Klerksdorp. In 2013 was die gemeente vakant. Daar was in daardie jaar 120 doop- en belydende 500 lidmate.

Die moedergemeente Klerksdorp is by dié gemeente ingelyf.




</doc>
<doc id="83879" url="https://af.wikipedia.org/wiki?curid=83879" title="NG gemeente Klerksdorp-Suidheuwels">
NG gemeente Klerksdorp-Suidheuwels

Die NG gemeente Klerksdorp-Suidheuwels is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1970. Die kerkgebou is geleë op die hoek van Drakensberger- en Hattinghstraat, Roosheuwel, Klerksdorp. In 2013 was die gemeente vakant, maar ds. J.G. van Coller het opgetree as pastorale hulp. Daar was in daardie jaar 10 doop- en 232 belydende lidmate.



</doc>
<doc id="83880" url="https://af.wikipedia.org/wiki?curid=83880" title="NG gemeente Klerksdorp-Wilkruin">
NG gemeente Klerksdorp-Wilkruin

Die NG gemeente Klerksdorp-Wilkruin is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1980. Die kerkgebou is geleë by Dr. Yusuf Dadoolaan 73, Wilkoppies, Klerksdorp. In 2013 was die leraar ds. A.P. Burger. Daar was in daardie jaar 125 doop- en 580 belydende lidmate.



</doc>
<doc id="83881" url="https://af.wikipedia.org/wiki?curid=83881" title="NG gemeente Kliprivier">
NG gemeente Kliprivier

Die NG gemeente Kliprivier is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal).

Die gemeente is gestig in 1984. Die kerkgebou is geleë op Hoewe 9, Croftweg, Garthdale. Dr. C.T. Kleynhans is op 1 Oktober 2014 in die gemeente bevestig. Daar was in daardie jaar 42 doop- en 195 belydende lidmate.



</doc>
<doc id="83882" url="https://af.wikipedia.org/wiki?curid=83882" title="NG gemeente Klipvallei">
NG gemeente Klipvallei

Die NG gemeente Klipvallei is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1955. Die kerkgebou is geleë op die hoek van Kroonarend- en Kareeweg, Randvaal. In 2013 was die leraar ds. C. Ehlert. Daar was in daardie jaar 106 doop- en 363 belydende lidmate.




</doc>
<doc id="83883" url="https://af.wikipedia.org/wiki?curid=83883" title="NG gemeente Kloofendal">
NG gemeente Kloofendal

Die NG gemeente Kloofendal is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1973. Die kerkgebou is geleë by Opallaan 19, Kloofendal, Roodepoort. In 2013 was die leraar ds. S.J. le Roux. Daar was in daardie jaar 113 doop- en 460 belydende lidmate. Tot einde 2016 het dit toegeneem, tot 154 en 510. Ds. Fanie le Roux was steeds die predikant.




</doc>
<doc id="83884" url="https://af.wikipedia.org/wiki?curid=83884" title="NG gemeente Kollegepark">
NG gemeente Kollegepark

Die NG gemeente Kollegepark, waarby Bedworthpark ingelyf is, is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1974. Die kerkgebou is geleë by Esias Groblerstraat 2, Vanderbijlpark. In 2013 was die leraar dr. D.P. Senekal. Daar was in daardie jaar 185 doop- en 802 belydende lidmate.




</doc>
<doc id="83885" url="https://af.wikipedia.org/wiki?curid=83885" title="NG gemeente Koster">
NG gemeente Koster

Die NG gemeente Koster is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1919. Die kerkgebou is geleë by De Wetstraat 54, Koster. In 2013 was die leraar dr. Z.B. Loots. Daar was in daardie jaar 140 doop- en 505 belydende lidmate.




</doc>
<doc id="83886" url="https://af.wikipedia.org/wiki?curid=83886" title="NG gemeente Krugersdorp-Noord">
NG gemeente Krugersdorp-Noord

Die NG gemeente Krugersdorp-Noord is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1944 as 'n dogtergemeente van die moedergemeente Krugersdorp gestig. Teen 1952 was hier 900 belydende lidmate, dieselfde as in 2013, maar minder as die 934 einde 2014. Die eerste leraar, ds. C.C. van Dyk, vroeër medeleraar van Krugersdorp, is na die nuwe gemeente beroep en op 18 Maart 1944 deur ds. J.C Flemming, later moderator van die Natalse Kerk, bevestig. Hy het hier gebly tot sy aftrede in 1969. Ds. Van Dyk het die hoeksteen van die kerkgebou op 31 Augustus 1946 gelê. Dis ontwerp deur Hendrik Vermooten, wat vir altesaam 144 NG kerke verantwoordelik was, meestal van siersteen en in die Neo-Bisantynse styl.

Die kerkgebou is geleë op die hoek van Viljoen- en Derdestraat, Krugersdorp-Noord. Die leraar tans is ds. J.C. Stander. Hier was einde 2014 289 doop- en 934 belydende lidmate.





</doc>
<doc id="83887" url="https://af.wikipedia.org/wiki?curid=83887" title="NG gemeente Krugersdorp-Oos">
NG gemeente Krugersdorp-Oos

Die NG gemeente Krugersdorp-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1969 gestig. Die kerkgebou is geleë by Lismorestraat 20, Kenmare, Krugersdorp. Die gemeente het 3 leraars, di. Anton Ferreira, Marcus Marinus en Fralene van Zyl. 




</doc>
<doc id="83888" url="https://af.wikipedia.org/wiki?curid=83888" title="NG gemeente Leeudoringstad">
NG gemeente Leeudoringstad

Die NG gemeente Leeudoringstad is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1922. Die kerkgebou is geleë in Voortrekkerstraat, Leeudoringstad. In 2014 was die leraar ds. D. Gerner. Daar was in daardie jaar 85 doop- en 410 belydende lidmate.




</doc>
<doc id="83889" url="https://af.wikipedia.org/wiki?curid=83889" title="NG gemeente Lichtenburg-Oos">
NG gemeente Lichtenburg-Oos

Die NG gemeente Lichtenburg-Oos is 'n gemeente van die Nederduitse Gereformeerde Kerk in die Sinode van Wes-Transvaal. 

Die gemeente is gestig in 1952. Die kerkgebou is geleë by Sesdelaan 17, Lichtenburg. In 2013 was die leraars di. Elizabeth Brunsdon en Deald du Toit. Daar was in daardie jaar 253 doop- en 871 belydende lidmate.




</doc>
<doc id="83890" url="https://af.wikipedia.org/wiki?curid=83890" title="NG gemeente Lig en Lewe Lichtenburg">
NG gemeente Lig en Lewe Lichtenburg

Die NG gemeente Lig en Lewe Lichtenburg is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 2011 uit die samesmelting tussen Lichtenburg-Noord (1963) en Lichtenburg-Wes (1950). Die kerkgebou is geleë by Carolstraat 5, Lichtenburg. In 2013 was die leraar ds. Ben Botha. Daar was in daardie jaar 90 doop- en 324 belydende lidmate.



</doc>
<doc id="83891" url="https://af.wikipedia.org/wiki?curid=83891" title="NG gemeente Losberg">
NG gemeente Losberg

Die NG gemeente Losberg is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die kerkgebou is geleë op die hoek van Kerk- en Pretoriusstraat, Fochville. In 2013 was die leraar ds. Attie Roux. Daar was in daardie jaar 180 doop- en 620 belydende lidmate.

Die gemeente Losberg was met sy stigting presies die honderdste gemeente van die Transvaalse Kerk, en is hoofsaaklik van die eerste en oudste gemeente in Transvaal, naamlik Potchefstroom afgestig, en wel op 11 April 1935. Ook van die gemeentes Roodepoort, Vereeniging en Mooirivier is indertyd gedeeltes ingesluit. Uit die saamgevoegde dele het die gemeente onder die seënende hand van God op stoflike en geestelike gebied met die jare tot 'n redelik welvarende gemeente gegroei. Sedertdien is 'n gedeelte van die gemeente afgestig met die totstandkoming van die gemeente Venterspost. Die sentrum van die gemeente is die dorp Fochville, wat rustig geleë is tussen Losberg aan die een kant en die Gatsrand aan die ander. Nie ver van die dorp nie, op die Danie Theron-koppie in laasgenoemde reeks rante, staan die gedenksuil wat omstreeks 1950 deur die Voortrekkerbeweging opgerig is ter gedagtenis aan die held uit die Anglo-Boereoorlog, kmdt. Danie Theron, wat gesneuwel het toe hy alleen 'n patrollie Engelse soldate beveg het, wat in die rigting van die koppie beweeg het. 

Die gemeente se kerkgebou is omstreeks 1952 opgerig. Die eerste leraar van die gemeente was ds. G. Nel, en van 1944 tot 1962 was dit ds. P.L. Lourens. 





</doc>
<doc id="83892" url="https://af.wikipedia.org/wiki?curid=83892" title="NG gemeente Luipaardsvlei">
NG gemeente Luipaardsvlei

Die NG gemeente Luipaardsvlei, waarby die ou moedergemeente van Krugersdorp ingelyf is, is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal).

Reeds omstreeks 1900 is op Luipaardsvlei 'n kerksaaltjie gebou, veral op inisiatief van 'n klompie ywerige en kerkliewende lidmate. Die hoeksteen is gelê deur ds. Carel van der Merwe. In Maart 1946 is Luipaardsvlei van Roodepoort as 'n selfstandige gemeente afgestig en op 19 Desember is die eerste leraar, ds. H.P. van Straten, bevestig.

Dadelik moes daar 'n begin gemaak word met die bou van 'n woning vir die leraar en sy gesin, en voor die einde van 1947 kon hulle intrek neem in die sierlike pastorie, waar die dominee vrugtebome aangeplant, 'n grasperk uitgelê en 'n roostuin begin.

Met afstigting was die ledetal iets oor die 600; vyf jaar later het dit al tot tussen 700 en 800 aangegroei en steeds vinnig uitgebrei. 'n Tak van die Transvaalse Vroue-Sendingvereniging en van die Manne-Sendingbond is gestig en albei het goeie werk gedoen, sowel as die Mede-Sendingarbeidsters en die sterk Kindersendingkrans, waarvan daar ook 'n wykstak gestig is. Die Sondagskool het geweldig uitgebrei en is goed georganiseer. Behalwe die Dorpsondagskool was daar nog vyf wykstakke. Die Christelike Strewers en die CJV het omstreeks 1950 tot 'n Kerkjeugvereniging geamalgameer. Die Bond van Dienaresse het so in die stilte goed gewerk en 'n ruim bydrae aan die kerkraad vir die bouskuld gegee en het ook geestelike werk in die gemeente gedoen.

Met die vinnige aanbou van huise in die nuwe dorpsgebied Witpoortjie, was dit nodig om daar ook bouerwe vir die Kerk te koop en sodoende het die jong gemeente onder 'n swaar skuldelas gebuk gegaan.

Die lotgevalle van die duisende swart mense in die Luipaardsvlei-township het die sendingliewende pastoriepaar ter harte gegaan en met behulp van 'n aantal ywerige sendingvriende in die gemeente is die werk aangepak en reeds in 1950 kon 'n netjiese en doelmatige kerkie ingewy word, waartoe die Randse Sendingraad ook 'n gewaardeerde bydrae gelewer het. Die sendingkerkie het ook diens as skool gedoen en 'n evangelis- onderwyser het die kleinspan onderrig, terwyl die leraar en van die ouderlinge Sondagmiddae daar diens gehou het.

Huisbesoek was destyds nie 'n maklike taak nie omdat feitlik alle huisvaders uitgewerk en eers ná vyfuur tuisgekom het.

Die moedergemeente Krugersdorp was 120 jaar oud toe dit in 2010 by Luipaardsvlei ingelyf is.

Die kerkgebou is geleë op die hoek van Stasie- en Morcomstraat, Lewisham, Krugersdorp. In 2013 was die leraar ds. Anton Mieny. Daar was in daardie jaar 163 doop- en 545 belydende lidmate.





</doc>
<doc id="83893" url="https://af.wikipedia.org/wiki?curid=83893" title="NG gemeente Lux Deo">
NG gemeente Lux Deo

Die NG gemeente Lux Deo is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal) wat in 2013 ontstaan het uit die samesmelting van die NG gemeente Arconpark en Sonlandpark.

Die gemeente se tuiste is die kerkgebou van die eertydse gemeente Sonlandpark by Waterbergstraat 29, Sonlandpark, Vereeniging, sowel as Arconpark s'n by in Lawnlaan, Arconpark.




</doc>
<doc id="83894" url="https://af.wikipedia.org/wiki?curid=83894" title="NG gemeente Magaliesburg">
NG gemeente Magaliesburg

Die NG gemeente Magaliesburg is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal).

Die gemeente Magaliesburg (vroeër genoem Magaliesberg) is op 18 April 1910 gestig. Ds. J. le R. Hauptfleisch was die eerste leraar. In die nuwe gemeente is twee dele sonder samehorigheidsgevoel saamgevat, t.w. Skeerpoort en Brits. Dit het 'n spoedige afstigting in 1914 van die NG gemeente Krokodilrivier, wat later deel geword het van die Noordelike Sinode (die ou Noord-Transvaal) as gevolg gehad.

Kort hierna het dit geblyk dat die gemeente Magaliesburg gaan swaarkry. Toe aan die leraar in April 1917 'n tjek van £100 oorhandig word om nou vir die eerste maal 'n rytuig te koop, weet hy byna nie wat om te sê nie "omdat de zaak byna te goed is om waar te zyn". Met moeite en inspanning het die gemeente voortgegaan. Ondanks alle pogings het dit telkens maar weer geblyk dat die geldelike toestand ál swakker word.

In Augustus 1925 bereik die toestand 'n dramatiese hoogtepunt in 'n kerkraadsvergadering. "Na nog 'n lang diskussie oor die geldsake van die gemeente, kom die vergadering tot die besluit om die gemeente uit te brei of as dit nie kan geskied nie, om dit dan te ontbind." Voordat besliste stappe egter gedoen kon word, vertrek ds. Hauptfleisch in Junie 1926. Sy opvolger, ds. Harper Martins, beroep in April 1927, bly tot in Desember 1929.

Ná sy vertrek word drie beroepe tevergeefs uitgebring, en verskillende male word uitgestel om te beroep. Tydens die lang vakature word die toestand baie ernstig, en begin die ondersoek na 'n moontlike uitbreiding weer. Die resultaat is dat in 1934 'n aantal wyke van die gemeente Krugersdorp by Magaliesburg ingeskakel word, op voorwaarde dat Magaliesburg die sentrum moet wees.

Toe ds. J.F. du Toit in 1935 'n beroep aanneem, beëindig dit 'n vakature van meer as vyf jaar. Die gemeente het nou weer moed gevat. Danksy 'n gewaardeerde geskenk van £1 000 en die verdere inspanning van die gemeente, kon die kerksaal en kort daarna die pastorie op Magaliesburg gebou word. Ná ds. Du Toit word die gemeente agtereenvolgens deur di. W.J.G. Lubbe, P. de B. Kock en vanaf Julie 1946 tot 1964 deur ds. J.M. van den Berg bedien.

Die gemeente was omstreeks 1952 in staat om sy normale gemeentelike verpligtings na te kom, en dra ook die verantwoordelikhede van 'n sendinggemeente binne sy grense. Die probleem wat egter na die stigting daar was, is na die vergroting weer 'n probleem, want Skeerpoort het naas Magaliesberg maar sentrum gebly. Die kerkraad was destyds ernstig besig om te oorweeg of die gemeente, wat prakties twee gemeentes is, nie op een of ander manier verdeel kan word nie. Die NG gemeente Skeerpoort het toe in 1951 afgestig.

Die kerkgebou is geleë by Skoolstraat 24, Magaliesburg. In 2013 was die leraar ds. I.W. Breytenbach. Daar was in daardie jaar 73 doop- en 305 belydende lidmate.





</doc>
<doc id="83895" url="https://af.wikipedia.org/wiki?curid=83895" title="NG gemeente Makwassie">
NG gemeente Makwassie

Die NG gemeente Makwassie is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die kerkgebou is geleë by Phillipstraat 24. In 2013 was die leraar ds. Hans Barnard. Daar was in daardie jaar 65 doop- en 279 belydende lidmate.

Op 16 September 1933 is 'n informele vergadering van dienende en rustende kerkraadslede, asook enkele belangstellendes uit die omgewing van Maquassi, in die Maquassiskool gehou ten einde die wenslikheid van afstigting van 'n deei (dit is Maquassi en omgewing) van die Wolmaransstadse gemeente te bespreek. As hoofsprekers tree op mnre. L.M. Wentzel en J. J. Hoffman sr. Ná rype bespreking en oorweging word besluit dat 'n deel van die gemeente behoort afgestig te word. 

Op 15 Junie 1934 gee die Scriba Synodi kennis van die stigting van die gemeente Maquassi op 9 Junie 1934, toe die eerste kerkraad, bestaande uit ses ouderlinge en ses diakens, gekies is. Die gemeente sou onder die Ring van Potchefstroom ressorteer. Tot konsulent is ds. A.P. Pretorius van Leeuwdoornsstad gekies. Die kerkraad van 'n sustergemeente, nl. die Gereformeerde Kerk, staan goedgunstiglik hulle kerk af vir dienste (wanneer nie in gebruik nie). Mnr. J.G. van Niekerk, hoof van die Maquassiskool, word gevra om te ageer as scriba-kassier en mnr. J.D. Hugo om die katkisasieklasse te lei.

Op 'n kerkraadsvergadering van 11 Augustus 1934 en op voorstel van mnr. L.M. Wentzel word besluit om dadelik stappe te doen om 'n beroep op 'n predikant uit te bring. Op 'n gekombineerde kerkraadsvergadering gehou op 3 September 1934, word ds. R.P.B. Erasmus tot die eerste herder en leraar van die jong gemeente beroep. Op 16 November 1934 lei die pas bevestigde leraar sy eerste kerkraadsvergadering in die nuwe gemeente. Ná 'n troue diens van ongeveer vier en 'n half jaar neem ds. Erasmus op 3 Junie 1939 afskeid van die gemeente. Deur sy ywer en die hartlike samewerking van die gemeente kon die mooi en doeltreffende kerksaal sonder skuld ingewy word en 'n aanvang gemaak word met die sendingkerk in die township. 

Op 10 September 1939 word ds. P.L. Lourens van die Delwerye hier bevestig. Gedurende sy vrugbare verblyf (tot 1944) kon die sendingkerkie ingewy en 'n doeltreffende pastorie vir die evangelis gebou word. Op 'n gekombineerde vergadering gehou op 27 Januarie 1945, word ds. J.W. Smalberger van Worcester beroep. Intussen word die dienste deur ds. E.J.J. van der Horst, emeritus-predikant van Wolmaransstad, waargeneem. Gedurende die naweek 20 tot 22 April word ds. Smalberger en gesin verwelkom. Grootliks te danke aan sy onvermoeide ywer en inspirasie kon die gemeente destyds getuig van groei en vooruitgang, wat die ledetal sowel as die finansiële posisie betref het.




</doc>
<doc id="83896" url="https://af.wikipedia.org/wiki?curid=83896" title="NG gemeente Malopo">
NG gemeente Malopo

Die NG gemeente Malopo is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1920. Die kerkgebou is geleë op Buhrmannsdrif. In 2013 was die leraar ds. G.J. Walkers. Daar was in daardie jaar 98 doop- en 258 belydende lidmate.



</doc>
<doc id="83897" url="https://af.wikipedia.org/wiki?curid=83897" title="NG gemeente Meiringspark">
NG gemeente Meiringspark

Die NG gemeente Meiringspark is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1966. Die kerkgebou is geleë by Oom Jacobstraat 41, Klerksdorp. In 2013 was die leraar ds. T. De Bruin. Daar was in daardie jaar 67 doop- en 404 belydende lidmate. In 2016 het Meiringspark en Elandia gekombineer en ds. Jan van Heerden saam beroep.




</doc>
<doc id="83898" url="https://af.wikipedia.org/wiki?curid=83898" title="NG gemeente Meyerton">
NG gemeente Meyerton

Die NG gemeente Meyerton is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1947. Die kerkgebou is geleë op die hoek van Loch- en Verwoerdstraat, Meyerton. In 2013 was die gemeente vakant. Daar was in daardie jaar 213 doop- en 837 belydende lidmate.

Op die middag van 15 Maart 1947 stig die gemeente Meyerton af van die moedergemeente Vereeniging. Die Ringskommissie, bestaande uit di C.B. Brink (voors.), A.M. Meiring en H.J. Piek (scriba), voer die opdrag van die Ring van Johannesburg uit voor 'n goed verteenwoordigende vergadering. Ds. J.J. Odendaal tree namens die moedergemeente op. Die volgende persone word as ampsdraers gekies: P.J. du Plessis, G. Pretorius, J.P. Steynberg, J.R. Koekemoer, J.H. van Loggerenberg, F. Henning, J.S.F. Botha, A.S. Steynberg, S.J. Strydom, P.J.J. Pretorius, J.G. van Jaarsveldt, C.M. Norval, C.J.J. McDonald as ouderlinge, en P.L. Moolman, R.P.F. Mouton, J.O. Swarts, H.J. Geyer, R. Swanevelder, P.J. van Aswegen, J.M. van der Merwe, J.C. Els, C.J. Opperman en J.S. van Niekerk as diakens. 

Nadat 'n paar beroepenes bedank het, aanvaar ds. L.M. Cilliers die taak en word op 8 November 1947 feestelik ontvang in ’n groot tent wat vir dié doel met pale en seile opgerig is. Hierin vier die gemeente ook sy eerste Nagmaal en word sy eerste basaar gehou. Maar voortaan moet die gemeente gebruik maak van skoolgeboue om die eredienste in te hou. Dit was moeilike dae van beperkte ruimte en nou bankies om in te sit, maar die gemeente was dankbaar en het ook so sy Nagmale gehou. 

Ná 'n kort tydjie word daar op Meyerton 'n stadsaal ingewy en kon dit met sy groter ruimte ook gebruik word om die sentrale dienste van die gemeente te huisves. Die behoefte aan 'n eie gebou het egter by die dag gegroei en gedurende 1950 kom daar op wonderlike wyse drie kerksale tot stand. Die gemeente, soos min ander in die land, bestaan uit ses verskillende dorpies, naamlik Rothdene, Kookrus, Riversdal, Meyerton, Daleside en Kliprivier, en om in die behoefte van almal so goed moontlik te voorsien, word die sale te Kookrus, Meyerton en Daleside gebou. Die gemeente het met ongeveer 770 lidmate afgestig, maar groei so vinnig dat reeds teen die einde van 1948 die duisendtal bereik is. Bearbeiding het dit noodsaaklik gemaak om hulp te kry en vanaf die begin van 1950 was eerw. prop. Fanie du Toit alhier werksaam tot einde Mei, toe hy na sy eie gemeente, Rosendal, moes vertrek. Ná sy vertrek moes die werk onder een leraar voortgaan. Eerw. J.P.J. Zeeman het egter met aanddienste kon help.




</doc>
<doc id="83899" url="https://af.wikipedia.org/wiki?curid=83899" title="NG gemeente Meyerton-Oos">
NG gemeente Meyerton-Oos

Die NG gemeente Meyerton-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal).

Die gemeente is gestig in 1966. Die kerkgebou is geleë op die hoek van Mentz- en Jan Neethlingstraat, Meyerton-Oos. In 2013 was die leraar ds. J.A. Burger. Daar was in daardie jaar 102 doop- en 394 belydende lidmate.




</doc>
<doc id="83900" url="https://af.wikipedia.org/wiki?curid=83900" title="NG gemeente Meyertonpark">
NG gemeente Meyertonpark

Die NG gemeente Meyertonpark is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1977. Die kerkgebou is geleë in Genl. Prinsloostraat, Meyerton. In 2013 was die leraar ds. J.C.K. du Plooy. Daar was in daardie jaar 135 doop- en 689 belydende lidmate.



</doc>
<doc id="83901" url="https://af.wikipedia.org/wiki?curid=83901" title="NG gemeente Middelvlei">
NG gemeente Middelvlei

Die NG gemeente Middelvlei is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1952. Die kerkgebou is geleë by Hoofweg 140, Kocksvlei. In 2013 was die leraar ds. S.E. van Wyk. Daar was in daardie jaar 91 doop- en 420 belydende lidmate.



</doc>
<doc id="83902" url="https://af.wikipedia.org/wiki?curid=83902" title="NG gemeente Migdol">
NG gemeente Migdol

Die NG gemeente Migdol is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1952. Die kerkgebou is geleë op Migdol. In 2013 was die gemeente vakant, maar die afgetrede ds. D.J. Grové het as pastorale hulp opgetree. Vroeg in 2017 was daar drie doop- en 73 belydende lidmate.



</doc>
<doc id="83903" url="https://af.wikipedia.org/wiki?curid=83903" title="NG gemeente Mindalore">
NG gemeente Mindalore

Die NG gemeente Mindalore is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1971. Die kerkgebou is geleë by Richardsonlaan 32, Mindalore, Krugersdorp. In 2013 was die leraar ds. H.J. Mostert. Daar was in daardie jaar 90 doop- en 440 belydende lidmate.



</doc>
<doc id="83904" url="https://af.wikipedia.org/wiki?curid=83904" title="NG gemeente Muldersdrif">
NG gemeente Muldersdrif

Die NG gemeente Muldersdrif is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1962. Die kerkgebou is geleë op die hoek van Beyers Naudélaan en die N14-snelweg, Muldersdrift. In 2013 was die leraars di. C.B. Kloppers en K. Mckenzie. Daar was in daardie jaar 233 doop- en 740 belydende lidmate.



</doc>
<doc id="83905" url="https://af.wikipedia.org/wiki?curid=83905" title="NG gemeente Nietverdiend">
NG gemeente Nietverdiend

Die NG gemeente Nietverdiend is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1957. Die kerkgebou is geleë op Nietverdiend. In 2013 was die kontrakleraar dr. Havenga. Daar was in daardie jaar 4 doop- en 45 belydende lidmate.




</doc>
<doc id="83906" url="https://af.wikipedia.org/wiki?curid=83906" title="NG gemeente Noordvaal">
NG gemeente Noordvaal

Die NG gemeente Noordvaal is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1962. Die kerkgebou is geleë by Byronlaan 94, Orkney. In 2013 was die leraar ds. P.H. van Daalen. Daar was in daardie jaar 86 doop- en 260 belydende lidmate.




</doc>
<doc id="83907" url="https://af.wikipedia.org/wiki?curid=83907" title="NG gemeente Oberholzer">
NG gemeente Oberholzer

Die NG gemeente Oberholzer is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1957. Die kerkgebou is geleë by Vleistraat 25, Oberholzer, Carletonville. In 2013 was die leraars di. M.J. Steyn en I.A. du T. Laubscher. Daar was in daardie jaar 283 doop- en 959 belydende lidmate.

Op 27 November 1948 om halfagt die aand is ’n vergadering van alle belangstellendes in die skoolgebou op Blyvooruitzicht byeengeroep om oor te gaan tot die stigting van 'n nuwe gemeente bestaande uit die westelike gedeelte van die gemeente Venterspost. Daar word gestem tussen die name Oberholzer, Wonderfontein en Blyvooruitzicht, en met 'n meerderheid van stemme word eersgenoemde naam as die naam van die nuwe gemeente aanvaar. Ook word gemeld dat volgens die memorielyste die gemeente uit omtrent 650 lidmate bestaan. Op 13 Desember word die eerste en gewone kerkraadsvergadering gehou en eerw. prop. Phillippus Lodewikus Erasmus word tot herder en leraar van die gemeente beroep. 

Op 9 Januarie 1949 kon die konsulent meld dat die beroepene hom die beroep laat welgeval het en wens om op 19 Februarie georden en bevestig te word. Dit geskied in die Ontspanningsaal te Blyvooruitzicht. Geen pastorie is egter beskikbaar nie en gevolglik loseer die leraar die eerste jaar by diaken Swanepoel. Op 3 September word die bou van 'n pastorie goedgekeur en wel op Blyvooruitzicht. Die boukommissie aanvaar self verantwoordelikheid vir die bou. Op 11 Februarie 1950 tree die leraar in die huwelik en word op 18 Maart in die gemeente terugverwelkom, by welke geleentheid die pastorie ook as eerste gebou van die gemeente in gebruik geneem word. 

Intussen is die behoefte aan 'n kerkgebou al meer en meer gevoel en op 5 Desember dien 'n voorstel voor die kerkraad dat 'n kommissie benoem word om die moontlikhede en waarskynlike plekke vir die bou van 'n kerk te ondersoek. Op 15 Januarie 1951 dien dan ook 'n uitgebreide memorandum voor die kerkraad en word besluit tot die oprigting van 'n kerk op Carletonville. Ook word besluit tot onderhandeling met die bouaannemer F.P. van Heerden van Germiston om die gebou op te rig. 

Intussen het die ledetal van die gemeente egter na meer as 1 100 gegroei en op 19 Maart is voorgestel dat die kerkraad die moontlikheid van die afstigting van die wyk Blyvooruitzicht tot 'n afsonderlike gemeente ondersoek. Dit word aanvaar en waarborglyste en memorielyste word gesirkuleer, waarop 411 lidmate ten gunste van afstigting en 13 daarteen teken. Op 11 Junie besluit die kerkraad eenparig tot die afstigting van die wyk en word die stukke na die Ringskommissie vir oorweging deurgestuur, ten einde aanbeveling by die Ringsvergadering van September te maak. 





</doc>
<doc id="83908" url="https://af.wikipedia.org/wiki?curid=83908" title="NG gemeente Oberholzer-Wes">
NG gemeente Oberholzer-Wes

Die NG gemeente Oberholzer-Wes is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1978. Die kerkgebou is geleë by Douglaslaan 33, Oberholzer, Carletonville. In 2013 was die leraar ds. W.I.G. Muller. Daar was in daardie jaar 149 doop- en 450 belydende lidmate.




</doc>
<doc id="83909" url="https://af.wikipedia.org/wiki?curid=83909" title="NG gemeente Olyfdal">
NG gemeente Olyfdal

Die NG gemeente Olyfdal (voorheen bekend as Meyerton-Suid) is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1952. Die kerkgebou is geleë in Verwoerdweg, Kookrus, Meyerton. In 2013 was die leraarsamp vakant. Daar was in daardie jaar 17 doop- en 172 belydende lidmate. Omstreeks 2015 is De Deur by Olyfdal ingelyf.



</doc>
<doc id="83910" url="https://af.wikipedia.org/wiki?curid=83910" title="NG gemeente Orkney">
NG gemeente Orkney

Die NG gemeente Orkney is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1954. Die kerkgebou is geleë op die hoek van Popelaan en Hoodweg, Orkney, Noordwes. In 2013 was die leraar dr. J.A. Kritzinger. Daar was in daardie jaar 84 doop- en 560 belydende lidmate.




</doc>
<doc id="83911" url="https://af.wikipedia.org/wiki?curid=83911" title="NG gemeente Oosterlig">
NG gemeente Oosterlig

Die NG gemeente Oosterlig is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1974. Die kerkgebou is geleë op die hoek van Westinghouse Boulevard en Robert Broomstraat, Vanderbijlpark. In 2013 was die leraar ds. F.W. Badenhorst. Daar was in daardie jaar 99 doop- en 400 belydende lidmate.




</doc>
<doc id="83912" url="https://af.wikipedia.org/wiki?curid=83912" title="16de Golden Globe-toekenningsaand">
16de Golden Globe-toekenningsaand

Die 16de Golden Globe-toekenningsaand, wat uitnemendheid in die rolprente van 1958 vereer het, is op 5 Maart 1959 gehou.

"The Defiant Ones"

Vincente Minnelli – "Gigi"

David Niven – "Separate Tables"


Danny Kaye – "Me and the Colonel"


Susan Hayward – "I Want to Live!"


Rosalind Russell – "Auntie Mame"

"The Inn of the Sixth Happiness"





</doc>
<doc id="83913" url="https://af.wikipedia.org/wiki?curid=83913" title="NG gemeente Oospark">
NG gemeente Oospark

Die NG gemeente Oospark is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal).

Die gemeente is gestig in 1974. Die kerkgebou is geleë op die hoek van George Duff- en Bremerstraat, Vanderbijlpark. In 2013 was die leraarsamp vakant. Daar was in daardie jaar 83 doop- en 416 belydende lidmate.




</doc>
<doc id="83914" url="https://af.wikipedia.org/wiki?curid=83914" title="NG gemeente Oor-die-Vaal">
NG gemeente Oor-die-Vaal

Die NG gemeente Oor-die-Vaal is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1962. Die kerkgebou is geleë by William Alexanderstraat 39, Christiana. In 2013 was die leraar ds. J.D. Jordaan. Daar was in daardie jaar 193 doop- en 586 belydende lidmate. Die huidige leraar is ds. C.M. Cronje.




</doc>
<doc id="83915" url="https://af.wikipedia.org/wiki?curid=83915" title="NG gemeente Ontdekkerskruin">
NG gemeente Ontdekkerskruin

Die NG gemeente Ontdekkerskruin was 'n gemeente van die Nederduitse Gereformeerde Kerk in die Sinode van Wes-Transvaal (nou Goudland) wat ontstaan het uit die samesmelting van die gemeente Ontdekkers en Ontdekkers-Noord. 

Die gemeente is gestig in 2004. Die kerkgebou was geleë by Philipslaan 19 (of 17), Discovery, Roodepoort. In 2013 was die pastorale hulp ds. H.J. Lombard. Daar was in daardie jaar 29 doop- en 379 belydende lidmate. 'n Jaar later was dit 18 en 326. Op 1 Oktober 2015 is Ontdekkerskruin ingelyf by die NG gemeente Veranderde Lewens. Indertyd het die "Roodepoort Record" as volg oor die eenwording berig: "Onlangs is ‘n eenwordingsooreenkoms tussen NG Veranderde Lewens en NG Ontdekkerskruin gemeentes bereik. Hierdie gesamentlike gemeente sal vanaf 1 September as NG Veranderde Lewens bekend staan. Die huidige Veranderde Lewens wat tans in Albertina Sisulu Straat 61A geleë is, het hulle kerkkompleks aan ‘n ander Christelike instansie verkoop en sal vanaf Sondag 18 Oktober eredienste vanuit die nuwe kerkkompleks te 17 Philipslaan, met hulle huidige leraars hervat. Hulle bediening te Hamberg sal egter nog onverpoos voortgaan tot in Oktober wanneer die verbeterings aan die nuwe kerk voltooi is. Hierdie gemeentes verbind hulle tot ’n gesamentlike doel, naamlik ‘n groeiende bediening met beide ‘n vernuwende en ’n behoudende styl. Voortaan sal die eredienstyd van 8vm Sondagoggende vir ’n vernuwende styl erediens gebruik word en die 10vm gleuf vir ’n behoudende styl erediens. Daar sal ook saans ‘n multikulturele diens gehou word. Die leraars van hierdie nuwe bediening is Ds. Pieter Nel Klopper, wat bygestaan sal word deur Dr. Berrie de Vos, ’n pastorale leraar en berader, asook Ds. Hennie Lombard wat hoofsaaklik die behoudende styl sal behartig."





</doc>
<doc id="83919" url="https://af.wikipedia.org/wiki?curid=83919" title="NG gemeente Ottosdal">
NG gemeente Ottosdal

Die NG moedergemeente Ottosdal is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig op 13 Augustus 1913. Die samewerking was so goed dat die eerste basaar £1 200 opgebring het. Die Rebellie van 1914 het die gemeente in so 'n mate verdeel, die kerkraad het dit nodig geag om eers te wag met die beroep van 'n leraar. Die konsulent en gekose kerkraad is toe gedwing om te bedank en plaasvervangers is in hul plek gekies. In Januarie 1916 was die toestand sodanig dat daar oorgegaan kon word tot die beroep van 'n predikant. Die eerste keuse het geval op prop. P.J. Swart, wat destyds in die Eerste Wêreldoorlog in Duits-Oos-Afrika as veldprediker by die troepe was. Hy laat hom die beroep welgeval en keer begin Junie 1916 uit Duits-Oos-Afrika terug. Hy is op 23 Junie 1916 onder bokseile georden. Eers het die gemeente met veel moeilikhede te kampe gehad, maar met die koms van die eerste leraar het alles beter begin word. Op 16 Oktober 1916 is 'n tydelike kerkgebou ingewy.

Die huidige kerkgebou is geleë in Swartstraat, Ottosdal, Noordwes. In 2013 was die leraar ds. Hendrik Prinsloo. Daar was in daardie jaar 75 doop- en 347 belydende lidmate.





</doc>
<doc id="83920" url="https://af.wikipedia.org/wiki?curid=83920" title="NG gemeente Ottosdal-Suid">
NG gemeente Ottosdal-Suid

Die NG gemeente Ottosdal-Suid is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1963. Die kerkgebou is geleë op die hoek van Joubert- en Moorcroftstraat, Ottosdal. In 2013 was die leraar ds. Louis Venter. Daar was in daardie jaar 109 doop- en 347 belydende lidmate.



</doc>
<doc id="83921" url="https://af.wikipedia.org/wiki?curid=83921" title="NG gemeente Paardekraal-Monument">
NG gemeente Paardekraal-Monument

Die NG gemeente Paardekraal-Monument is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1953. Die kerkgebou is geleë by Nicolas Smitlaan 46, Monument, Krugersdorp. In 2018 was die leraars ds. P.J. Stofberg en dr. E. Casaleggio. Daar was in daardie jaar 137 doop- en 920 belydende lidmate.



</doc>
<doc id="83922" url="https://af.wikipedia.org/wiki?curid=83922" title="NG gemeente Peacehaven">
NG gemeente Peacehaven

Die NG gemeente Peacehaven is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1955 afgestig as vierde dogtergemeente van die moedergemeente Vereeniging. Die kerkgebou, wat ontwerp is deur Johan de Ridder en in 1957 ingewy is, is geleë op die hoek van Clarendon- en –Kerkstraat, Peacehaven, Vereeniging. In 2013 was die gemeente vakant. Daar was in daardie jaar 39 doop- en 137 belydende lidmate. In 2015 is die dooplidmate aangegee as 11 en die belydende lidmate as 82. 





</doc>
<doc id="83923" url="https://af.wikipedia.org/wiki?curid=83923" title="NG gemeente Potchefstroom-Die Bult">
NG gemeente Potchefstroom-Die Bult

Die NG gemeente Potchefstroom-Die Bult is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is in 1961 afgestig van die NG gemeente Potchefstroom-Noord. Ds. S.J. Eloff van die moedergemeente was dan ook die eerste leraar van Die Bult-gemeente. Die kerkgebou is geleë by Esselenstraat 42, Potchefstroom. In 2013 was die leraars Jacobus Nicolaas Jansen van Rensburg (wat sy emeritaat op 1 Januarie 2014 aanvaar het) en F. Burger (studenteleraar). Daar was in daardie jaar 142 doop- en 668 belydende lidmate.






</doc>
<doc id="83924" url="https://af.wikipedia.org/wiki?curid=83924" title="NG gemeente Potchefstroom-Grimbeekpark">
NG gemeente Potchefstroom-Grimbeekpark

Die NG gemeente Potchefstroom-Grimbeekpark is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1973. Die kerkgebou is geleë op die hoek van Zeederberg- en Lupinestraat, Grimbeekpark, Potchefstroom. In 2013 was die leraar ds. M.J. de Beer. Daar was in daardie jaar 221 doop- en 826 belydende lidmate. 'n Jaar later was dit 245 en 869. Ds. De Beer was steeds al leraar.




</doc>
<doc id="83925" url="https://af.wikipedia.org/wiki?curid=83925" title="NG gemeente Potchefstroom-Mooirivier">
NG gemeente Potchefstroom-Mooirivier

Die NG gemeente Potchefstroom-Mooirivier is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Vanweë die twis en tweedrag tydens die Rebellie van 1914 en daarna het Potchefstroom-Mooirivier op 5 Februarie 1917 afgestig van die moedergemeente Potchefstroom. Die bestaande kerkgebou van die moedergemeente het toe die naam "Rebellesie"-gebou gekry. Tydens die Tweede Wêreldoorlog het Mooirivier as die Barrish-kerk bekendgestaan terwyl die moedergemeente die Worst-kerk was. Eersgenoemde het al die Sappe (lede van die Suid-Afrikaanse Party) gehuisves omdat laasgenoemde net Natte (lede van die Nasionale Party) toegelaat het.

Die kerkgebou is geleë by Kerkstraat 235 (deesdae Walter Sisululaan), Potchefstroom. In 2013 was die leraars di. A. Du P. Horn en W.J. Louw. Daar was in daardie jaar 260 doop- en 1 100 belydende lidmate.

Die gemeente is op 5 Februarie 1917 deur die Ringskommissie van die Ring van Potchefstroom gestig en het uit 748 lede bestaan, met ds. W. Nicolas die eerste konsulent. Die eerste basaar het £2 218 opgelewer. Die gemeente is in die begin tydelik deur ds. George Murray bearbei. Op 6 Julie 1918 is die hoeksteen van die kerk deur genl. Louis Botha gelê. Op 18 April 1919 het die inwyding van die kerkgebou in die teenwoordigheid van 'n baie groot skare van gemeentelede en belangstellendes plaasgevind. Oorspronklik het die Ring die dorp in twee dele gesny: Mooirivier sou die suidelike kant bearbei en Potchefstroom die noordelike, met Wolmaransstraat as die middellyn. Later is die lyn deur die Sinode opgehef sodat die twee gemeentes in die dorp en distrik sonder lyne sou fungeer. 

Die gemeente is tot omstreeks 1952 deur die volgende leraar bedien: ds. A.G. Murray (1917– '19), ds. J.G. Perold (1919–'23), dr. L.P. Snyman (1924–'27) en daarna van 1928 af. ds. H.R. Barrish. 

Op 6 Oktober 1928 is die Moedersaal op die kerkgrond ingewy. Dis gebruik vir Sondagskool- en Kinderkranswerksaamhede. Allerlei funksies word in die saal gehou en hy vervul 'n baie nuttige rol in die gemeentelike lewe. Die pragtige kerkorrel met drie manuale, 27 stoppe en 1 353 pype is deur die firma R. Muller vir £2 217 gebou, en is omstreeks 1950 deur prof. P.K. de Villiers vir £5 000 gewaardeer. Die kerkgebou se argitek was John Connell, FRCO. Vanaf die stigting van die gemeente was mev. M.M. van der Bent jare lank die orreliste van die gemeente en het dit haar geluk om gereeld 'n kerkkoor aan die lewe te hou. 

In 1952 berig Ons gemeentelike feesalbum: “Ons Sondagskool, Kindersendingkrans en Vroue-Sendingvereniging floreer en doen verbasende goeie werk en samel jaarliks meer as £700 vir die sending in. Ons Strewersvereniging het soms geweldig gebloei, dan weer gekwyn. Die dood van vooraanstaande kerkraadslede en gemeentelede, asmede die dood van die pastoriemoeder op 15 Augustus 1948 was vir die gemeente 'n geweldige terugslag. Hulle was reuse in die werk van die Here.”

Daar was destyds hartlike samewerking tussen Mooirivier en die ander twee Ned. Herv. of Geref. gemeentes op die dorp, veral op sendinggebied. Die drie gemeentes het die plaaslike blanke sendeling onderhou en ook vir hom 'n pastorie laat bou. 





</doc>
<doc id="83926" url="https://af.wikipedia.org/wiki?curid=83926" title="17de Golden Globe-toekenningsaand">
17de Golden Globe-toekenningsaand

Die 17de Golden Globe-toekenningsaand, wat uitnemendheid in die rolprente van 1959 vereer het, is op 10 Maart 1960 gehou.

"Ben-Hur"

Komedie: "Some Like It Hot"

Musiekspel: "Porgy and Bess"


William Wyler – "Ben-Hur"


Anthony Franciosa – "Career"

Jack Lemmon – "Some Like It Hot"

Elizabeth Taylor – "Suddenly, Last Summer"

Marilyn Monroe – "Some Like It Hot"

Stephen Boyd – "Ben-Hur"


Susan Kohner – "Imitation of Life"

"On the Beach" – Ernest Gold



</doc>
<doc id="83927" url="https://af.wikipedia.org/wiki?curid=83927" title="NG gemeente Potchefstroom-Miederpark">
NG gemeente Potchefstroom-Miederpark

Die NG gemeente Potchefstroom-Miederpark is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1982. Die kerkgebou is geleë op die hoek van Aarbei- en Tambotiestraat, Miederpark, Potchefstroom. In 2013 was die leraars di. W.C. Louw en O.J. Cilliers terwyl ds. D. Cilliers 'n deeltydse leraar vir senior burgers was. Daar was in daardie jaar 176 doop- en 776 belydende lidmate. Einde 2014 was dit onderskeidelik 182 en 778.




</doc>
<doc id="83928" url="https://af.wikipedia.org/wiki?curid=83928" title="NG gemeente Potchefstroom-Noord">
NG gemeente Potchefstroom-Noord

Die NG gemeente Potchefstroom-Noord is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal).

Die gemeente is in 1948 gestig. Die kerkgebou is geleë by Dwarsstraat, Potchefstroom. In 2013 was die leraars ds. J. Raubenheimer en dr. J.A.M. de Kock. Daar was in daardie jaar 234 doop- en 911 belydende lidmate.

Die gemeente Potchefstroom-Noord is op 6 Maart 1948 van die twee moedergemeentes Potchefstroom en Mooirivier afgestig. Deur die goedgunstige toestemming van die onderwysdepartement, en veral die hoof van die Potchefstroomse Onderwyserskollege, is die dienste in die saal van die kollege gehou. Op 21 Augustus 1948 is ds. L.J. Loots as eerste herder en leraar van die gemeente bevestig. In November 1949 is 'n nuwe pastorie in gebruik geneem. Op 10 Februarie 1951 is die hoeksteen van die kerksaal deur mev. ds. Loots gelê. op 1 April 1951 is ds. J.H. Lourens, kapelaan van die SA Staande Mag op Potchefstroom, ingeskakel en as herder en medeleraar van die gemeente bevestig.

Op 19 Mei 1951 is die kerksaal in gebruik geneem. Die kerkraad het besluit om in die naam van die saal die driehonderdjarige bestaan van die Westerse beskawing te herdenk, veral ook met die oog op die Feesvierings in 1952. Daarom sou die saal die Van Riebeeck-gedenksaal genoem word. “Op hierdie wyse wil ons nie slegs in hierdie groot Volksfees deel nie, maar ons wil ook die driehonderdjarige bestaan van ons eie Kerk herdenk en met dankbaarheid teenoor die Here die godsdienstige grondslag waarop ons beskawing hier gebou is, in herinnering roep,” aldus die gemeente se medewerker in "Ons gemeentelike feesalbum" (1952).

Die gemeente het in die beginjare baie gegroei. Binne drie jaar het die ledetal op meer as 2 000 gestaan, van ongeveer driehonderd van die militêre kamp en ongeveer seshonderd studente was. Vir die eerste keer in die geskiedenis van die NG Kerk was studente vir 'n aantal jare reeds besig om gedurende hul vakansie deur middel van konserttoere geld vir hul eie aandeel in hul kerk se boufonds in te samel, 'n onderneming wat lofwaardig en met sukses bekroon is. Gedurende Oktober 1951 het ds. en mev. Loots na die gemeente Vergenoeg, Oos-Afrika, vertrek.



</doc>
<doc id="83929" url="https://af.wikipedia.org/wiki?curid=83929" title="NG gemeente Potchefstroom-Oos">
NG gemeente Potchefstroom-Oos

Die NG gemeente Potchefstroom-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1961. Die kerkgebou is geleë by Bremnerstraat 1, Bailliepark, Potchefstroom. In 2013 was die leraar ds. S.S. Hansen, wat bygestaan is deur die pastorale hulp ds. G.J.J. Lamprecht. Daar was in daardie jaar 176 doop- en 856 belydende lidmate. 'n Jaar later was die dooplidmate 167 en die belydende lidmate 892. 




</doc>
<doc id="83930" url="https://af.wikipedia.org/wiki?curid=83930" title="NG gemeente Potchefstroom-Vyfhoek">
NG gemeente Potchefstroom-Vyfhoek

Die NG gemeente Potchefstroom-Vyfhoek is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1969. Die kerkgebou is geleë by Tinktinkiestraat 40, Bailliepark, Potchefstroom. In 2013 was die leraars di. E. Vosloo en J.G.F. Roelofse. Daar was in daardie jaar 179 doop- en 748 belydende lidmate.




</doc>
<doc id="83931" url="https://af.wikipedia.org/wiki?curid=83931" title="NG gemeente Potchefstroom-Wes">
NG gemeente Potchefstroom-Wes

Die NG gemeente Potchefstroom-Wes is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1969. Die kerkgebou is geleë by Jack Pauwstraat 9, Potchefstroom. In 2013 was die leraar dr. S.J. Bergh. Daar was in daardie jaar 106 doop- en 518 belydende lidmate.



</doc>
<doc id="83932" url="https://af.wikipedia.org/wiki?curid=83932" title="NG gemeente PUK-Kandelaar">
NG gemeente PUK-Kandelaar

Die NG gemeente Kandelaar is 'n studentegemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1982. Die kerkgebou is geleë by Hoffmanstraat 22, Potchefstroom. Die leraar is ds. Sanré Benadé.



</doc>
<doc id="83933" url="https://af.wikipedia.org/wiki?curid=83933" title="NG gemeente Quellerina">
NG gemeente Quellerina

Die NG gemeente Quellerina is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1976. Die kerkgebou is geleë by Langelaan 81, Quellerina, Florida, Gauteng. In 2013 was die leraars dr. J.H.G. Gous en ds. H.F.J. Theart, terwyl prof. J.A. du Rand ’n termynleraar was. Daar was in daardie jaar 253 doop- en 1 036 belydende lidmate.



</doc>
<doc id="83934" url="https://af.wikipedia.org/wiki?curid=83934" title="NG gemeente Randfontein-Noord">
NG gemeente Randfontein-Noord

Die NG gemeente Randfontein-Noord, waarby die NG gemeente Randfontein ingelyf is, is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1964. Die kerkgebou is geleë in Kennethweg, Greenhills, Randfontein. In 2013 was die leraars ds. G.S. Cordier en dr. J.H. van S. Fourie, terwyl daar ook twee pastorale hulpe was. Daar was in daardie jaar 310 doop- en 1 119 belydende lidmate. Einde 2014 het die dooplidmate toegeneem tot 402 en die belydende lidmate tot 1 347.





</doc>
<doc id="83935" url="https://af.wikipedia.org/wiki?curid=83935" title="NG gemeente Randfontein-Wes">
NG gemeente Randfontein-Wes

Die NG gemeente Randfontein-Wes is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1958. Die kerkgebou is geleë by Mopanistraat 3, Homelake, Randfontein. In 2013 was die leraar ds. T.N. Venter. Daar was in daardie jaar 64 doop- en 402 belydende lidmate. (Dieselfde syfers is in die NG Kerk se Jaarboek vir 2016 aangegee.)



</doc>
<doc id="83936" url="https://af.wikipedia.org/wiki?curid=83936" title="NG gemeente Randpoort">
NG gemeente Randpoort

Die NG gemeente Randpoort is die moedergemeente van die Nederduitse Gereformeerde Kerk in die Sinode Goudland (voorheen Wes-Transvaal) op die myndorp Randfontein. 

Die gemeente Randpoort is op 23 April 1918 van die moedergemeente Krugersdorp in die skoolgebou op Randgate afgestig. By die afstigting was die ledetal van die gemeente maar sowat 400. Die 400 lidmate moes in die begin van die naoorlogse jare met karige middele die gemeente van onder af opbou. 

'n Hele aantal jare lank is die dienste in 'n sinkgeboutjie waargeneem (waarvan soms spottend gepraat is as "die koeistal"). Geen bruidskat in die vorm van geboue, grond of geld is ontvang nie. Die ampsbetrekkinge van koster en orrelis is deur vrywilligers waargeneem. Op 13 Julie 1918 is eerw. prop. J.H.R. Bartlett, destyds hulpprediker op Krugersdorp, tot herder en leraar van die gemeente beroep. Hy het die beroep aangeneem en is op 12 Oktober van dieselfde jaar bevestig. 

Onder sy bekwame en toegewyde arbeid het die gemeente spoedig vooruitgegaan, sodat op 1 Maart 1930 'n gerieflike en doelmatige kerkgebou ingewy kon word. By die bou van hierdie kerk was daar uitmuntende samewerking: verskeie lidmate het in hul vrye tyd hand bygesit, bv. as handlangers, messelaars en met die aanry van boumateriaal, stene, klippe, sand, ens. 'n Onderwyser het onder meer later vertel hoe hy en 'n aantal helpers die fondament van die toring met ysterstawe en spoorstukke eiehandig versterk het. 

In September 1930 het ds. Bartlett vertrek na Standerton, waar hy jare lank gewerk het. Ds. G.N.P. Cloete, sy opvolger, het vier jaar die gemeente bearbei, waarna hy 'n beroep na Rietfontein (Winburg) aangeneem het. Op 31 Augustus 1935 is ds. C.H.L. Mouton in Randfontein bevestig. Gedurende die agt jaar wat hierdie gewilde en beminde leraar hier gearbei het, het die gemeente met 'n ongekende snelheid uitgebrei, sodat, met 'n ledetal van 2 400, die gemeente Randfontein op 28 April 1939 met 'n getal van 800 lede kon afstig. 

Nadat ds. Mouton in Aug. 1943 na Lindley vertrek het, het die gemeente die sonderlinge rekord belewe dat hy in 'n tydperk van twee jaar drie maal agtereen van leraar moes afskeid neem en 'n nuwe ontvang. (Ds. G. Nel en ds. J. J. Louw het tien maande en agt maande respektiewelik in die gemeente gebly.) Op 27 April 1946 is ds. D. N. J. du Toit hier bevestig. In dieselfde jaar wat Randfontein afgestig is, naamlik 1939, is ook 'n sendinggemeente gestig, wat deur die twee blanke gemeentes Randfontein en Randpoort onderhou is. Eerw. W.H. du Plessis wat tans die sendinggemeente bearbei, het (met sy drie evangeliste) sy hande vol gehad met 50 000 swart mense wat om die myne saamgetrek was

Die kerkgebou is geleë by Smutsstraat 71, Randgate, Randfontein. In 2013 was die leraars di. H.J. le Roux en Johan van der Merwe. Daar was in daardie jaar 239 doop- en 942 belydende lidmate. Ds. Van der Merwe het die gemeente in 2014 verlaat en was toe beroepbaar. Teen 2016 het die belydende lidmate afgeneem tot 531 en die dooplidmate tot 91.





</doc>
<doc id="83937" url="https://af.wikipedia.org/wiki?curid=83937" title="NG gemeente Rant-en-Dal">
NG gemeente Rant-en-Dal

Die NG gemeente Rant-en-Dal is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1976. Die kerkgebou is geleë in Rant-en-Dal, Krugersdorp. In 2013 was die leraars di. J.J. Pelser (leierleraar) en W.M. Wasserman. Daar was in daardie jaar 867 doop- en 2 593 belydende lidmate. Einde 2014 het die dooplidmate afgeneem tot 449 en die belydende lidmate tot 1 481.





</doc>
<doc id="83938" url="https://af.wikipedia.org/wiki?curid=83938" title="NG gemeente Roodekrans">
NG gemeente Roodekrans

Die NG gemeente Roodekrans is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal).

Die gemeente is gestig in 1981. Die kerkgebou is geleë by Azalealaan 7, Roodekrans, Roodepoort. In 2013 was die leraars di. R.J. Minnaar, G.F.M. Oosthuizen en C.D. Botha. Daar was in daardie jaar 950 doop- en 2 795 belydende lidmate. Einde 2014 het die dooplidmate afgeneem tot 878 en die belydende lidmate tot 2 480.




</doc>
<doc id="83939" url="https://af.wikipedia.org/wiki?curid=83939" title="NG gemeente Roodepoort">
NG gemeente Roodepoort

Die NG gemeente Roodepoort is 'n gemeente van die Nederduitse Gereformeerde Kerk in die Sinode van Wes-Transvaal.

Die kerkgebou is geleë op die hoek van Rubidgelaand en Orangeweg, Roodepoort-Wes. In 2013 was die gemeente vakant. Daar was in daardie jaar 48 doop- en 280 belydende lidmate. Die laaste erediens in die kerkgebou is op 26 Augustus 2018 gehou nadat die gebou reeds in Januarie verkoop en die kansel toe afgetakel is.

Die gemeente is op 17 Mei 1905 van Krugersdorp afgestig. Ds. Gustav Radloff (leraar van Krugersdorp) was die eerste konsulent. Ds. C.A. van der Merwe was in die tyd hulpprediker van genoemde gemeente en is op 26 Junie 1905 na die afgestigte gemeente beroep. Op 2 September van dieselfde jaar is hy bevestig en dien tot 1909. 'n Kerkmeester is aangestel, maar wat sy pligte sou wees, word nie vermeld nie.

Eers is 'n pastorie vir die bedrag van £843 gebou, en om die geld te vind moes die kerkraad sy bankrekening met £600 oortrek. Die salaris van die predikant is vasgestel teen £300 per jaar. Aan hom is 'n bedrag van £2.10.0 vir reparasie aan sy rywiel en £1.10.0 per maand vir ""paarden voer"" toegeken. Die bestaande skoolgeboutjie wat as vergaderplek moes dien is vergroot met 76 sitplekke vir die bedrag van £76.10.0.

Ná ds. Van der Merwe volg: di. J.F. Naudé, P.J. Ebersohn, T.D. Potgieter (1926–'31), in wie se tyd die kerkgebou ingewy is in 1927, Ph. Pistorius (1932–36), J.C.G. Kotzé (1936–'37), D.J.J. de Vos (1937–'40), J.F. de Vos, hulpleraar (1937–'40) — sierlike saal as eeufeesmonument opgerig, 1938, C.B. Brink (1941–'45), R.J.N. van Tonder, medeleraar (1945–'48), M.C. Hattingh (1946–'49), H.W. Ziervogel (1949) en Joz. P. Theron (1951).

Gedurende 1946 is Luipaardsvlei afgestig, en Ontdekkers in 1947. Gedurende 1949 is Roodepoort deur 'n geweldige orkaan getref. Ontsettende materiële skade is aangerig en talle van ons gemeentelede was dakloos. Op wonderbaarlike wyse was daar onder ons gemeente geen lewensverlies nie. Ook die materiële skade is spoedig herstel met behulp van gulle ondersteuning wat in die vorm van geldelike bydraes uit alle oorde ingestroom het.

In 1951 was die ledetal van die gemeente ongeveer 1 750. In 1952 berig "Ons gemeentelike feesalbum": "As onthou word dat die gemeente in 1905 met 400 lidmate gestig is en dat die ledetal saam met dié van die dogtergemeentes vandag ongeveer 3 200 tel, dan kan die indruk gevorm word van die geweldige uitbreiding wat ons Kerk in hierdie omgewing in die afgelope halfeeu belewe het."

Die vorige kerkgebou is op 5 Februarie 1927 ingewy nadat die boukommissie al in 1911 aangestel is, maar weens die gemeente se geldelike probleme het die saak baie stadig gevorder en moes die pogings kort-kort tydelik onderbreek word. Die gebou was reeds in 1938 te klein vir die groeiende gemeente, maar die middele was nie daar om te vergroot nie. Dis in die laat sewentigerjare gesloop omdat die stadsraad van Roodepoort die pad wou verbreed. Die gebou is ontwerp deur Gerard Moerdyk en lyk baie na byvoorbeeld die kerkgebou van die gemeente Turffontein, wat afgebrand het.






</doc>
<doc id="83940" url="https://af.wikipedia.org/wiki?curid=83940" title="NG gemeente Roodepoort-Noord">
NG gemeente Roodepoort-Noord

Die NG gemeente Roodepoort-Noord was 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1953. Die kerkgebou is geleë op die hoek van Eerstestraat en Sewendelaan, Roodepoort-Noord. In 2013 was die leraar ds. T.F. Theron. Daar was in daardie jaar 15 doop- en 201 belydende lidmate. Einde 2014 was dit onderskeidelik 10 en 182 en het ds. Theron die gemeente verlaat. Die laaste diens in die kerk is gehou op 21 Februarie 2016. Op 1 Maart 2016 is die gemeente ingelyf by die NG gemeente Horison-Noord.





</doc>
<doc id="83941" url="https://af.wikipedia.org/wiki?curid=83941" title="NG gemeente Sannieshof">
NG gemeente Sannieshof

Die NG gemeente Sannieshof is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is in 1929 gestig. Die kerkgebou is geleë by De Klerkstraat 25, Sannieshof, Noordwes. In 2013 was die leraar ds. J.P. Rademeyer. Daar was in daardie jaar 120 doop- en 377 belydende lidmate.

Deur veral die toedoen van Daniël Jacobus Fourie, van Mooiplaas, voorsitter van die Sannieshof-stigtingskommissie, was een van die punte op die agenda van die Ring van Zeerust se vergadering van Januarie 1928 te Lichtenburg die stigting van 'n gemeente te Sannieshof. Na bespreking van hierdie punt het die vergadering besluit dat "die stukke in verband met die stigting van 'n gemeente te Sannieshof word na die te-worde gekose Rings-Kommissie verwys om te handel na bevind van sake".

Toe die Ringskommissie, bestaande uit di. HW Ziervogel, NE de Kock en JD Roos (skriba), Sannieshof besoek het in verband met die stigting, het hulle egter teenstand ondervind van Biesiesvlei wat beweer het dat hulle die aangewese sentrum is vir die nuwe gemeente. Hierdie aanspraak van Biesiesvlei het gespruit uit die volgende omstandigheid:

Na die Anglo-Boereoorlog was dit gewoonte om op Sondae 'n diens te hou in die Biesiesvleiskool. Die ouderling of onderwyser het die diens gelei en wanneer die predikant kom besoek aflê het, is die sakrament van die doop bedien. Mettertyd het die skool te klein begin word en moes baie mense gedurende dienste buite staan. Gevolglik is daar besluit om 'n kerksaal te bou en ook omrede Biesiesvlei die kerkplaas in die suide was. In 1926 is toe begin om fondse in te samel vir die bou van 'n saal. Die kerkraad van Lichtenburg is genader in die saak en behalwe dat dit hulle goedkeuring weggedra het, het hulle ook belowe om pond vir pond by te dra tot 'n maksimum van £250.

In 1928 het die fonds £243 bedra en is besluit om tot die bou van die saal oor te gaan. Tenders is gevra en is aangeneem, maar met die bou van die saal is nooit begin nie, want dit was op hierdie tydstip dat die Sannieshof=stigtingskommissie die Ring genader het met die versoek om 'n nuwe gemeente te stig waaronder ook Biesiesvlei sou ressorteer.

Met hierdie versoek het Biesiesvlei nie genoë geneem nie aangesien hulle van mening was dat hulle alreeds kerkplaas was, alreeds £500 gehad het vir die bou van die saal en dus die aangewese plek was vir die toekomstige gemeente.

'n Hewige stryd het nou tussen die twee partye ontstaan wat byna 'n jaar geduur het en uiteindelik uitgeloop het op die verkiesing van 'n Biesiesvleikommissie op 1 Desember 1928 wat met Sannieshof sou saamwerk in verband met die stigting. Biesiesvlei het hulle hartlike samewerking vir die toekoms beloof en dat hulle hulle vir die welvaart van die gemeente sal beywer, maar op voorwaarde dat die naam van die gemeente wat gestig gaan word onger geen omstandighede Biesiesvlei, Sannieshof of Roosville sal wees nie, maar 'n ander naam waarop later besluit sou word. Ook is ooreengekom dat die pastorie te Sannieshof gehuur sal word of so nie deur hulle verskaf sal word teen 'n billike huur. Daar moes ook absolute gelyke behandeling wees wat die twee plekke betref met betrekking tot preekbeurte, nagmaalsviering, saalbou, ensovoorts. Ten slotte is bepaal dat die Biesiesvleikommissie hom die reg voorbehou om as een geheel uit die ooreenkoms te tree wanneer daar ongelyke behandeling is.

Op die stigtingsdatum - 15 Januarie 1929 - het die twee kommissies amptelik die volgende besluite geneem:

So is die tweeledige Hartsrivier-gemeente gebore wat onder hierdie ooreenkoms vir byna ses jaar saamgewerk het en waartydens 'n saal te Biesiesvlei gebou is en 'n pastorie te Sannieshof. Op 21 Augustus 1935 het Biesiesvlei afgestig van die Hartsrivier-gemeente wat die naam bly behou het totdat dit in 1954 verander is na Sannieshofgemeente.




</doc>
<doc id="83942" url="https://af.wikipedia.org/wiki?curid=83942" title="NG gemeente Schweizer-Reneke-Noord">
NG gemeente Schweizer-Reneke-Noord

Die NG gemeente Schweizer-Reneke-Noord is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente het in 1964 afgestig van die moedergemeente Schweizer-Reneke. Die kerkgebou is geleë op die hoek van Van Zyl- en Du Plessisstraat, Schweizer-Reneke. In 2013 was die leraar ds. Johann Ekkerd. Daar was in daardie jaar 85 doop- en 341 belydende lidmate.




</doc>
<doc id="83943" url="https://af.wikipedia.org/wiki?curid=83943" title="NG gemeente Sederpark">
NG gemeente Sederpark

Die NG gemeente Sederpark is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1974. Die kerkgebou is geleë by Veertiendelaan 36, Lichtenburg. In 2013 was die leraar dr. Grant du Plessis. Daar was in daardie jaar 230 doop- en 651 belydende lidmate.



</doc>
<doc id="83944" url="https://af.wikipedia.org/wiki?curid=83944" title="NG gemeente Skeerpoort">
NG gemeente Skeerpoort

Die NG gemeente Skeerpoort is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1951. Die kerkgebou is geleë op die Skeerpoortpad (R560), Skeerpoort. In 2013 was die leraars di. C.D. Smit en R.P. Momberg. Daar was in daardie jaar 219 doop- en 793 belydende lidmate. Einde 2014 was dit onderskeidelik 219 en 801, met ds. Momberg as die enigste leraar.



</doc>
<doc id="83945" url="https://af.wikipedia.org/wiki?curid=83945" title="NG gemeente Skoonspruit">
NG gemeente Skoonspruit

Die NG gemeente Skoonspruit is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1946. Die kerkgebou is geleë in Mullerstraat, Freemanville, Klerksdorp. In 2013 was die leraar ds. E.J. le Grange. Daar was in daardie jaar 30 doop- en 260 belydende lidmate.





</doc>
<doc id="83948" url="https://af.wikipedia.org/wiki?curid=83948" title="18de Golden Globe-toekenningsaand">
18de Golden Globe-toekenningsaand

Die 18de Golden Globe-toekenningsaand, wat uitnemendheid in die rolprente van 1960 vereer het, is op 16 Maart 1961 gehou.

"Spartacus"

"The Apartment"

"Song Without End"

Jack Cardiff – "Sons and Lovers"

Burt Lancaster – "Elmer Gantry"

Jack Lemmon – "The Apartment"


Greer Garson – "Sunrise at Campobello"

Shirley MacLaine – "The Apartment"


Sal Mineo – "Exodus"


Janet Leigh – "Psycho"

"The Alamo" – Dimitri Tiomkin



</doc>
<doc id="83949" url="https://af.wikipedia.org/wiki?curid=83949" title="Kerk van Engeland">
Kerk van Engeland

Die Kerk van Engeland (Engels: "Church of England") is die amptelike nasionale Christelike kerk in Engeland en die Moederkerk van die wêreldwye Anglikaanse Gemeenskap ("Anglican Communion"). Die kerk sien homself in die tradisie van die Westelike Christendom en voer sy stigting terug tot sint Augustinus van Kantelberg ("Canterbury") se sendingwerk in Engeland in AD 597. Deur hierdie sendingwerk het die kerk in Engeland onder die gesag van die pous in Rome gekom.

In 1534 het die Kerk van Engeland sy bande met die Rooms-Katolieke Kerk verbreek, 'n besluit wat geneem is nadat Rome geweier het om koning Hendrik VIII van Engeland se huwelik met Catharina van Aragon ongeldig te verklaar. Die Kerk van Engeland is deur 'n parlementswet as amptelike kerk van die land gevestig. Hierdie stap het die aanleiding tot 'n reeks gebeurtenisse gegee wat as Engelse Hervorming bekend staan.

Gedurende die regentskap van koningin Mary I en koning Filips is die ou kerk en pouslike gesag in 1555 hervestig. Dié gesag is egter drie jaar later met die troonbestyging van koningin Elizabeth I deur 'n parlementswet, die "Act of Supremacy" ("Wet oor die Oppergesag"), weer verwerp. Die kerk se leerstellings en liturgie was aanvanklik omstrede aangesien sowel gereformeerde asook katolieke groeperings binne die Kerk van Engeland hul invloed laat geld het. Die geskil is nog in 1558 in die sogenaamde Elizabethaanse skikking besleg waarin die Kerk van Engeland as sowel katoliek asook gereformeerd gedefinieer is:

Gedurende die 17de eeu het Puriteinse en Presbiteriaanse strominge te midde van politieke en godsdienstige geskille die opperhand oor die kerk gekry totdat die oorspronklike kerkorde met die Restorasie van 1660 herstel is. In die huidige Kerk van Engeland is daar steeds verskillende uiteenlopende strominge soos Anglo-Katolieke en Evangelikale wat vroeë verdelings in die kerk weerspieël. Spanninge tussen behoudende en progressiewe teoloë vind hul uitdrukking in debatte oor die ordinasie van vroue en die houding teenoor homoseksualiteit in die kerk. Vroue mag sedert 1994 as geestelikes geordineer word. 'n Voorstel, waarvolgens vroue ook as biskoppe geordineer mag word, is deur die Kerk van Engeland se Algemene Sinode in 2012 nog naelskraap verwerp, maar uiteindelik op 14 Julie 2014 goedgekeur.


</doc>
<doc id="83950" url="https://af.wikipedia.org/wiki?curid=83950" title="19de Golden Globe-toekenningsaand">
19de Golden Globe-toekenningsaand

Die 19de Golden Globe-toekenningsaand, wat uitnemendheid in die rolprente van 1961 vereer het, is op 5 Maart 1962 gehou.

"The Guns of Navarone"

"A Majority of One"

"West Side Story"

Stanley Kramer – "Judgment at Nuremberg"


Maximilian Schell – "Judgment at Nuremberg"


Glenn Ford – "Pocketful of Miracles"


Geraldine Page – "Summer and Smoke"


Rosalind Russell – "A Majority of One"


George Chakiris – "West Side Story"


Rita Moreno – "West Side Story"

"Two Women" (Italië)

"The Guns of Navarone" – Dimitri Tiomkin



</doc>
<doc id="83951" url="https://af.wikipedia.org/wiki?curid=83951" title="20ste Golden Globe-toekenningsaand">
20ste Golden Globe-toekenningsaand

Die 20ste Golden Globe-toekenningsaand, wat uitnemendheid in die rolprente van 1962 vereer het, is op 5 Maart 1963 gehou.

"Lawrence of Arabia"

"That Touch of Mink"

"The Music Man"

David Lean – "Lawrence of Arabia"

Gregory Peck – "To Kill a Mockingbird"

Marcello Mastroianni – "Divorce, Italian Style"


Geraldine Page – "Sweet Bird of Youth"


Rosalind Russell – "Gypsy"

Omar Sharif – "Lawrence of Arabia"

Angela Lansbury – "The Manchurian Candidate"

"To Kill a Mockingbird" – Elmer Bernstein



</doc>
<doc id="83953" url="https://af.wikipedia.org/wiki?curid=83953" title="Kroesjinka">
Kroesjinka

Kroesjinka (Oekraïens: "Крушинка", Russies: "Крушинка", Duits: "Krushynka") is 'n dorp in die Oekraïne, met 'n bevolking van omtrent 347 in 2014.


</doc>
<doc id="83955" url="https://af.wikipedia.org/wiki?curid=83955" title="Kloofpadda">
Kloofpadda

Die kloofpadda ("Natalobatrachus bonebergi") is 'n paddaspesie in die Petropedetidae-familie. Dit is die enigste spesie in die genus Natalobatrachus en is endemies aan Suid-Afrika.

Die spesie is die eerste keer in 1912 deur Hewitt & Methuen wetenskaplik beskryf. Later is die wetenskaplike naam "Phrynobatrachus bonebergi" gebruik.

Dit is 'n klein tot mediumgroot padda. Wyfies word tot 37 mm en mannetjies tot 25 mm lank.

Die kloofpadda se habitat is beperk tot die suidooste van Suid-Afrika, van die Dwesa-natuurreservaat in die Oos-Kaap tot by die suidelike en sentrale KwaZulu-Natal. "Natalobatrachus bonebergi" word slegs onder 900 m bo die seevlak aangetref. Die habitat van die padda bestaan uit kusbosse en galerybos: meestal bosstroke langs riviere.

Paring vind plaas in stroompies en die eiers word in eierpakkies aan planttakke bo die water gehang; dit lyk soos skuimbolle. Hierna val die uitgebroeide paddavissies af in die water en ontwikkel daar verder tot klein paddatjies.

"Natalobatrachus bonebergi" is 'n seldsame en bedreigde spesie. Die agteruitgang van sy voortplantingswater en die besoedeling van sy habitat het 'n negatiewe impak op sy voortbestaan. Daarbenewens het groot dele van sy verspreidingsgebied plek gemaak vir suikerrietplantasies, bosbou en ander vorme van akkerbou. Die kloofpadda kan egter nie in oop gebiede oorleef nie; hy het klam plekke rondom riviere of die kus nodig.


</doc>
<doc id="83959" url="https://af.wikipedia.org/wiki?curid=83959" title="Hans Selye">
Hans Selye

János (Hans) Hugo Bruno Selye. CC (26 Januarie 1907 – 16 Oktober 1982) was 'n pionier Oostenryk-Kanadees endokrinoloog van Hongaarse oorsprong. Hy het baie belangrike wetenskaplike werk op die hipotetiese non-spesifieke response van 'n organisme teenoor stressore gedoen. Alhoewel hy nie al die aspekte van glukokortikoïede erken het nie, was Selye bewus van hul rol in die stres reaksie.

Selye is gebore in Wene , Oostenryk-Hongarye op 26 Januarie 1907. Hy het grootgeword in Komárom, Hongarye en die Hongaarse taaluniversiteit in daardie dorp dra sy naam. Hy word 'n Doktor in Medisyne en Chemie in Praag in 1929, woon die Johns Hopkins Universiteit by op 'n Rockefeller Foundation Beurs in 1931 en woon daarna McGill Universiteit in Montreal by waar hy die kwessie oor stress begin navors in 1936. In 1945 sluit hy aan by die Université de Montréal waar hy 40 assistente gehad het en met 15,000 laboratorium diere gewerk het. Kantha (1992), in 'n opname oor 'n elite groep van wetenskaplikes wat meer as 1,000 navorsingsartikels geskryf het, het aangedui dat Selye een was wat 1,700 navorsings artikels, 15 monografieë en 7 populêre boeke gepubliseer het. Hy sterf op 16 Oktober 1982 in Montreal, Kanada. Hy was vir die eerste keer in 1949 genomineer vir die Nobelprys.


</doc>
<doc id="83960" url="https://af.wikipedia.org/wiki?curid=83960" title="Stressor">
Stressor

'n Stressor is 'n chemiese of biologiese agent, omgewings-toestand, eksterne stimulus of 'n gebeurtenis wat stres veroorsaak in 'n organisme.

'n Gebeurtenis wat snellers die stres reaksie kan die volgende insluit:

Stressore het fisiese, chemiese en geestelike reaksies binne die liggaam. 'n Fisiese stressor produseer meganiese spanning op die vel, bene, ligamente, spiere en senuwees wat weefsel vervorming veroorsaak en in uiterste gevalle weefsel breuke. Chemiese spanning veroorsaak ook biomeganiese reaksie wat verband hou met metabolisme en weefsel herstel. Fisiese stressore kan pyn veroorsaak en benadeel werkverrigting. Chroniese pyn en gestremdheid wat mediese aandag benodig kan ontstaan ​​as gevolg van uiterste fisiese stressore of indien daar nie voldoende herstel was in die tyd tussen opeenvolgende blootstellings nie. 

Stressors kan geestelike funksie en prestasie beïnvloed. Een moontlike meganisme behels die stimulasie van die hipotalamus , CRF ("conticotrophin release factor") -> hipofise uitgawes "ACTH" (adrenokortikotrofiese hormoon) -> bynierkorteks skei verskeie stres hormone af (bv. kortisol ) -> stres hormone ( 30 spesies ) reis in die bloedstroom na relevante organe bv kliere, hart, ingewande. -> vlug-of-veg reaksie. Tussen hierdie vloei is daar 'n alternatiewe pad wat geneem kan word nadat die stressor oorgeplaas is na die hipotalamus, wat lei tot die simpatiese senuweestelsel. Waarna die byniermedulla adrenalien afskei. Geestelike en sosiale stressore kan gedrag beïnvloed en hoe individue reageer op fisiese en chemiese stressore.


</doc>
<doc id="83961" url="https://af.wikipedia.org/wiki?curid=83961" title="Anglikaanse Gemeenskap">
Anglikaanse Gemeenskap

Die Anglikaanse Gemeenskap ("Anglican Communion") is 'n groep kerke, veral in Engelssprekende lande, wat uit die Kerk van Engeland ontstaan het en steeds nou daaraan verwant is. Dit kan gesien word as 'n internasionale vereniging van Anglikaanse kerke, bestaande uit die Kerk van Engeland en die nasionale Anglikaanse lands- en streekskerke wat volle kommunie met die Engelse Moederkerk en in besonder met sy primaat, die Aartsbiskop van Canterbury, het. Daar bestaan nogtans geen enkele "Anglikaanse Kerk" wat universele juridiese gesag oor Anglikaanse gelowiges uitoefen nie aangesien elke nasionale of streekskerk outonomie geniet.

Die status van volle kommunie beteken idealerwys dat onder alle Anglikaanse kerke enigheid oor godsdienstige leerstellings heers en alle praktiserende lidmate aan die sakrementale lewe van elke kerk mag deelhê. Met sowat 80 miljoen lidmate wêreldwyd is die Anglikaanse Gemeenskap die derde grootste Christelike denominasie in die wêreld na die Rooms-Katolieke en Oosters-Ortodokse Kerke. Sommige kerke staan vanweë hul historiese bande met Engeland bekend as Anglikaans, soos die Anglikaanse Kerk van Suider-Afrika. Ander, soos byvoorbeeld die Kerk van Ierland en die Episkopale Kerke van Skotland en Amerika, verskil hiervan en dra hul eie name. Elke kerk het sy eie leerstellings en liturgie wat in die meeste gevalle op dié van die Kerk van Engeland baseer, asook sy eie organisasiestruktuur en regtelike prosedure onder leiding van 'n plaaslike primaat.


</doc>
<doc id="83965" url="https://af.wikipedia.org/wiki?curid=83965" title="Huun-Huur-Tu">
Huun-Huur-Tu

Huun-Huur-Tu ("Хуун-Хуур-Ту" of "Choeoen-Choeoer-Toe" in Russies, "Хүн Хүртү" of "Chun Churtu" in Tiwaans) is 'n Russiese folkgroep van Tiwa wat liedjies in die tradisionele "goomei"-styl sing. Die sanger van die groep is Kajgal-ool Chowalig. Die groep is in 1992 gestig.




</doc>
<doc id="83968" url="https://af.wikipedia.org/wiki?curid=83968" title="Zulumelkbessie">
Zulumelkbessie

Die Zulumelkbessie ("Manilkara concolor") is 'n klein boom wat voorkom vanaf Port St. Johns tot by Beira. Dit groei gewoonlik in laagliggende woud. Die boom se vrugte is rond en gelerig. Die blaarpunte is gerond.



</doc>
<doc id="83970" url="https://af.wikipedia.org/wiki?curid=83970" title="Charles F. Stofberg">
Charles F. Stofberg

Charles F. Stofberg is 'n Afrikaanse skrywer wat al twee wetenskapsfiksieboeke geskryf het.

Charles Frederick Stofberg is as een van 'n tweeling op 18 Oktober 1956 in Capital Park, Pretoria, gebore. As kranige atleet deur sy skoolloopbaan speel hy rugby vir die Hoërskool Langenhoven se eerstespan asook pluimbal en yshokkie, wat hy buitemuurs neem. In 1974 matrikuleer hy aan dieselfde hoërskool in Pretoria.

Charles se loopbaan begin amper onmiddellik (1975) met sy eerste werk in die departement van gesondheid, maar is in Junie daardie jaar onderbreek toe sy land hom vir diens oproep. Hy voltooi sy diensplig aan die Lugmagbasis Valhalla in Julie 1976. In 1977 skryf hy in by Tukkies se nauurse klasse waar hy in 1979 sy B.A.-graad behaal. Met Geskiedenis en Sielkunde as hoofvakke staan sy weg nou oop vir ‘n meer professionele loopbaan en in 1980 aanvaar hy die pos as argivaris by die staatsargief in Pretoria.
In hierdie tyd het die atleet in hom weer kop uitgesteek. Hy begin hom ernstig op al wat padwedloop is toespits en voltooi sy eerste Comrades-maraton in 1982. In dieselfde tyd werk hy ook deeltyds aan sy B.A. (Hons.) met geskiedenis as hoofvak by Tukkies. 
In dié tyd skryf hy sy eerste wetenskapsfiksiestorie, maar dit word nie gepubliseer nie.

In 1984 is hy na Johannesburg verplaas waar hy die Tussenbewaarplek stig. Ná twee jaar, in Augustus 1986, bedank hy en begin ‘n nuwe loopbaan as argivaris by Krygkor. Hy spits hom weer eens op studie toe en voltooi sy Hoër Diploma in Argiefwetenskap aan die Technikon SA in 1989. In Januarie 1989 ontmoet hy sy aanstaande vrou, Mieke, by Krygkor. Hulle trou in Februarie 1990. Nog by Krygkor begin hy met navorsing oor Krygkor se geskiedenis en behaal die M.A.-graad aan Kovsies in 1991 met die verhandeling: “Die geskiedenis van die Raad van Verdedigingshulpbronne en die Krygstuigproduskieraad as voorlopers van Krygkor, 1948 tot 1966.”

In September 1991 is sy en Mieke se eersteling, Annemieke gebore. 
Ná sy aflegging in 1992 by Krygkor, werk hy by die Weermagargief. Hier werk hy ses maande en einde 1992 vertrek hulle na Chicago in die VSA. Dit is hier waar Mieke die lewe skenk aan hul tweede dogter, Melissa. Dit werk egter nie in die buiteland uit soos Charles gedink het dit gaan nie, en in Julie 1994 dryf die verlange na hul vaderland die Stofberggesin terug na Suid-Afrika. 

Ná sy terugkeer begin Charles ‘n loopbaan as argivaris by Telkom. Hy begin ook skryf aan sy volgende wetenskapsfiksiewerk. Hierdie keer word sy werk gepubliseer en in Augustus 2000 maak “Brug na Eden” sy verskyning. 

In 1995 besluit Charles en Mieke dat hulle meer standvastigheid aan die tuisfront wil hê. Hulle laat vir hulle ‘n huis in Erasmuskloof, Pretoria, bou en in Oktober 1997 spog die Stofberggesin met hul derde dogter, Chané. 
Charles voltooi in Maart 2000 sy D.Phil. et Lit.-graad aan Unisa oor die geskiedenis van Telkom: “Die Geskiedenis van die Poskantoor met spesifieke verwysing na sy interne en eksterne probleme, en die rol van telekommunikasie-ontwikkeling in die Suid-Afrikaanse samelewing, 1945 tot 1968.” 

In die jaar 2000 stig Charles ‘n ATKV-skrywerstak en tree as voorsitter op. Gedurende dié tydperk skryf hy ook ‘n aantal kortverhale vir "Huisgenoot" en die "Taalgenoot", maar die skrywersjeuk bly kriewel totdat hy ingee en begin werk aan die wetenskapsfiksiewerk "Een biljoen jaar NC" wat in 2012 deur Thompson Boekdrukkery uitgegee word. Soms skryf Charles ook vakkundige artikels vir die Nasionale Argief se vaktydskrif, Argiefnuus, en talle briewe aan "Beeld". Hy is ‘n aantal kere al genooi om ‘n aanbieding oor die een of ander vakaangeleentheid op verskeie seminare te lewer. 
Charles waag ook die laaste tyd sy hand aan ‘n historiese roman; ‘n nuwe genre wat hy betree. 
"Ek het ook my eie outobiografie geskryf en vir die kinders – tot hul groot vermaak - gegee om te lees."

Charles Stofberg is 'n voltydse argivaris by Telkom.

Charles Stofberg het twee wetenskapsfiksieboeke geskryf. 

Ander skryfwerk sluit in:

Charles Stofberg se boek "Brug na Eden" was LAPA se keuseboek van die maand. In die "Barkly East Reporter", 'n Oos-Kaapse gemeenskapskoerant, van September 2000 word die volgende oor die boek gesê: “Charles Stofberg maak ‘n opwindende debuut met dié toekomsverhaal ...”





</doc>
<doc id="83972" url="https://af.wikipedia.org/wiki?curid=83972" title="Bosmelkbessie">
Bosmelkbessie

Die Bosmelkbessie ("Manilkara discolor") is 'n boom wat voorkom vanaf Port St. Johns tot noord van Beira. Dit groei gewoonlik in laagliggende droë woud. Die boom se bas is donkergrys en in die lengte gegroef terwyl die jong lote bruinerige hare op het.



</doc>
<doc id="83975" url="https://af.wikipedia.org/wiki?curid=83975" title="21ste Golden Globe-toekenningsaand">
21ste Golden Globe-toekenningsaand

Die 21ste Golden Globe-toekenningsaand, wat uitnemendheid in die rolprente van 1963 vereer het, is op 11 Maart 1964 gehou.

The Cardinal

Tom Jones

Elia Kazan – "America, America"

Sidney Poitier – "Lilies of the Field"

Alberto Sordi – "Il Diavolo/The Devil"

Leslie Caron – "The L-Shaped Room"

Shirley MacLaine – "Irma la Douce"

John Huston – "The Cardinal"

Margaret Rutherford – "The V.I.P.s"

The Dick Van Dyke Show

The Richard Boone Show

The Danny Kaye Show



</doc>
<doc id="83976" url="https://af.wikipedia.org/wiki?curid=83976" title="22ste Golden Globe-toekenningsaand">
22ste Golden Globe-toekenningsaand

Die 22ste Golden Globe-toekenningsaand, wat uitnemendheid in die rolprente van 1964 vereer het, is op 8 Februarie 1965 gehou.

Becket

My Fair Lady

George Cukor – "My Fair Lady"

Peter O'Toole – "Becket"

Rex Harrison – "My Fair Lady"

Anne Bancroft – "The Pumpkin Eater"

Julie Andrews – "Mary Poppins"

Edmond O'Brien – "Seven Days in May"

Agnes Moorehead – "Hush… Hush, Sweet Charlotte"



</doc>
<doc id="83977" url="https://af.wikipedia.org/wiki?curid=83977" title="23ste Golden Globe-toekenningsaand">
23ste Golden Globe-toekenningsaand

Die 23ste Golden Globe-toekenningsaand, wat uitnemendheid in die rolprente van 1965 vereer het, is op 28 Februarie 1966 gehou.

Doctor Zhivago

""'The Sound of Music"

David Lean – "Doctor Zhivago"

Omar Sharif – "Doctor Zhivago"

Lee Marvin – "Cat Ballou"

Samantha Eggar – "The Collector"

"'Julie Andrews – "The Sound of Music"

"'Oskar Werner – "The Spy Who Came in from the Cold"

Ruth Gordon – "Inside Daisy Clover"



</doc>
<doc id="83978" url="https://af.wikipedia.org/wiki?curid=83978" title="Country house">
Country house

Die Engelse term country house (Afrikaans: "kontreihuis") verwys na 'n spesifieke tipe van herehuise wat in die landelike gebiede van Engeland, Skotland, Wallis en Ierland ontwikkel het. Saam met hulle parke, tuine en newegeboue vorm hierdie herewonings 'n argitektoniese en kunserfenis van onskatbare betekenis en bied insig in die leef- en geesteswêreld van die Britse landadel wat eeue lank 'n leidende rol in hul onmiddellike omgewing en plaaslike ekonomie, maar ook in die politieke, sosiale, kulturele en ekonomiese lewe van die Britse Eilande in hul geheel gespeel het. As sulks was hulle dikwels 'n soort mikrokosmos van die groter wêreld.

Na baie groot en statige herewonings word in die Engelse vaktaal soms as "stately homes" verwys. Dit is paleisagtige herehuise of ouer kastele wat, nadat hul versterkings met die begin van meer vreedsame tye hul oorspronklike funksie kwytgeraak het, tot herewonings omgebou is. Dieselfde geld vir abdye wat ná hul ontbinding gedurende die Engelse Hervorming in die 16de eeu deur adellikes aangekoop en tot herehuise omgeskep is. "Stately homes" het hul bloeitydperk tussen die middel van die 16de en vroeë 20ste eeu beleef.

'n Herehuis was tradisioneel die plek waar adellike Britse families hul gesofistikeerde smaak en kunssinnigheid, weelde en afkoms ten toon gestel het, maar ook 'n plek wat as die middelpunt van die sosiale en politieke lewe gedien het, van waar die onmiddellike omgewing geadministreer en waar Britse staatssake bespreek en besluite daaroor geneem is. Herewonings het egter nie net lede van die Britse landadel gehuisves nie, maar was ook die woon- en werkplek vir die hele spektrum van die samelewing. Groot onthaalsale, vertoonkamers en gerieflike vertrekke was die leefwêreld van die adellike gesin, terwyl generasies van bediendes, wat benodig is om groot herehuise te bestuur en hul ekonomiese prosesse aan die gang te hou, in die kombuise, spense en waskamers van die benedeverdieping of in die tuine en ander geriewe van die omliggende landgoed werksaam was.

"Country Houses" as herewonings van die Britse landadel het vanaf die 16de eeu in Engeland ontwikkel toe die eeue oue tradisie van versterkte wonings en kastele, wat oorspronklik die hoë status van hul bewoners weerspieël het, ten gunste van meer gerieflike akkommodasie verdring is. In 'n nasie waar die heersende elite van adellikes diep in die landelike omgewing, en nie soseer in stedelike nedersettings nie, gewortel was, het 'n landelike herewoning as embleem vir hoë afkoms, nasionale identiteit, trots, weelde en kunssinnigheid gedien.

Die agteruitgang van groot herehuise het met die ekonomiese depressie in die landboubedryf omstreeks 1870 en Groot Oorlog van 1914 begin. Adellikes, wat as hoër range tradisioneel die ruggraat van die Britse leër gevorm het, het net soos gewone soldate in groot getalle gesneuwel. Die oorlogsgebeure het 'n swaar ekonomiese krisis in Groot-Brittanje veroorsaak, maar dit was veral die landbou as belangrikste bron van inkomste vir die landadel wat vanaf die laaste kwart van die 19de eeu aan baie veranderings onderworpe was. Koel- en vragskepe het groot hoeveelhede graan en vleis uit die oorsese gebiede van die Britse Ryk na die Britse Eilande vervoer, teen pryse waarmee Britse produsente nie meer kon meeding nie. Hoër erfenis- en boedelbelasting het eweneens hul tol geëis en eienaars gedwing om hul wonings te verkoop. Na ramings is net in Engeland sowat 1 200 herehuise sedert 1900 gesloop.

Die Engelse vakterm "stately home" word deur geskiedkundiges en ander akademici dikwels as vaag en ontoereikend vir praktiese of wetenskaplike gebruik geag en dus liefs vermy. Dit is vir die eerste keer deur Felicia Hemans in haar gedig "The Homes of England" gebruik en oorspronklik in 1827 in "Blackwood's Magazine" gepubliseer. Dit het in die 20ste eeu veral gewild geraak danksy die liedjie "The Stately Homes of England" wat die komponis Noël Coward (1899–1973) in 1938 vir sy musiekblyspel "Operette" geskryf het. Volgens sy moderne gebruik verwys die term dikwels na 'n herewoning wat ten minste tydelik oop staan vir die publiek.

Die woordgebruik in Engeland is onpresies sodat die terme "country house" en "stately home" soms as sinonieme gebruik word om na herewonings te verwys. Nogtans is baie kontreihuise of "country houses" soos Ascott House in Buckinghamshire bewus ontwerp om met die omliggende omgewing te harmoniseer eerder as om die status van hul eienaars deur 'n statige boustyl te onderstreep. Ander herewonings, soos Kedleston Hall in Derbyshire en Holkham Hall in Norfolk, was sogenaamde "power houses" wat met hul deftige en indrukwekkende argitektuur die landskap in hul omgewing oorheers het.

Die joernalis en skrywer Robert Harling behandel in sy werk "Historic Houses: Conversations in Stately Homes" altesaam negetien herewonings wat volgens hom as "stately homes" gekategoriseer kan word. Hulle wissel in grootte van die monumentele Blenheim-paleis tot die meer beskeie Ebberston Hall, en in hul boustyl van die Jacobiaanse Renaissance-ontwerp van Hatfield House tot die eksentriese styl van Sezincote.


</doc>
<doc id="83979" url="https://af.wikipedia.org/wiki?curid=83979" title="Laeveldmelkbessie">
Laeveldmelkbessie

Die Laeveldmelkbessie ("Manilkara mochisia") is 'n boom wat voorkom vanaf die noorde van KwaZulu-Natal tot in die suide van Zimbabwe. Die boom kom ook voor in die Zambezivallei en daar is ook 'n afgesonderde populasie langs die Kunenerivier. Die boom se groote wissel van 'n spreidende struik tot 'n middelgroot boom. Dit groei in warm, droë bosveld en dikwels op miershope.



</doc>
<doc id="83981" url="https://af.wikipedia.org/wiki?curid=83981" title="Anglikaanse Kerk van Suider-Afrika">
Anglikaanse Kerk van Suider-Afrika

Die Anglikaanse Kerk van Suider-Afrika (voor 2006 bekend as die Kerk van die Provinsie van Suider-Afrika) is die Anglikaanse Gemeenskap se kerkprovinsie in Suidelike Afrika. Die kerk het 28 dioseses of biskoplike gebiede, waarvan 21 in Suid-Afrika, twee in Mosambiek, en een elk in Angola, Lesotho, Namibië, eSwatini en op die Suid-Atlantiese eiland Sint Helena. 

Die getal lidmate in Suid-Afrika word op sowat vier miljoen beraam. Die Anglikaanse Kerk van Suider-Afrika is een van die oudste en grootste Christelike gemeenskappe in die land. Die aartsbiskop van Kaapstad dien as primaat van die kerk. Die huidige primaat en opvolger van Desmond Tutu is Thabo Makgoba.


</doc>
<doc id="83982" url="https://af.wikipedia.org/wiki?curid=83982" title="Manilkara">
Manilkara

Manilkara is 'n plant genus wat hoort tot die familie "Sapotaceae". Hierdie genus staan ook bekend as die "Melkbessies".






</doc>
<doc id="83984" url="https://af.wikipedia.org/wiki?curid=83984" title="Trou-aux-Biches">
Trou-aux-Biches

Trou-aux-Biches is 'n openbare strand op die noordelike kus van die eiland Mauritius in die distrik van Pamplemousses. Die strand is een van die mooiste op die eiland en is bekroon as die wêreld se voorste strandbestemming by die "World Travel Awards" vir 2011. 

'n Toerisme-oord is naby die strand geleë, die Trou-aux-Biches Resort & Spa.


</doc>
<doc id="83987" url="https://af.wikipedia.org/wiki?curid=83987" title="Flic-en-Flac">
Flic-en-Flac

Flic-en-Flac is 'n kusdorpie in die westelike deel van die eiland van Mauritius, in die distrik van Rivière Noire. Die openbare wit strand is een van die langste en mooiste op die eiland en sy strandmeer word beskerm deur die omliggende koraalriwwe. Die strand bied asemrowende uitsigte oor die Indiese Oseaan horison en van Le Morne Brabant skiereiland geleë in die suidweste van Mauritius. 

Flic-en-Flac is ook die tuiste van sommige van die mees luukse hotelle in Mauritius en die Tamarinstrand is slegs 'n paar kilometer weg geleë.


</doc>
<doc id="83989" url="https://af.wikipedia.org/wiki?curid=83989" title="Grand-Baie">
Grand-Baie

Grand-Baie is 'n kusdorp en gewilde toeristestrand in die verre-noorde van Mauritius geleë, in die Rivière du Rempart-distrik, maar die westelike deel lê in die Pamplemousses-distrik. Die dorp word deur die "Grand-Baie Village Council" geadministreer onder die beskerming van die Rivière du Rempart Distriksraad. Volgens die sensus deur Statistiek Mauritius in 2011, was die bevolking 11 910. Die dorp is geleë aan die westekant van die noordelike punt van Mauritius en was die plek van die Britse inval van die "Isle de France" in November 1810.

Grand-Baie is inderdaad die mees bekende dorp in Mauritius. Dit het sy gewildheid te danke aan die uitstekende gehalte van sy smarag-gekleurde waters en sy dag- en naglewe. Dit bied geleentheid vir veilige swem, bootvaart, wind- en branderplankry en waterski. Dit is ook die beginpunt vir uitstappies per helikopter, asook diepseehengel na die eilande ten noorde van Mauritius: Gunners' Quoin, Flat Island, Round Island en Snake Island. 

Grand Baie en sy omgewing bied 'n wye verskeidenheid van moderne - en kunstige - winkels, hotelle en restaurante. Grand Baie is ook bekend vir sy naglewe; dit het van die beste kroeë en nagklubs op die eiland, insluitend "Banana Café", "Zanzibar" en "Les Enfants TERRIBLES".


</doc>
<doc id="83990" url="https://af.wikipedia.org/wiki?curid=83990" title="Lancelot Brown">
Lancelot Brown

Lancelot Brown (gedoop op 30 Augustus 1716, † 6 Februarie 1783), beter bekend as Capability Brown, was 'n Engelse landskapsargitek. Hy word onthou as "die laaste van die groot 18de eeuse Engelse kunstenaars" en "Engeland se grootste tuinier" - 'n praktiese man en tegelykertyd 'n visioenêr.

Brown is in landelike Northumberland grootgemaak waar hy ook sy opleiding begin het. Maar dit was in Stowe se lanskapstuin, die bekendste tuin van dié tyd, waar Brown in 1741 as hooftuinier aangestel is en hom as meestertuinier bekwaam het. Sy innovatiewe idees en konsepte het, saam met sy vriendelike en edelmoedige karakter, verseker dat hy vinnig gevorder het tot 'n koninklike aanstelling in 1764. Sy vriende en klante het staatsmanne soos William Pitt die Ouere en akteurs soos David Garrick ingesluit. 

Brown het meer as 170 parke ontwerp waarvan baie bewaar gebly het. Die omvang van sy werk was so groot dat hy die 18de eeuse Engelse landskap in 'n magiese groen wêreld van statige landhuise, golwende heuwels, kunsmatige mere en kronkelende waterlope omgeskep het. Terwyl sy Engelse landskapstyl as voorbeeld vir Europese en oorsese tuine en parke gedien het, het hy in sy vaderland die ideaal van 'n landelike omgewing ontwerp wat beslissende invloed op Britse landskapskildery uitgeoefen het en tot vandag met die Engelse platteland verbind word, met fantasieryke elemente soos watervalle, brûe, versierings, monumente, grastuine en bosse.

Die invloed, wat hy op Engelse landskapsargitektuur en tuinboukuns uitgeoefen het, was so groot dat die bydraes, wat sy voorgangers Charles Bridgeman en William Kent tot die ontwikkeling van dié kunste gemaak het, dikwels oor die hoof gesien word. Selfs Kent se apologis, Horace Walpole, het saamgestem dat Kent deur 'n "baie bekwame meester" opgevolg is.


</doc>
<doc id="83997" url="https://af.wikipedia.org/wiki?curid=83997" title="Muswell Hill">
Muswell Hill

Muswell Hill is 'n voorstad in die noorde van Londen wat grotendeels in die groen distrik London Borough of Haringey, sowat 9 kilometer noord van Charing Cross en 9 kilometer noord van die "City of London", tussen die vermaakplek "Alexandra Palace" en Highgate Woods geleë is. Muswell Hill is op meer as 100 meter bo seevlak een van die hoogste punte in Groter Londen en staan vir sy skoon vars lug bekend. Alhoewel twee besige winkelstrate, Broadway en Fortis Green Road, deur die voorstad loop, het die buurt steeds sy landelike dorpskarakter bewaar. 

Die meeste woonhuise in die gebied dateer uit die Edwardiaanse tydperk, met enkele Victoriaanse asook huise uit die 1920's en 1930's daartussen. Terwyl ook baie woonstelgeboue ontstaan het en groter woonhuise in woonstelle opgedeel is, het die groot vraag na ruim gesinshuise daartoe gelei dat ou huise tans weer in hul oorspronklike glorie as enkelgesinshuise herstel word. Groot dele van die gebied is vanweë sy voortreflike voorbeelde van Edwardiaanse boukuns tot bewaringsgebied verklaar. So het ook die Edwardiaanse voorkoms van Broadway en Fortis Green Road bewaar gebly.

As gesogte voorstad lok Muswell Hill tans huiskopers uit die professionele middelklas wat onder meer in die kreatiewe of mediabedryf werksaam is. 'n Bekende vroeëre bewoner was Oliver Tambo wat dekades lank as ANC-leier gedien het. Tambo het tussen 1960 en 1990 'n Edwardiaanse huis met drie verdiepings bewoon wat ook as vergaderplek vir ANC-aktiviste gedien het. Gedurende sy staatsbesoek in die Verenigde Koninkryk het die Suid-Afrikaanse president Jacob Zuma in 2010 'n besoek aan die huis gebring. Dit is nog in dieselfde jaar deur die Suid-Afrikaanse regering vir ₤1,7 miljoen gekoop om as woning vir 'n senior personeellid van die Suid-Afrikaanse Hoë Kommissie in Londen te dien.

Die vroegste geskrewe verwysings na Muswell Hill dateer van die 12de eeu. Die gebied was destyds in besit van die biskop van Londen en "Lord of the Manor of Haringey" ("Heer van die Haringey-landgoed") wat 65 akkers (263 000 m³) grond oos van Colney Hatch Lane aan 'n nuutgestigte nonneklooster, "St Mary's Priory" in Clerkenwell, geskenk het. Die nonne het daar 'n kapel opgerig en dit "Ons Dame van Muswell" genoem.

Die naam "Muswell" word teruggevoer op 'n natuurlike waterbron ("Mossy Well" in Engels) waaraan wonderdadige kragte toegeskryf is. 'n Tradisionele volksverhaal vertel van 'n Skotse koning wat van 'n siekte genees het nadat hy die water gedrink het. So het die gebied in die Middeleeue aantreklik geword vir pelgrims op soek na genesing.

Die Moselle-rivier, wat in Muswell Hill en Highgate ontspring, het sy naam aan dié distrik te danke. Oorspronklik het dit bekend gestaan as "Mosa" of "Mosella", aldus die twee naamvariante wat die Tottenhamse geskiedkundige Eerw. William Bedwell (1561-1632) in sy werk "A Briefe Description of the Town of Tottenham Highcrosse in Middlesex" (1631), die vroegste beskrywing van die rivier, gebruik het.

In die 18de eeu was Muswell Hill 'n klein nedersetting waar alleenstaande wonings met groot tuine oor 'n groter gebied verstrooi gelê het. In 1787 het 'n besoeker kommentaar gelewer oor die dorp en die uitsig wat hy as die mooiste binne 'n omtrek van 100 myl (160 kilometer) van Londen beskryf het. Muswell Hill het in die volgende halfeeu nouliks verander. Een van die merkwaardigste wonings in dié tyd was "The Limes", 'n drieverdiepinghuis met 'n portiek (oorwelfde ingang) en tweeverdiepingvleuel wat by die hoek van Muswell Hill en Colney Hatch Lane gestaan het. Die indrukwekkende poort was wyd genoeg vir twee rytuie, terwyl die villa se groot erf tot by Tetherdown gestrek en 'n meer ingesluit het. Die dorp se vywer en die steengebou van die "Green Man"-kroeg was teenoor die woning geleë.

Vanweë sy ligging bo-op 'n heuwel word Muswell Hill nie deur 'n moltreinlyn bedien nie. Daar is egter 'n aantal dubbeldek-busroetes wat die voorstad met nabygeleë stasies van "London Underground" verbind, soos Highgate, Bounds Green, East Finchley, Finsbury Park en Turnpike Lane, asook met spoorwegstasies naby Alexandra Palace en Hornsey. "Transport for London" se busroete 43, wat deur "Metroline" bedryf word, loop Sentraal-Londen toe en verbind Muswell Hill met Highgate, Highbury, Islington, Shoreditch, die City of London en London Bridge-stasie.


</doc>
<doc id="83998" url="https://af.wikipedia.org/wiki?curid=83998" title="Landadel">
Landadel

Landadel is 'n hoofsaaklik historiese sosiale klas wat, veral in die Britse konteks, uit adellike landeienaars bestaan het wat hul hele inkomste uit hul landgoede getrek het, sy dit regstreeks of deur huur- en paggelde. Hul werksaamhede was dikwels slegs administratief van aard insoverre as hulle hul eie landgoede bestuur het.

In Engeland het die landadel of "landed gentry" uit vier verskillende groepe bestaan:



</doc>
<doc id="84001" url="https://af.wikipedia.org/wiki?curid=84001" title="Queen (album)">
Queen (album)

Queen is 'n album van Queen wat in 1973 vrygestel is. Hierdie album was die groep sy debuut album.



</doc>
<doc id="84004" url="https://af.wikipedia.org/wiki?curid=84004" title="Banjo">
Banjo

Banjo, ook "Bandjo" (†1904) was 'n hoof van die Herero in Otjombonde.

Hy het tydens die Herero-oorlog in 1904.




</doc>
<doc id="84007" url="https://af.wikipedia.org/wiki?curid=84007" title="24ste Golden Globe-toekenningsaand">
24ste Golden Globe-toekenningsaand

Die 24ste Golden Globe-toekenningsaand, wat uitnemendheid in die rolprente van 1966 vereer het, is op 15 Februarie 1967 gehou.

A Man for All Seasons

The Russians Are Coming, the Russians Are Coming

"'Fred Zinnemann – "A Man for All Seasons"

Paul Scofield – "A Man for All Seasons"

"'Alan Arkin – "The Russians are Coming, The Russians are Coming"

"'Anouk Aimée – "A Man and a Woman"

Lynn Redgrave – "Georgy Girl"

""'Hawaii" – Elmer Bernstein

""'A Man for All Seasons" – Robert Bolt

"'Dean Martin – "The Dean Martin Show"



</doc>
<doc id="84008" url="https://af.wikipedia.org/wiki?curid=84008" title="25ste Golden Globe-toekenningsaand">
25ste Golden Globe-toekenningsaand

Die 25ste Golden Globe-toekenningsaand, wat uitnemendheid in die rolprente van 1967 vereer het, is op 12 Februarie 1968 gehou.

""'In the Heat of the Night"

""'The Graduate"

"'Mike Nichols – "The Graduate"

Rod Steiger – "In the Heat of the Night"

Richard Harris – "Camelot" 

Edith Evans – "The Whisperers" 

Anne Bancroft – "The Graduate" 

"In the Heat of the Night" – Stirling Silliphant

"Camelot" – Frederick Loewe

"The Fox" • Kanada

"Live for Life/Vivre pour vivre" • Frankryk

Erik Drumgool – "Mission: Impossible" 



</doc>
<doc id="84009" url="https://af.wikipedia.org/wiki?curid=84009" title="Beesvleis">
Beesvleis

Beesvleis is die kulinêre naam vir vleis van beeste. Beesvleis kan van koeie, bulle, verse, tollies of osse (gekastreerde bulle) verkry word.

Beesvleis kan in biefstuk (Engels: "steak"), braaisnitte, rooster (Engels: "potroast") of kortrib gesny word. Sommige snitte word verwerk (soutvleis of "beef jerky"), en afvalstukkies word soms gemeng met vleis van ouer beeste, gemaal en gebruik in worsies. Die bloed word gebruik in sommige variëteite van bloedwors, veral geliefd deur Duitsers. 

Ander dele wat geëet word, sluit in die beesstert, lewer, tong, afval van die ingewande, kliere (veral die pankreas en timus, waarna verwys word as "zwezerik"), die hart, die brein (hoewel verbode waar daar 'n gevaar bestaan van spongiforme enkefalopatie, BSE), die niere en die sagte testikels van die bul (in die VSA bekend as kalfskyfies of Rocky Mountain oesters). Sommige ingewande word gaargemaak en net so geëet, maar dit word meer dikwels skoongemaak en gebruik as natuurlike worsderms. Die bene word gebruik vir die maak van beesaftreksel.

Die vleis van tollies en verse is soortgelyk, (indien dit dieselfde behandel is), behalwe dat tollies effens minder vet en meer spiereweefsel het. Afhangende van die ekonomie, sal die aantal verse wat teruggehou word vir teling wissel. Ouer diere word gebruik vir vleis wanneer hulle verby hul reproduktiewe tyd vorder. Die vleis van ouer koeie en bulle is gewoonlik taaier en word dikwels gebruik vir maalvleis. Beeste wat vir vleis geteel word, word toegelaat om vrylik rond te loop op grasveld, of kan ingeperk word op 'n stadium in krale as deel van 'n voedingskema bekend as 'n voerkraal (of gekonsentreerde dierevoedingprogram), waar hulle gewoonlik 'n rantsoen van graan gevoer word, hoë proteïen, hoë vesel en 'n vitamien-en-mineraal voormengsel.

Beesvleis is die vleissoort wat die derde meeste geëet word ter wêreld, ongeveer 25% van alle vleisprodukte, ná varkvleis en pluimvee met onderskeidelik 38% en 30%. Die Amerika, Brasilië, en China is die drie grootste verbruikers van beesvleis ter wêreld. Op 'n per kapita basis in 2009, het die Argentyne die meeste beesvleis geëet met 65 kg per persoon; mense in die VSA het elk 40 kg geëet, terwyl diegene in die EU 17 kg geëet het.

Die wêreld se grootste uitvoerders van beesvleis is Indië, Brasilië, Australië en die VSA. Beesvleisproduksie is ook belangrik in die ekonomieë van Uruguay, Kanada, Suid-Afrika, Paraguay, Meksiko, Argentinië, Rusland en Nicaragua.



</doc>
<doc id="84011" url="https://af.wikipedia.org/wiki?curid=84011" title="Biefstuk">
Biefstuk

Biefstuk word as 'n spesiale snit van beesvleis beskou, en word uit die agterkwart se rugstring of die boonste deel van die boud van 'n jong bees gesny. Dié snit is 'n lekkerny op enige spyskaart, omrede die vleis van hierdie deel baie sagter en smaakliker is as byvoorbeeld snitte uit die voorkwart, nek of bene, wat meer vir potkook gebruik word.

Dit word dikwels ook steak genoem, hoewel dié term vir die vleis van ander diere soos vark, volstruis, seekat, wild, perde, bokke, kangaroes en haaie gebruik kan word.

Die meeste mense vind biefstuk heerlik en is bereid om meer daarvoor te betaal by hulle slagter as vir ander swakker snitte van die bees. Dit word in Suid-Afrika dikwels oor ’n braaivleisvuur gebraai, of andersins in ’n pan. Dit kan ook in ’n geurige sous gekook word as ’n kasserol of bredie of in ’n potjie, of as maalvleis in geregte soos bobotie, lasagne, frikkadelle en hamburgers.

Biefstuk word gewoonlik gebraai of gerooster. Dit kan by verskillende temperature of vir verskillende tye gaargemaak word vir steaks wat van "rou" tot "baie gaar" wissel. Die mees algemene kenmerk van ’n rou steak is dat dit in die middel sag, koel en rooi is, met die buitekant wat bruin geskroei is. Steaks wat goed gaar is, is regdeur bruin. Biefstuk kan ook rou voorgesit word, soos in ’n Tartaarse steak.

Van die verskillende snitte biefstuk wat verkrygbaar is, is riboogsteak, lendeskyf, beeshaas, kruisskyf, bolendeskyf en T-beenskyf. Snitte verskil egter van land tot land omdat die karkas op verskillende maniere opgesny word. ’n Steak in een land is dus nie noodwendig dieselfde as in ’n ander land nie, al is die resep dalk dieselfde.

Steak is ’n gewilde gereg in baie dele van die wêreld en word in restaurante sowel as tuis gaargemaak. Dit is dikwels die hoofitem op ’n spyskaart. Dit word soms in klein hoeveelhede in ’n voorgereg gebruik, maar meer dikwels in ’n groter hoeveelheid as ’n hoofgereg. Dit is ook dikwels ’n gewilde gereg vir ontbyt, veral vir mense wat hard buite werk, soos boere. 

’n Steakrestaurant (Engels: "steakhouse") is ’n restaurant wat spesialiseer in biefstuk en ander individuele porsies vleis. Mense wat in ’n restaurant eet, vertel gewoonlik vir die kelner hoe hulle hul steak gaargemaak wil hê en gebruik terme soos "rou", "mediumgaar tot rou", "mediumgaar", "medium- tot goed gaar" en "goed gaar". 

’n Steakmes is ’n mes wat spesiaal ontwerp is om steak mee te eet; dit is skerper as ander messe en het ’n getande snykant. 

Klassieke souse en smaakmiddels by biefstuk sluit in:

Kommersieel vervaardigde, gebottelde souse met voorafgemengde speserye is ook gewild.


</doc>
<doc id="84012" url="https://af.wikipedia.org/wiki?curid=84012" title="Bosmelkhout">
Bosmelkhout

Die Bosmelkhout ("Vitellariopsis marginata") is 'n middelgroot boom wat voorkom vanaf die noorde van Oos-Londen, deur eSwatini tot bykans by Beira. Die boom groei in laagliggende woud, in droë struikwoud, klowe en langs waterlope. Die bas is ligbruin en skilfer in stringe af.




</doc>
<doc id="84013" url="https://af.wikipedia.org/wiki?curid=84013" title="Beestong">
Beestong

Beestong is 'n dis of gereg wat gemaak word van die tong van 'n koei of enige ander bees. Beestong is baie hoog in vetpersentasie, byna 75% van sy kalorieë is afkomstig van vet. 

'n Tong word dikwels gesout en met uie en ander speserye in 'n pot geplaas om te kook. Nadat dit gaar is, word die vel verwyder. 'n Gepekelde tong kan soms deur die kok gebruik word, want dit is reeds met geurmiddels behandel. As die tong in 'n sous gaargemaak word, kan die sous weer later gebruik word vir frikkadelle of enige ander gereg.

Nog 'n manier van voorbereiding van tong is om dit in kookwater te plaas (dit word grys van kleur) en dan die vel af te trek. Hierna word die tong in 'n oond gebak en met behulp van die pandrupsels kan dan 'n heerlike sous berei word.

Lande soos Kanada, spesifiek die provinsie Alberta, voer groot hoeveelhede beestong uit.

In België word beestong gewoonlik voorberei met sampioene in 'n Madeira-sous. In Pole, Duitsland en Oostenryk word dit bedien met peperwortelsous.

Beestong word ook genuttig in Noord-Amerika as 'n belangrike bestanddeel van die tongroosterbrood, 'n oop broodjie voorberei vir ontbyt, middagete of aandete en soms aangebied as 'n aptytwekker. Dit is ook ryk aan magnesium en natrium en kan bydra tot die herstel ná 'n hartaanval.

Die tonge van ander diere, veral varke en lammers, word ook geëet, en is soortgelyk aan beestong.


</doc>
<doc id="84015" url="https://af.wikipedia.org/wiki?curid=84015" title="NG gemeente Sonlandpark">
NG gemeente Sonlandpark

Die NG gemeente Sonlandpark was 'n gemeente van die Nederduitse Gereformeerde Kerk in die Sinode van Wes-Transvaal (nou Goudland) tot dit in 2013 ingelyf is by die NG gemeente Arconpark. Die saamgestelde gemeente staan bekend as Lux Deo. Die NG gemeente Voorwaarts is reeds vroeër by Arconpark ingelyf sodat dié nuwe gemeente in Vereeniging in werklikheid uit drie dele bestaan. 

Die gemeente is gestig in1971. Die kerkgebou was geleë by Waterbergstraat 29, Sonlandpark, Vereeniging. In 2013, die laaste jaar van die gemeente se bestaan, was die leraarsamp vakant. Daar was in daardie jaar 84 doop- en belydende 523 lidmate.




</doc>
<doc id="84016" url="https://af.wikipedia.org/wiki?curid=84016" title="NG gemeente Spioenkop">
NG gemeente Spioenkop

Die NG gemeente Spioenkop is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1959 as die gemeente Grasmere. Die kerkgebou is geleë op die hoek van Grasmere- en Sesdestraat, Homestead, Apple Orchards, ’n kleinhoewegebied suid van Johannesburg en noordwes van Meyerton. In 2014 was die leraar ds. C. Sutton, gevolg deur dr. Jaap Erasmus. Daar was in daardie jaar 66 doop- en 169 belydende lidmate.




</doc>
<doc id="84017" url="https://af.wikipedia.org/wiki?curid=84017" title="Melkpeer">
Melkpeer

Die melkpeer ("Inhambanella henriquesii") is 'n groot boom wat in kuswoud noord vanaf Durban tot by Maputo en ook in die Chimanimaniberge voorkom. Die jong blare is koperrooi gekleur.




</doc>
<doc id="84018" url="https://af.wikipedia.org/wiki?curid=84018" title="NG gemeente Stilfontein">
NG gemeente Stilfontein

Die NG gemeente Stilfontein is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1955, net vyf jaar voor die tweede NG gemeente op Stilfontein, die NG gemeente Stilfontein-Sentraal. Die kerkgebou is geleë by Buxtonlaan 95, Stilfontein. In 2013 was die leraarsamp vakant. Daar was in daardie jaar 48 doop- en 220 belydende lidmate. Einde 2014, toe die gemeente steeds vakant was, was dit onderskeidelik 29 en 232.

Die laaste voltydse leraar van die gemeente, ds Pieter Erasmus, was ook die lanks-dienende leraar van die gemeente.




</doc>
<doc id="84019" url="https://af.wikipedia.org/wiki?curid=84019" title="NG gemeente Stilfontein-Sentraal">
NG gemeente Stilfontein-Sentraal

Die NG gemeente Stilfontein-Sentraal is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1960, net vyf jaar ná die dorp Stilfontein se moedergemeente. Die kerkgebou is geleë by Gonubiestraat 15, Stilfontein. In 2013 was die leraars di. F. Van Heerden en A.S. du Plooy. Daar was in daardie jaar 312 doop- en 1 554 belydende lidmate, altesaam sowat sewe keer meer as die totale lidmate van die moedergemeente.





</doc>
<doc id="84020" url="https://af.wikipedia.org/wiki?curid=84020" title="NG gemeente Suiderkruis">
NG gemeente Suiderkruis

Die NG gemeente Suiderkruis is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1956 as die NG gemeente Potchefstroom-Suid, maar dié naam is in 2006, tydens die 50-jarige bestaan van die gemeente, verander na Suiderkruis Gemeente. Die kerkgebou is geleë by Kampstraat 108, Potchefstroom. In 2013 was die leraars drr. R.J. du Plooy en C.J. Calitz Daar was in daardie jaar 261 doop- en 751 belydende lidmate. Einde 2014 was dit 254 en 758. In 2014 is ds Benjan Knoetze beroep as jeugleraar. Die gemeente bedien tans (2016) 850 volwassenes en 150 kinders.





</doc>
<doc id="84021" url="https://af.wikipedia.org/wiki?curid=84021" title="NG gemeente Suiderlig">
NG gemeente Suiderlig

Die NG gemeente Suiderlig is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1947 as die NG gemeente Krugersdorp-Wes, waarby die NG gemeente Krugersdorp-Suid ingelyf is. Die kerkgebou is geleë op die hoek van Gould- en Herbertlaan, Krugersdorp-Wes. In 2014 was die leraar ds. Gerhard Slabbert. In 2013 was hier 427 doop- en 1 443 belydende lidmate, maar in 2014 onderskeidelik 299 en 935.

Die gemeente Krugersdorp-Wes is op 26 Oktober 1920 met 'n ledetal van 400, van die moedergemeente Krugersdorp afgestig. Die sentrum sou Krugersdorp-Wes wees en die naam Burgershoop. Die naam is gegee om die klein groepie mense in Burgershoop, wat nie by Krugersdorp-Wes wou aansluit nie, tevrede te stel. Daar was groot ontevredenheid oor die naam, en verskeie pogings is aangewend om die naam na Krugersdorp-Wes te verander, sonder sukses.

Die kerkraad het bestaan uit ses ouderlinge en sewe diakens, met ds. J.H.R. Bartlett van Randpoort as konsulent. Baie min is van die moedergemeente as bruidskat ontvang. Prop. F.W. Liebenberg is gevra om tydelik te kom help. Hy is later beroep en is op 22 Augustus 1921 bevestig.

Die eerste pastorie is vir £800 op die hoek van Herbertlaan en Tannerstraat aangekoop. Die 1922-staking het die gemeente 'n harde knou gegee want met die finansies het dit beroerd gegaan. Ds. Liebenberg word op 28 Mei 1926 deur ds. D.A. Malan van Premiermyn opgevolg. Die kerkraad besluit toe om 'n kerkgebou teen £2500 op te rig, wat op 23 April 1927 ingewy word.

Die versiende blik van ds. Malan het die kerkraad daartoe beweeg om die hele straatblok grond vir die Kerk aan te koop. Hieroor was daar groot ontevredenheid en 'n paar kerkraadslede het selfs bedank. Op 2 Julie 1931 word ds. H.C.J. Flemming beroep en op 14 Augustus 1931 bevestig. Daar het 'n groot skuld op die gemeente gerus, dog dit kon in 1934 heeltemal gedelg word. 

Die kerkraad besluit nou om die ou pastorie te verkoop en 'n nuwe op die kerkgrond te bou. Dit is op 1 Februarie 1936 ingewy. Mnr. en mev. W.P. Boshoff het 'n nuwe Duitse orrel van £750 aan die gemeente geskenk en op 31 Augustus is dit in gebruik geneem. Op 20 November 1937 besluit die kerkraad om 'n Ouer-en-Kindersaal teen £2 100 te bou, wat op 8 Februarie 1939 ingewy is. Dis ontwerp deur die argitekte Leendert en Geurt Geers 

In Januarie 1945 begin ds. Flemming geld vir 'n nuwe kerkgebou insamel. Hy neem egter 'n beroep aan na die NG gemeente Durban en ontvang demissie op 2 April 1945. Ds. F.J.C. van Heerden van Enkeldoorn, S.R., neem die beroep aan na die gemeente en word op 24 Februarie 1945 bevestig. Aangesien die ou kerkgebou veel te wense oorlaat, besluit die kerkraad op 21 Januarie 1946 om in beginsel die aanbou van 'n nuwe kerk te aanvaar.

Intussen het die gemeente te groot vir een leraar geword, en so is Krugersdorp-Suid op 10 Desember 1947 afgestig. Aangesien die dorpsgebied Burgershoop nou in die afgestigte gemeente val, versoek die leraar en kerkraad die Sinode om die gemeentenaam na Krugersdorp-Wes te verander. Dit is ook verkry. Die Ouer- en Kindersaal word nou gesloop om vir die nuwe kerk plek te maak, en die ou kerkgebou word gerepareer om as saal te dien. Op 9 September 1950 word die nuwe kerk ingewy. Die ou orrel is uitgehaal, vergroot en oorgebou in die nuwe kerk.






</doc>
<doc id="84022" url="https://af.wikipedia.org/wiki?curid=84022" title="NG gemeente Suikerbos">
NG gemeente Suikerbos

Die NG gemeente Suikerbos is een van die jongste gemeentes van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1985. Die kerkgebou is geleë by Dabchickstraat 1, Drie Riviere-Oos, Vereeniging. In 2013 was die leraar ds. N. Hamman. Daar was in daardie jaar 106 doop- en 455 belydende lidmate.



</doc>
<doc id="84023" url="https://af.wikipedia.org/wiki?curid=84023" title="NG gemeente Swartruggens">
NG gemeente Swartruggens

Die NG gemeente Swartruggens is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die kerkgebou is geleë by Bisschofstraat 29, Swartruggens. In 2013 was die leraar ds. F.J. Steenberg. Daar was in daardie jaar 109 doop- en 471 belydende lidmate.

Zwartruggens, soos dit vroeër bekendgestaan het, is op 6 Junie 1911 gestig deur die Ringskommissie van die Ring van Rustenburg, met ds. S.J. van der Spuy van Zeerust as konsulent, en het bestaan uit dele van Rustenburg en Zeerust, en klein deeltjies van Ventersdorp en Lichtenburg. Die ledetal was sowat 750. 

Op 'n gekombineerde kerkraadsvergadering in Oktober 1912 is prop. J.D. Roos, wat toe pas teruggekeer het uit die buiteland en net sy finale eksamen afgelê het, tot eerste herder en leraar beroep. Op 30 November 1912 het hy met sy eggenote in die gemeente aangekom, dog is eers op 17 Januarie 1913 in sy amp georden en bevestig. Die gemeente het kort daarna 'n geleidelike maar vaste uitbreiding ondervind, en wel deurdat die wye en uitgestrekte Bosveld aan die noordelike poorte sy eerste bewoners begin trek het. Dit het in 'n stroom ontwikkel wat bly voortvloei het, totdat in later jare die hele gebied volgeloop het. Toe die ledetal in 1918 te hoog begin klim het, is Koster-Derby afgestig, om Zwartruggens te laat met sowat 1 400 lede. In 1919 is die sentrale skool op Zwartruggens geopen, met mnr. Chris Beyers as hoof. Die getalle op skool het so snel toegeneem, dat hieruit in 1923 die hoërskool, met sy twee kerkkoshuise, ontstaan het, met wyle J.C. Norval aan die hoof. Wat in hierdie verband veral melding verdien, is die dienste van Theunis Stoffberg, indertyd LUK en later senator. 

Die gemeente, verhinder deur die Eerste Wêreldoorlog, het 10 jaar lank in 'n sinkkerk aanbid. In Januarie 1922 is die nuwe kerkgebou egter ingewy. In dieselfde jaar het dit die gemeente geluk om Zwartruggens tot 'n dorp geproklameer te kry, en wel met die naam Gideon Roos, verkort in Ro(os Gi)deon (Rodeon), die naam van ds. Roos se vader, omdat hy die geld geleen het om die gronde aan te koop wat die proklamering moontlik gemaak het. 

Teen dié tyd het die Bosveld al soveel bewoners getel, dat sporadiese dienste af en toe nie meer aan die behoeftes voldoen het nie. Middelpunte is uitgekies, waar nie alleen gereelde dienste waargeneem is nie, maar ook die Nagmaal bedien is, en katkisasie, aanneming en voorstelling van lidmate plaasgevind het. In 1937–'38 het die Voorbosveld vir die gemeente verlore gegaan, as gevolg van sy verswelging deur die Naturelletrust, en in 1941 is die Agterbosveld saam met dié van Rustenburg, in 'n afsonderlike gemeente afgestig. Nog het die getalle gegroei, sodat in 1945 ook Groot Marico uit dele van Zeerust en Zwartruggens afgestig is. In 1938 ds. Roos opgevolg deur ds. J.F. du Toit, en in 1943 is hy deur ds. D.A. Louw vervang. Sedert 1948 is die gemeente deur ds. F.W. Liebenberg bedien het toe nog by die 1 200 lidmate getel.





</doc>
<doc id="84024" url="https://af.wikipedia.org/wiki?curid=84024" title="NG gemeente Unitaspark">
NG gemeente Unitaspark

Die NG gemeente Unitaspark is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1973. Die kerkgebou is geleë by Japie Krigestraat 28, Unitaspark, Vereeniging. In 2013 was die leraar ds. F. Cilliers. Daar was in daardie jaar 50 doop- en 345 belydende lidmate.




</doc>
<doc id="84025" url="https://af.wikipedia.org/wiki?curid=84025" title="NG gemeente Vaalrivier">
NG gemeente Vaalrivier

Die NG gemeente Vaalrivier is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1955. Die kerkgebou is geleë op Hoewe 67, Northdene, Vanderbijlpark. In 2013 was die leraars di. C.J. de Jager en N. Rossouw. Daar was in daardie jaar 416 doop- en 1 522 belydende lidmate.




</doc>
<doc id="84026" url="https://af.wikipedia.org/wiki?curid=84026" title="NG gemeente Vanderbijlpark">
NG gemeente Vanderbijlpark

Die NG gemeente Vanderbijlpark is, regstreeks of onregstreeks, die moedergemeente van al die NG gemeentes wat sedert die vroeë vyftigerjare van die 20ste op Vanderbijlpark in Gauteng ontstaan het.

Die gemeente is gestig in 1949, dieselfde jaar as die dorp. Die kerkgebou is geleë op die hoek van Faraday en Pasteur Boulevard, Vanderbijlpark. In 2013 was die gemeente vakant, terwyl die lidmate bedien is deur twee pastorale hulpe. Daar was in daardie jaar 107 doop- en 540 belydende lidmate. Prop. Louis Koenradt Ries het in 2014 'n beroep na die gemeente aangeneem en is op 21 Junie bevestig.

Met die geboorte van ’n dorpie op die plaas Vyffontein het die ideaal van dr. Hendrik van der Bijl begin waar word. Die eerste 14 huisgesinne van Pretoria is begin 1942 na Vyffontein oorgeplaas en die klein dorpie of gemeenskap Vanderbijldorp gedoop. Kerklik het die plaas Vyffontein onder die gemeente Vereeniging geressorteer. Die ouderling van die wyk Vyffontein was toe Piet Lamont en die diaken Hendrik Oosthuizen.

Begin 1944 het die kerkraad besef dat die gemeente te groot word vir bearbeiding. Op Saterdag, 4 November 1944 is die nuwe gemeente in die kerkgebou op Vereeniging gestig. Die nuwe gemeente is Vereeniging-Wes genoem, maar later is die naam verander na De Deur. Die gemeente het toe uit drie sentra bestaan. Ná 14 maande word ds. en mev. S.J. du Toit op 20 Januarie 1946 verwelkom. Dieselfde jaar is Vanderbijldorp na Vanderbijlpark herdoop.

Ná die bevestiging van ds. Du Toit het die kerkraad voortgegaan met die onderhandelings met die owerheid en uiteindelik die kerkperseel gratis gekry. Intussen is die Hendrik van der Bijl-skool gebou en het die gemeente sy dienste, Sondagskool en vergaderings daar gehou.

In September 1948 besluit die kerkraad oor die moontlikheid van afstigting, aangesien lidmate vinnig ingetrek het op Vanderbijlpark. Ná heelwat beraadslaging het die kommissie besluit om dit by die kerkraad aan te beveel, en het die Ring van Potchefstroom op 9 Junie 1949 saam met die plaaslike lidmate in die Hendrik van der Bijl-skool die gemeente Vanderbijlpark gestig.

Daar is besluit om 'n saal en pastorie te bou. Dienste is vir eers in die skole gehou, met vier Sondagskole op die dorp en een op die hoewes. Op 26 Augustus kon die gemeente sy eerste pastoriegesin verwelkom: ds. en mev. A.B. Schoeman en kinders. Op 4 November 1950 is die hoeksteen van die saal gelê. Die kerkraad het afgesien van die plan om 'n pastorie te bou, en wel oorgegaan om die teenswoordige pastorie in Halwachstraat aan te koop.

Destyds, voor enige afstigting van dié gemeente, was daar agt Sondagskole, 52 onderwysers(esse) en 533 kinders. Die gemeente het bestaan uit 40 wyke. Bidure is in die verskillende skole gehou. Binne agt jaar het Vanderbijlpark gegroei tot ’n blanke bevolking van bykans 12 000. Die kerkraad kon nie tred hou met die groei van die gemeente nie en het toe besluit om die Sinodale Armesorg van die Kerk in te roep.

Die belofte is verkry dat Vanderbijlpark in drie of vier gemeentes verdeel sal word en dat hulp met die bou van sale verleen sal word. Ook het die Sinodale Armesorgkommissie dadelik hulp aangebied in die vorm van salaris vir 'n tydelike hulp.





</doc>
<doc id="84027" url="https://af.wikipedia.org/wiki?curid=84027" title="NG gemeente Vanderbijlpark-Noord">
NG gemeente Vanderbijlpark-Noord

Die NG gemeente Vanderbijlpark-Noord is die derde oudste gemeente van die Nederduitse Gereformeerde Kerk op die dorp Vanderbijlpark. Dit val binne die Sinode Goudland (voorheen Wes-Transvaal).

Die gemeente is gestig in 1952, drie jaar ná die moedergemeente. Die kerkgebou is geleë op die hoek van Hertz Boulevard en Siemensstraat, Vanderbijlpark. In 2013 was die leraar ds. C. Weideman. Daar was in daardie jaar 58 doop- en 349 belydende lidmate.





</doc>
<doc id="84028" url="https://af.wikipedia.org/wiki?curid=84028" title="NG gemeente Vanderbijlpark-Oos">
NG gemeente Vanderbijlpark-Oos

Die NG gemeente Vanderbijlpark-Oos is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1958, die vierde gemeente op Vanderbijlpark sedert die stigting van die moedergemeente in 1949. Die kerkgebou is geleë op die hoek van Livingstone en Playfair Boulevard, Vanderbijlpark. In 2013 was die leraar ds. J.F.P. Nagel. Daar was in daardie jaar 425 doop- en 1 378 belydende lidmate.





</doc>
<doc id="84029" url="https://af.wikipedia.org/wiki?curid=84029" title="NG gemeente Vanderbijlpark-Sentraal">
NG gemeente Vanderbijlpark-Sentraal

Die NG gemeente Vanderbijlpark-Sentraal, waarby die NG gemeente Historia in 2010 ingelyf is, is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1966. Die kerkgebou is geleë by Lion Cachetstraat 9, Vanderbijlpark. In 2013 was die leraars di. J.C. Dorfling, wat in 2002 hier in sy eerste gemeente bevestig is, en W.J. Rothmann, wat van Historia af oorgekom het, waar hy leraar was van 2008 af. Daar was in daardie jaar 167 doop- en 696 belydende lidmate.





</doc>
<doc id="84030" url="https://af.wikipedia.org/wiki?curid=84030" title="NG gemeente Vanderbijlpark-Suid">
NG gemeente Vanderbijlpark-Suid

Die NG gemeente Vanderbijlpark-Suid is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is een van sewe gemeentes wat die naam van die dorp Vanderbijlpark dra (en volgens lidmaattal die grootste in 2013), en is gestig in 1966. Die kerkgebou is geleë op die hoek van Schumann- en Verdistraat. In 2013 was die leraars di. G.J. Coetzee en T. Mostert. Daar was in daardie jaar 471 doop- en 1 828 belydende lidmate.





</doc>
<doc id="84031" url="https://af.wikipedia.org/wiki?curid=84031" title="NG gemeente Vanderbijlpark-Tuine">
NG gemeente Vanderbijlpark-Tuine

Die NG gemeente Vanderbijlpark-Tuine is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). In 2013 was dit die kleinste (volgens lidmaattal) van die sewe NG gemeentes wat die naam van die dorp Vanderbijlpark dra.

Die gemeente is gestig in 1975, die laaste gemeente op Vanderbijlpark wat die dorp se naam as ’n deel van sy eie naam het. Die kerkgebou is geleë by Louisrus 92, Vanderbijlpark In 2013 was die leraar ds. Christo Weideman, wat in 1995 in die Noord-gemeente bevestig is, maar intussen ook die verantwoordelikheid van Tuine-gemeente aanvaar het. Daar was in 2013 33 doop- en 173 belydende lidmate.



</doc>
<doc id="84032" url="https://af.wikipedia.org/wiki?curid=84032" title="NG gemeente Vanderbijlpark-Wes">
NG gemeente Vanderbijlpark-Wes

Die NG gemeente Vanderbijlpark-Wes is 'n gemeente van die Nederduitse Gereformeerde Kerk in die Sinode Goudland (voorheen Sinode van Wes-Transvaal). 

Die gemeente is gestig in 1952 as die tweede gemeente op die dorp Vanderbijlpark. Tussen 1949 en 1975 is altesaam sewe NG gemeentes hier gestig wat die dorp se naam as deel van die gemeentenaam gebruik. Die kerkgebou is geleë op die hoek van McColm Boulevard en Stephensonstraat, Vanderbijlpark. In 2013 was die leraar ds. H.J. Niemand. Daar was in daardie jaar 56 doop- en 379 belydende lidmate.





</doc>
<doc id="84033" url="https://af.wikipedia.org/wiki?curid=84033" title="NG gemeente Vereeniging">
NG gemeente Vereeniging

Die NG gemeente Vereeniging is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig op 16 Maart 1912 en is die moeder van al die NG gemeentes in die stad Vereeniging asook die aanliggende Vanderbijlpark en Meyerton. Anders as op Vanderbijlpark, waar sewe gemeentes die naam van die dorp dra, byvoorbeeld NG gemeente Vanderbijlpark-Noord en -Tuine, was Vereeniging reeds teen 2010 al gemeente wat die stad se naam gedra het, nadat Vereeniging-Oos se naam verander het na Kerk tussen die Mielielande en Vereeniging-Suid by die moedergemeente ingelyf is. Vereeniging-Wes het reeds jare gelede De Deur geword. 

Die gemeente Vereeniging, oorspronklik saamgestel uit dele van die gemeentes Potchefstroom en Heidelberg, is op 16 Maart 1912 gestig. Op 'n gemeentevergadering dieselfde dag is ses ouderlinge en twaalf diakens gekies. Ds. A. Louw van Heidelberg was die konsulent en op die eerste kerkraadsvergadering, gehou op 18 Maart 1912 in die kerkgebou in Uniestraat, het hy aan die kerkraad die volgende gesê: "Van u word verwacht om de betekenis en kracht van dien naam hoog te houden in de toekomst opdat er nooit verdeeldheid en oneenigheid in zijn midden komen. Mocht de eenheid waarvan de Heiland zoo herhaaldelik smeekte in zijn Hoogepriesterlijk gebed bewaarheid worde in de kerkraad en in de gemeente. Dan zal de liefde Gods onder de Broeders woonen."

In 1913 het ds. Herman Steyn, hulpprediker van Heidelberg, die beroep aangeneem en word op 21 Januarie as die eerste leraar van die nuwe gemeente bevestig. Veertien jaar ná die totstandkoming van die gemeente het die oorspronklike kerkgebou te klein geword. Op 30 Oktober 1926 word die hoeksteen van 'n nuwe kerkgebou deur ds. Steyn gelê. Min het hy destyds besef dat hy die hoeksteen gelê het van 'n kerkgebou wat ná sewentien jaar weer te klein sou wees, want in 1926 het Vereeniging se fenomenale groei eintlik ernstig begin.

Op 9 Mei 1942 word ds. L.L.J. Visser as medeleraar bevestig en in 1943 het die kerkraad besluit om Nagmaal tydens die oggend- en aanddiens te bedien, want die gemeente het toe reeds uit 3 006 lidmate en 5 721 siele bestaan. Die gemeente het te groot geword vir twee leraars; daarom is die NG gemeente Vereeniging-Wes (wat later De Deur geword het) in 1944 afgestig. Ds. S.J. du Toit het hom die beroep daarheen laat welgeval.

Ds. Steyn moes in 1946, ná 'n tydperk van 33 jaar diens in die gemeente, die tuig weens swak gesondheid neerlê. Hy is oorlede op Vereeniging op 21 Mei 1956. Nog in dieselfde jaar het ds. J.J. Odendaal die beroep hierheen aanvaar. Die moedergemeente was nou gereed vir 'n tweede en derde afstigting. In 1947 is die dogtergemeente Meyerton afgestig en 'n halfdag later ook Unitaspark, onder die naam Herman Steyn, ter ere van ds. H.E. Steyn.

Ds. L.M. Cilliers het die beroep na Meyerton en ds. L.P. Spies dié na Unitaspark aangeneem. Ná die derde afstigting binne drie jaar het die moedergemeente met 1 625 lidmate en 2 245 siele oorgebly. Ds. Odendaal het in 1948 die beroep na Potgietersrus aangeneem en toe het die kerkraad van die moedergemeente besluit om nie meer 'n medeleraar te beroep nie, maar om liewer voort te gaan met afstigtings.

In Oktober 1950 het ds. Visser hom die beroep na die Wynberg laat welgeval en in Maart 1951 is ds. Pieter du Toit, medeleraar van Heidelberg, as herder en leraar van die moedergemeente bevestig, net betyds om die vierde afstigting, van Peacehaven, Drie Riviere, te voltooi. Die moedergemeente het toe oorgebly met 2 000 lidmate en 3 000 siele. Vereeniging-Suid is in 1958 afgestig, maar is later by die moedergemeente ingelyf.

Die kerkgebou is geleë op die hoek van Lesliestraat en Hofmeyrlaan, Vereeniging. In 2014 was die leraar ds. S.P. Kloppers. Daar was in daardie jaar 114 doop- en 613 belydende lidmate.





</doc>
<doc id="84035" url="https://af.wikipedia.org/wiki?curid=84035" title="Johannes Gerhardus Olivier">
Johannes Gerhardus Olivier

Ds. Johannes Gerhardus Olivier (Graaff-Reinet, 12 Augustus 1843 - Bethulie, 10 Maart 1884) was 'n leraar in die Nederduitse Gereformeerde Kerk wat in sy kort loopbaan eers die gemeente Franschhoek en toe Bethulie bedien het. Van albei dié gemeentes was hy die tweede leraar. Tydens sy 11 jaar lange bediening in die Oranje-Vrystaat was hy drie maal moderator van die Vrystaatse Kerk: van 1877 tot 1879, van 1880 tot 1881 en weer van 1883 tot sy dood in 1884.

Johannes Olivier het sy eerste opvoeding op sy tuisdorp in die Karoo ontvang. Volgens oorlewering het hy reeds van sy sesde jaar af 'n ernstige liefde vir Jesus openbaar. Hoewel hy deur behoeftige omstandighede daartoe gedring is om werk te kry in 'n handelsonderneming, het hy gedurig die begeerte uitgespreek om vir die Here te werk.

Die opwekking (of herlewing) van omstreeks 1860 in die gemeente Paarl, Wellington, Montagu, Calvinia en nog baie gemeentes van die Kaapse Kerk, wat gelei het tot die instelling van die jaarlikse Pinksterbidure deur ds. G.W.A. van der Lingen van die Paarl, het teen 1862 ook na Graaff-Reinet uitgekring toe baie mense tot bekering gekom het. Tydens dié oplewing het die jong Johannes Olivier hom met 'n volkome beslistheid aan die Here oorgegee, en het hy besluit hy wou sy lewe wy aan die sending in Afrika. 

Hy is genooi om met ou ds. Andrew Murray, die vader van dr. Andrew Murray en leraar van die NG gemeente Graaff-Reinet, en die kerkraad oor sy begeerte te praat. Hulle het hom herinner aan sy jeugdigheid en die moeilikheid van die werk, maar hy het opgestaan en getuig: "Daar staan geskrywe: 'Salig is van nou af die dode wat in die Here sterf', en ek sal gaan, al moet ek ook daar sterwe." Sy vaste voorneme en dié vrymoedige verklaring het so 'n goeie indruk op die leraar en kerkraad gemaak, dit het nie aan vriende ontbreek wat hom met sy studie gehelp het nie. Toe sy moeder, vir wie hy baie lief was, beswaar maak teen sy voorneme, was sy woorde: "Moeder, ek kan ook vir my Heiland sterf, as dit so moet wees." Vanweë die destydse gebrek aan predikante, het hy hom egter laat oplei in die leraarsamp om die Here in dié betrekking te dien.

Op Murraysburg, waar Johannes Olivier sy voorbereidende studie vir die matrikulasie-eksamen voortgesit het, het hom onderskei deur4 sy vlugheid en leergierigheid, waarmee hy dadelik die agting en liefde van die inwoners gewen het. Selfs hier het hy hom aan die werk van die Here begin wy, want hy het verlof versoek en verkry om Sondae tussen die oggend- en die middagdiens vir die bandiete in die gevangenis godsdiensoefeninge te hou. Hy het eenvoudige en stigtelike stukkies uit godsdienstige boeke voorgelees of met hulle gepraat na aanleiding van 'n toepaslike deel uit die Bybel. Die werk was vir hom 'n verkwikking en hy het daarmee volgehou tydens sy vierjarige verblyf op Murraysburg.

Die Murraysburgers het dié waardige en godsdienstige jong man so hoog geag dat hulle saamgespan het en by sy vertrek na Stellenbosch om sy teologiese studie aan die Kweekskool voort te sit, hom 'n aansienlike geldsom as 'n geskenk gegee het. Sy medestudente, wat van sy bekwaamheid en behoefte aan hul ouers geskryf het, het meer as een beweeg om hom tasbaar te help. So is hy van stap tot stap in sy loopbaan ondersteun en van alles voorsien.

Ook op Stellenbosch was Johannes Olivier nie lank nie, of hy verwerf die agting en liefde van sy professore en medestudente. 'n Bekwame leraar van die Kaapse Kerk, wat sy medestudent was, maar wie se naam nie meer met sekerheid vasgestel kan word nie, het by sy dood aangaande hom geskryf: "Ek het in hom 'n vriend verloor, aan wie ek veel te danke het en wat ek hoog geag het. Reeds as student was hy vir ons 'n voorbeeld, 'n voorbeeld, wie se ywer, godsvrug en nederige wandel ons altyd eerbiedig het."

Hy het sy proponentseksamen op 12 Maart 1869 in Kaapstad met goeie gevolg afgelê en op 18 of 19 Augustus van dieselfde jaar is hy as leraar van die NG gemeente Franschhoek georden en bevestig. Aan dié gemeente het hy voorkeur gegee bo die ander drie gemeentes wat hom beroep het, Piketberg, Philadelphia en Nazareth (in die Zuid-Afrikaansche Republiek). Ds. Olivier is 10 km buite die dorp ontmoet van waar 10 rytuie hom na die dorp begelei het. By die skool het die kinders 'n lied gesing en hierna is 'n adres aan hom oorhandig. Die volgende dag is hy bevestig. Daar was sowat 700 mense teenwoordig toe prof. John Murray van die Kweekskool die bevestigingsrede lewer en die ordening waarneem. Die nuwe leraar het sy intreepreek gelewer na aanleiding van Rom. 1:6: "Onder welken gij ook zijt, geroepenen van Jezus Christus" (Statebybel). 

Tydens sy eerste vyf maande op Franschhoek het ds. Olivier by D. Hugo tuisgegaan. Skaars 'n jaar ná sy bevestiging, op 4 Februarie 1870, het ds. Olivier op Richmond in die Bo-Karoo in die huwelik getree met Martha Catharina van der Merwe, 'n dogter van P.J. van der Merwe, 'n ouderling van die NG gemeente Richmond, waarna hulle in die pastorie gaan woon het. Hul 14 jaar lange huwelik was blykbaar liefdevol en gelukkig. Drie kinders is uit die huwelik gebore.

Ds. Olivier het net drie jaar op Franschhoek gearbei, maar dit was met veel ywer en liefde en tot groot seën vir vele. Hy is in dié tyd deur die Kaapse Sinode as lid van die admissie-eksamenkommissie benoem en het die Kerk in dié betrekking belangrike dienste bewys. Tydens sy dienstyd is op Franschhoek 'n begin gemaak om een keer per maand in Engels te preek. In 1874 is besluit dat ernstige pogings aangewend sou word om geld in te samel vir die leraar se salaris. Dit het goeie resultate gelewer en bydraes is selfs van Stellenbosch ontvang.

Maar reeds op Franschhoek het hy aan 'n hoes begin ly, wat sy vriende bekommerd gemaak het. Hulle was dus bly toe hy in 1873 beroep word na die NG gemeente Bethulie in die Suid-Vrystaat, en het die hoop gekoester dat die droë klimaat van die Vrystaat hom volkome sou help herstel. In dié hoop het hy die beroep aangeneem.

Met sy aankoms op Bethulie, was ds. Olivier so swak dat hy nouliks voorgestel kon word. Sy kollegas wat teenwoordig was by dié geleentheid wou nie toelaat dat hy sy intreepreek lewer nie. Die kerkraad het gevolglik besluit om rus van drie maande aan hom toe te staan, waarna hy, toe hy veel sterker gevoel het, sy arbeid in die gemeente aanvaar het. Hy het die gemeente getrou gedien. Al was hy nooit heeltemal sterk nie, het hy sy werk hoog op prys gestel en meer gedoen as vele wat groter kragte tot hul beskikking gehad het.

Nie net in sy eie gemeente nie, maar ook in buurgemeentes in die Vrystaat en die Kaapkolonie, was ds. Olivier vir baie tot seën met sy ernstige preke. Hy het homself nooit ontsien nie; wanneer iets vir die Here gedoen kon word, was hy altyd gereed. 'n Kollega, wat baie vir hom gevoel het en gemerk het dat prediking saans baie nadelig vir sy gestel was, het met hom gepraat oor die noodsaaklikheid dat hy homself meer in ag moes neem. Ds. Olivier het hom die staaltjie vertel van die predikant wie se dokter hom gewaarsku het dat hy net nog skaars drie jaar sou lewe as hy so met sy werk sou volhou. Die leraar wou by die predikant weet hoe lank hy sou lewe as hy sou ophou werk, waarop die leraar geantwoord het dat hy dan miskien nog ses jaar sou kon lewe. "Wel," het die leraar aan die dokter gesê, "ik verkies liever drie jaren te werken en dan henen te gaan." Ds. Olivier het bygevoeg: "En dit is ook mijn gevoelen."

So hoog is sy dienste waardeer dat hy nieteenstaande sy swak gestel, dikwels vereer is met beroepe na ander en selfs groter gemeentes. Een hiervan was sy eerste gemeente, Franschhoek, maar ook daarheen het hy die beroep bedank. Toe hy oorlede is, het hy juis onder beroep gestaan na die gemeente Steynsburg in die Noordoos-Kaap. Hy is drie maal verkies as moderator van die Algemene Kerkvergadering van die Oranje-Vrystaat, en ten tyde van sy dood het hy juis weer dié amp beklee. Die sinode se beraadslaging het hy deurgaans met beslistheid en waardigheid gelei. Die opening van die Sinode van Mei 1884 op Bloemfontein was 'n besonderse geleentheid, want die kansel en moderatorstoel is, ter herinnering aan die verlies wat die kerk gely het, met 'n roufloers beklee. Agterna het een van die Sinodegangers getuig: "Die hart van die broeders het gevoel, en die routekens het verkondig, dat die moderator van die vorige Sinode nie meer onder ons was nie. Hy het sy rus ingegaan, en tog het ons gevoel asof sy gees oor ons gesweef het. Terwyl daar droefheid was oor die swaar verlies wat ons gely het, het ons God gedank dat Hy sy dienskneg so lank vir sy kerk gespaar het en sy werk tot so 'n groot seën gemaak het."

Ten spyte van 'n gevoel van toenemende swakheid, het ds. Olivier sy werk tot aan die einde voortgesit. Die week van katkisasie het met aanneming op Saterdag 3 Februarie 1884 tot 'n einde gekom. Op die Sondagmôre het hy hom baie fris en gereed vir die dienste van die dag gevoel, maar toe hy uit die tuin kom (waarskynlik op pad kerk toe), het hy 'n "bloedstorting" wat hom so verswak het dat hy bed toe moes gaan. Dit het hom op 1 Maart in 'n hewiger graad herhaal, maar toe het dit geblyk hy sou herstel. Van 6 Maart af kon hy opstaan en op die 7de, 8ste en 9de kon hy oudergewoonte in die pastorie rondgaan. Hoe hy in dié tyd gevoel het, blyk uit 'n treffende brief wat hy aan sy moeder geskryf het, wat sy eers twee dae nadat sy per telegram berig ontvang het van sy dood, ontvang het.

Die brief is gedateer "Bethulië, 7 Maart 1884" en gerig aan "Lieve Mamma". Dit lui: "Net 'n paar reëls omdat ek byna nie in staat is om te skryf nie. Met leedwese moet aan u berig dat ek verlede Vrydagnag weer bloed opgebring het. Aangesien die toevalle so kort op mekaar gevolg het, het ek baie verswak geword. Dit gaan egter nou onder omstandighede weer redelik. Ek is reeds 'n paar dae uit die bed, en gaan in die huis rond, ja, kan ook selfs "met fraai weder op de stoep gaan". Ek sal my egter vir 'n lang tyd baie stil moet hou, en sal seker vir enkele maande nie kan preek nie. Nou, die Heer het dit gedoen. Ek is syne. Hy sal niks oor my laat kom, wat nie goed is nie. Deur sy genade hoop ek, hoe swaar dit ook al sal wees, stil en tevrede te wees onder die beproewing. En al moet die ergste, die Dood, ook kom, ek is in sy hand. Ter wille van my vrou en kinders en veral ook ter wille van u, my liewe moeder, en die twee weeskinders, sou ek graag langer wou lewe om vir u te sorg, maar ek wens dit alleen in soverre dit ooreenkom met die wil van my hemelse Vader. Die gemeente het ons altyd baie vriendelikheid betoon, maar in dié tyd van beproewing word ons letterlik oorlaai met bewyse van liefde. Dit is seker 'n soet druppel in die bitter lydensbeker, waarvoor ons die Here nie genoeg kan bedank nie. Deur die Gods goedheid gaan dit goed met my vrou en kinders. Hulle almal groet u hartlik. Ingeslote stuur ek u £5, wat ek vertrou u spoedig ter hand sal kom. Moontlik is dit die laaste wat ek stuur.

"Die Heer seën u, liewe Mamma, met alles wat u nodig het vir siel en liggaam. Ek moet nou afsluit, want ek voel vermoeid. Spaar die Heer my en is ek in staat, dan skryf ek weer aan u met die volgende pos. Ontvang vir julle almal my hartlike groete. "De Heer zij uw genoegzaam deel en uw loon zeer groot! Als altoos blijf ik Uw liefhebbende Zoon, Johannes G. Olivier.""

Op Saterdag 8 Maart 1884 het ds. Colin Fraser jr. van Philippolis af oorgekom om die volgende dag se dienste op Bethulie waar te neem. Hy was bly om ds. Olivier in 'n redelike goeie toestand aan te tref en hulle kon nog op die Saterdag en Sondag ernstig gesprek voer oor die gemeente, die Kerk, die aanstaande Sinode (Mei 1884) en "die nodigheid van reinheid in die lewe van 'n dienskneg van die Here". Die laaste Sondagaand van sy lewe het ds. Olivier besonder goed gevoel. Halfelf het hy na sy kamer gegaan en daar nog saam met sy gade die toe so toepaslike Ps. 23 gelees: "De Heer is mijn Herder, al ging ik ook in een dal der schaduw des doods, ik zou geen kwaad vreezen, want Gij zijt met mij." Nadat hulle saam gebid het, het hy ingesluimer en goed gerus tot 10 minute voor drie toe die hoes, wat die noodlottige en laaste bloedstorting tot gevolg gehad het, hom wakker gemaak het. Sy kollega ds. Fraser en die dokter was spoedig aan sy sy, maar die laaste uur het aangebreek. Die laaste worsteling was spoedig verby en so het hy ontslaap om halfvier die oggend van 10 Maart 1884 in die 41ste jaar van sy lewe, stil en sag in sy Verlosser. In hom het die gemeente 'n "getroue en dierbare" herder verloor en die Kerk in die Vrystaat "een van haar beste leraars en steunpilare".

Ds. Olivier se begrafnis het plaasgevind op Dinsdag 11 Maart op Bethulie. Behalwe die hele gemeente van Bethulie, het lidmate van omliggende gemeentes in aansienlike getalle opgekom. Die leraars van Edenburg, Rouxville, Colesberg en Venterstad asook die leraar van die Gereformeerde kerk Bethulie en ds. Venter was ook teenwoordig. Die plegtige verrigtinge het uit die huis begin met die sing van Gesang 21:4: "Diepe wijzheid zijn uw paden", en 'n ernstige gebed deur ds. A.A.L. Albertyn van Rouxville. 

Die stoflike oorskot is toe na die kerk gebring toe die diakens as as draers opgetree het en die ouderlinge as slippedraers. Die kerk was so vol dat daar selfs nie ruimte oor was om te staan nie. Ds. A.P. Meiring van Edenburg het die kansel beklim en Ps. 146:3 laat sing. Nadat hy 'n toepaslike deel uit die Skrif gelees het, het hy voorgegaan in gebed en Gesang 191:2 laat sing. Hierna het ds. Fraser die lykrede uitgespreek na aanleiding van Openb. 14:13: "En ik hoorde een stem uit den hemel, die tot mij zeide: Schrijf, zalig zijn de doden, die in den Heere sterven, van nu aan. Ja, zegt de Geest, opdat zij rusten mogen van hun arbeid; en hun werken volgen met hen" (Statebybel). Eers het gepreek oor wat "in den Heere te sterven" beteken en toe op die saligheid van so iemand se dood, waarna hy afgesluit het met 'n woord aan die gemeente, kerkraad en sy ampsbroers.

Ná die sing van Ps. 103:8, het die lykstoet weer in beweging gekom. Terwyl hulle die kerkhof binnegegaan het, het 'n kinderkoor gesin: "Veilig in Jezus armen". By die graf het ds. W.A. Alheit van Colesberg 'n treffende toespraak gelewer oor die woorde: "De Heere regeert." Hierna het ds. A.H. Pepler van Venterstad aan die beurt gekom en vertel wat hy aan ds. Olivier verskuldig was. Hy het die verrigtinge afgesluit met die sing van Gesang 20:8: "Als wij de doodsvallei betree," en die uitspreek van die seën.

Ds. Olivier se oorskot het eers in die kerkhof gerus, maar die kerkraad het besluit, sodra die nuwe kerk gebou is, waarvoor ds. Olivier by die £7 000 ingesamel het, sal 'n graf gebou en van 'n ringmuur voorsien word en dat die graf van "een sierlijke graftombe met gepast opschrift te zijner nagedachtenis" opgerig sou word.

Ds. Colin Fraser jr. getuig as volg van ds. Olivier in "Nagelate Leerredenen van Johannes Gerhardus Olivier, in leven Herder en Leeraar der. Ned. Geref. Kerk te Franschhoek en Bethulië", wat in 1905 reeds sy sewende uitgawe beleef het: "As 'n prediker het hy groot gawes van die Here van die Kerk ontvang. By rykheid van stof, skoonheid van taal, helderheid en welluidenheid van stem, het hy 'n lewendige en boeiende voordrag gehad. Sy prediking is deurgaans deur die allerhoogste erns gekenmerk en, wanneer dit bekend was dat hy in 'n gemeente sou optree, kon 'n mens in die reël op 'n goeie opkoms reken. Die groot stilte wat tydens die ganse diens geheers het, het getuig van die belangstelling en aandag waarmee hy aangehoor is, en van die diepe indruk, wat sy woorde teweeggebring het." 

'n Leraar wat hom goed geken het en met sy voorbereidende studie gehelp het (bes moontlik ds. Jan Hendrik Hofmeyr, wat destyds leraar was op Murraysburg en later bekend geword het as leraar van die NG gemeente Somerset-Oos), het in ds. Olivier se doodsberig geskryf: "Zeker heeft Olivier niet te vergeefs geleefd. De groote talenten, door zijn Heer hem toevertrouwd, heeft hij gebruikt op eene wijze, die hem in zijn korten levensdag en werktijd zeer veel heeft doen uitwerken te eere van zijn Heer, en hem lang zal doen voortleven in het hart en het dankbare aandenken van velen."

'n Bolandse kollega, ook naamloos, by wie hy besoek afgelê het op sy laaste reis, het geskryf: "Ik zal nimmer zijn laaste gebed in ons huis vergeten. Hij bad dien avond, alsof hij gereed was om denzelfden nacht te vertrekken." ("Ek sal nooit sy laaste gebed in ons huis vergeet nie. Hy het daardie aand gebid, asof hy gereed was om dieselfde nag nog te vertrek (sterf)."




</doc>
<doc id="84036" url="https://af.wikipedia.org/wiki?curid=84036" title="26ste Golden Globe-toekenningsaand">
26ste Golden Globe-toekenningsaand

Die 26ste Golden Globe-toekenningsaand, wat uitnemendheid in die rolprente van 1968 vereer het, is op 24 Februarie 1969 gehou.

""'The Lion in Winter"

""'Oliver!"

"'Paul Newman – "Rachel, Rachel"

"'Peter O'Toole – "The Lion in Winter"

Ron Moody – "Oliver!"

Joanne Woodward – "Rachel, Rachel"

"'Barbra Streisand – "Funny Girl"

""'Charly" – Stirling Silliphant

""'Romeo and Juliet", Italië/VK

""'War and Peace (Woina i mir)", USSR

Daniel Massey – "Star!"

Ruth Gordon – "Rosemary's Baby"

Carl Betz – "Judd for the Defense"

Diahann Carroll – "Julia"

""'Rowan & Martin's Laugh-In"



</doc>
<doc id="84038" url="https://af.wikipedia.org/wiki?curid=84038" title="27ste Golden Globe-toekenningsaand">
27ste Golden Globe-toekenningsaand

Die 27ste Golden Globe-toekenningsaand, wat uitnemendheid in die rolprente van 1969 vereer het, is op 2 Februarie 1970 gehou.

""'Anne of the Thousand Days"

""'The Secret of Santa Vittoria"

"'Charles Jarrott – "Anne of the Thousand Days"

"'John Wayne – "True Grit"

"'Peter O'Toole – "Goodbye, Mr. Chips"

"'Geneviève Bujold – "Anne of the Thousand Days"

Patty Duke – "Me, Natalie"

""'Anne of the Thousand Days" – Bridget Boland, John Hale, Richard Sokolove

Gig Young – "They Shoot Horses, Don't They?"

"'Goldie Hawn – "Cactus Flower"

Joan Crawford

Mike Connors – "Mannix"





</doc>
<doc id="84039" url="https://af.wikipedia.org/wiki?curid=84039" title="28ste Golden Globe-toekenningsaand">
28ste Golden Globe-toekenningsaand

Die 28ste Golden Globe-toekenningsaand, wat uitnemendheid in die rolprente en TV-programme van 1970 vereer het, is op 5 Februarie 1971 gehou.

""'Love Story"

""'M*A*S*H"

"'Arthur Hiller  – "Love Story"

George C. Scott  – "Patton"

Albert Finney  – "Scrooge"

Ali MacGraw  – "Love Story"

Carrie Snodgress  – "Diary of a Mad Housewife"

""'Love Story"  – Erich Segal

"'John Mills  – "Ryan's Daughter"

Karen Black  – "Five Easy Pieces" Maureen Stapleton  – "Airport"


""'Women in Love" • VK

""'Rider on the Rain (Le passager de la pluie)" • Frankryk

""'Love Story"  – Francis Lai

Peter Graves  – "Mission: Impossible"

Flip Wilson  – "The Flip Wilson Show"

Peggy Lipton  – "The Mod Squad"

Mary Tyler Moore  – "Mary Tyler Moore"




</doc>
<doc id="84040" url="https://af.wikipedia.org/wiki?curid=84040" title="Bosstamvrug">
Bosstamvrug

Die Bosstamvrug ("Chrysophyllum viridifolium") is 'n groot boom wat voorkom in kuswoud noord vanaf Oos-Londen tot in die suide van Mosambiek en ook in die Chimanimaniberge. 'n Kenmerk van die boom is die blare wat talle parallelle syare op het.



</doc>
<doc id="84042" url="https://af.wikipedia.org/wiki?curid=84042" title="29ste Golden Globe-toekenningsaand">
29ste Golden Globe-toekenningsaand

Die 29ste Golden Globe-toekenningsaand, wat uitnemendheid in die rolprente en TV-programme van 1971 vereer het, is op 6 Februarie 1972 gehou.

""'The French Connection"

""'Fiddler on the Roof"

"'William Friedkin – "The French Connection"

"' Gene Hackman – "The French Connection"

"'Topol – "Fiddler on the Roof"

Jane Fonda – "Klute"

Twiggy – "The Boy Friend"

"The Hospital" – Paddy Chayefsky

Ben Johnson – "The Last Picture Show"

Ann-Margret – "Carnal Knowledge"

""'Sunday Bloody Sunday" • VK

""'The Policeman (HaShoter Azulai)" • Israel

""'Shaft" – Isaac Hayes

"' "Mannix"

"' "All in the Family"

""'The Snow Goose"

Robert Young – "Marcus Welby, M.D."

"'Carroll O'Connor – "All in the Family"

Patricia Neal – "The Homecoming: A Christmas Story"

Carol Burnett – "The Carol Burnett Show"



</doc>
<doc id="84043" url="https://af.wikipedia.org/wiki?curid=84043" title="30ste Golden Globe-toekenningsaand">
30ste Golden Globe-toekenningsaand

Die 30ste Golden Globe-toekenningsaand, wat uitnemendheid in die rolprente en TV-programme van 1972 vereer het, is op 28 Januarie 1973 gehou.

The Godfather

Cabaret

Francis Ford Coppola – "The Godfather" 

 Marlon Brando – "The Godfather" 

 Jack Lemmon – "Avanti!" 

Liv Ullmann – "The Emigrants" 

 Liza Minnelli – "Cabaret" 

 "The Godfather" – Francis Ford Coppola en Mario Puzo 

Joel Grey – "Cabaret" 

Shelley Winters – "The Poseidon Adventure" 

 "Young Winston" 

The Emigrants (Utvandrarna), Swede 
The New Land (Nybyggarna), Swede

The Godfather- Nino Rota

Columbo

All in the Family

That Certain Summer

Peter Falk – "Columbo" 

Redd Foxx – "Sanford and Son" 

 Gail Fisher – "Mannix" 

 Jean Stapleton – "All in the Family" 



</doc>
<doc id="84044" url="https://af.wikipedia.org/wiki?curid=84044" title="Varkvleis">
Varkvleis

Varkvleis (Engels: "pork") is die kulinêre naam vir die vleis van die makgemaakte vark ("Sus domesticus"). Dit is een van die mees algemeen verbruikte voedsels ter wêreld. Bewyse van varkboerdery dateer terug tot 5000 v.C.

Varkvleis word beide vars gaargemaak geëet en van bewaarde disse genuttig. Kuur van die vleis verleng die raklewe van varkprodukte. Ham, gerookte varkvleis, polonie, spek en boerewors is voorbeelde van bewaarde varkvleis.

Vars varkvleis kan Trichinose bevat. Die USDA beveel aan dat gemaalde varkvleis gekook word teen 'n interne temperatuur van 70°C (160°F), gevolg deur 'n 3 minute rustyd, of 'n heelsnit tot 'n minimum interne temperatuur van 63°C (145°F), ook gevolg deur 'n 3 minute rustyd.


</doc>
<doc id="84049" url="https://af.wikipedia.org/wiki?curid=84049" title="NG gemeente Veranderde Lewens">
NG gemeente Veranderde Lewens

Die NG gemeente Veranderde Lewens is 'n gemeente van die Nederduitse Gereformeerde Kerk in die Sinode Goudland (voorheen Wes-Transvaal). 

Die gemeente is gestig in 1965 as Roodepoort-Oos. Die kerkgebou is geleë by Hambergweg 61a, Hamberg, Roodepoort. In 2014 was die leraar ds. Pieter Nel Klopper, wat bygestaan is deur dr. Berrie de Vos, ’n pastorale leraar en berader. Daar was in daardie jaar 730 doop- en 1 829 belydende lidmate.

Die NG gemeente Ontdekkerskruin is op 1 Oktober 2015 ingelyf by hierdie gemeente. Indertyd het die "Roodepoort Record" as volg oor die eenwording berig: "Onlangs is ‘n eenwordingsooreenkoms tussen NG Veranderde Lewens en NG Ontdekkerskruin gemeentes bereik. Hierdie gesamentlike gemeente sal vanaf 1 September as NG Veranderde Lewens bekend staan. Die huidige Veranderde Lewens wat tans in Albertina Sisulu Straat 61A geleë is, het hulle kerkkompleks aan ‘n ander Christelike instansie verkoop en sal vanaf Sondag 18 Oktober eredienste vanuit die nuwe kerkkompleks te 17 Philipslaan, met hulle huidige leraars hervat. Hulle bediening te Hamberg sal egter nog onverpoos voortgaan tot in Oktober wanneer die verbeterings aan die nuwe kerk voltooi is. Hierdie gemeentes verbind hulle tot ’n gesamentlike doel, naamlik ‘n groeiende bediening met beide ‘n vernuwende en ’n behoudende styl. Voortans sal die eredienstyd van 8vm Sondagoggende vir ’n vernuwende styl erediens gebruik word en die 10vm gleuf vir ’n behoudende styl erediens. Daar sal ook saans ‘n multikulturele diens gehou word. Die leraars van hierdie nuwe bediening is Ds. Pieter Nel Klopper, wat bygestaan sal word deur Dr. Berrie de Vos, ’n pastorale leraar en berader, asook Ds. Hennie Lombard wat hoofsaaklik die behoudende styl sal behartig."




</doc>
<doc id="84053" url="https://af.wikipedia.org/wiki?curid=84053" title="Zacharias Zeraua">
Zacharias Zeraua

Zacharias Zeraua († 3 September 1915 in Otjimbingwe) was 'n stamleier van 'n groep Herero's met hulle hoofkwartier in Otjimbingwe.

Zerauas se vader was die Herero-leier Christian Wilhelm Zeraua († 1876). Op 26 November 1894 bemiddel Theodor Leutwein samesprekings tussen Samuel Maharero, Zeraua en Manasse Tyiseseta op Omaruru om moontlike eenwording van die Hererostamme te bespreek.

Kaptein Zeraua verkoop Otjandjomboimwe aan twee immigrante uit Duitsland, Gustav Roesemann en Eduard Hälbich. Hälbich vestig homself langs die Otjandjomboimwe-meer en stig in 1898 'n gemeenskap hier wat met 'n treinspoor aan Karibib verbind word in 1900.

Sy skoondogter is in 1903 vermoor en die moordenaar is slegs met 3 jaar in die gevangenis gestraf. Dit veroorsaak onrus in Otjimbingwe en as gevolg daarvan het Zeraua vanaf 23 Januarie aan die opstand van die Herero deelgeneem. Die Otjimbingwe Herero onder Zeraua word in die slag van Lieven op 16 Februarie verslaan deur die Duitse koloniale magte onder leiding van luitenant Gygas. Teen die einde van Maart verlaat Zeraua die gebied en verhuis na die Oruware Ongandjira in die boonste Swakopvallei, daar ontmoet hy die rebelle onder Samuel Maharero. Ná die Slag van Waterberg in Augustus 1904 keer die Otjimbingwe Herero onder beskerming van ander stamme terug via Okahandja tussen die Omatako Omuramba- en die Eiseb Omuramba-riviere. In Desember 1904 het Ludwig von Estorff aangebied om die Herero's hul vryheid terug te gee ​​om weer terug te keer na hul ou nedersettings. Generaal Lothar von Trotha gereageer egter teenoor Estorff met die woorde: "Jy het niks om te belowe nie".
Op 12 Desember 1904 in Owinaua-Naua kondig luitenant-generaal Von Trotha aan dat hy sal onderhandel met Herero's wat bereid is om terug te keer na hulle vorige nedersettings. Zeraua lei 'n nederlaag teen Majoor von Estorff op 9 Januarie 1905 met 470 lede van sy stam. Zeraua berig oor die lot van die ander Herero-stamme.



</doc>
<doc id="84056" url="https://af.wikipedia.org/wiki?curid=84056" title="Queen II">
Queen II

Queen II is 'n album van Queen wat in 1974 vrygestel is.



</doc>
<doc id="84057" url="https://af.wikipedia.org/wiki?curid=84057" title="Brulsand">
Brulsand

Brulsand is 'n merkwaardige natuurverskynsel wat op die suidelike hellings op die suidelike duine van die Witsand-natuurreservaat aangetref word. 'n "Brul"-geluid kan op warm, winderige dae ver gehoor word as iemand oor die gladde sandkorrels stap.

Verskeie kenners het al navorsing gedoen om vas te stel wat die gebrul veroorsaak wat tot 400 m ver gehoor kan word. Die unieke tekstuur van die sand en die helling van die duine veroorsaak dat baie sand in beweging kom by die geringste roering daarin. Wrywing wat dan ontstaan, lei waarskynlik tot die brulgeluid. Slegs as die atmosfeer en die sand droog is, in die somermaande (September tot April) en gewoonlik teen sonsondergang is die geluid waarneembaar. Met erge koue of in reënweer word die gebrul nie gehoor nie.

Sodra die sandkorrels deur die werking van die windkragte gelyk en glad geskuur is, is die raakvlakke tussen die korrels groot en is die wrywing ook groter. Hierdie korrels kom dan tot trilling wat in die duin uitkring. Selfs 'n sterk droë wind in die duine kan snags 'n spookagtige geluid veroorsaak.



</doc>
<doc id="84058" url="https://af.wikipedia.org/wiki?curid=84058" title="Ontbyt">
Ontbyt

Ontbyt is die eerste maaltyd wat geneem word nadat iemand van 'n nagrus ontwaak het, meestal vroegoggend geëet voor die aanvang van 'n dag se werk. "Ontbyt" kan verwys na hierdie ete of verwys na 'n maaltyd bestaande uit tradisionele ontbytkos (soos eiers, hawermout en wors) bedien te eniger tyd van die dag. Die woord verwys letterlik na die breek van die vastydperk van die vorige nag.

Ontbytgeregte wissel van plek tot plek, maar sluit gewoonlik 'n koolhidraat in soos graan of roosterbrood, vrugte en/of groente, 'n proteïenvoedsel soos eiers, vleis of vis, en 'n drank soos tee, koffie, melk of vrugtesap. Ontbytgraan, pannekoek , wors, eierbrood, spek, vars vrugte, groente, eiers, Muesli, sampioene, boontjies, muffins, plaatkoekies, roosterbrood met botter, margarien en/of konfyt is algemene voorbeelde van ontbytkos. Daar bestaan egter 'n veel groter verskeidenheid in voorbereiding en bestanddele as bogenoemde, wat meestal verband hou met waar in die wêreld die ontbyt genuttig word.

Kenners van menslike voeding het lank reeds verwys na ontbyt as die belangrikste maaltyd van die dag. Dit, na gelang van studies wat gevind het dat mense wat ontbyt oorslaan, buite verhouding geneig is om probleme met konsentrasie, metabolisme, gewig, en hartgesondheid te ontwikkel. Die dieetkundige Monica Reinagel het aangevoer die metaboliese voordele oordrewe is, 'n verbetering in kognisie is gevind onder kinders, maar dis veel minder belangrik onder volwassenes. Reinagel verduidelik ook dat die skakel tussen die oorslaan van ontbyt en 'n verhoogde gewig geneig is om gedragsprobleme te veroorsaak deurdat die persoon die gebrek aan 'n gesonde ontbyt vergoed met peuselhappies, of eet selfs meer later. Dus is gewigstoename dan onvermydelik.


</doc>
<doc id="84059" url="https://af.wikipedia.org/wiki?curid=84059" title="Tahiti">
Tahiti

Tahiti (Frans: [taˌiti]) is die grootste van die Bowindse Eilande in Frans-Polinesië; dié Franse oorsese gebied is deel van die Geselskapseilande in die Stille Oseaan.

Die eiland word in twee dele verdeel: die groot noordwestelike deel, Tahiti Nui, en die klein suidoostelike deel, Tahiti Iti. Die eiland is deur vulkaniese aktiwiteit gevorm en is hoog en bergagtig, met omringende koraalriwwe. Die bevolking is 183 645 (volgens die 2012-sensus), die grootste van die eilande van Frans-Polinesië; dit is sowat 68,5% van die totale bevolking.

Tahiti is die ekonomiese, kulturele en politieke sentrum van Frans-Polinesië. Die hoofstad, Papeete, is aan die noordweskus geleë. Die Franse oorsese gebiede se enigste internasionale lughawe is 5 km van die middestad af.

Polinesiërs het hulle tussen 300 en 800 n.C. op die eiland gevestig. Hulle maak sowat 70% van die eilandbewoners uit; die res is wit mense, Chinese en van gemengde afkoms.

Die eiland was deel van die Koninkryk Tahiti totdat dit in 1880 deur Frankryk geannekseer is en dit ’n Franse kolonie geword het. Inheemse Tahitiane is eers in 1946 toegelaat om wetlik Franse burgers te word. Frans is die enigste amptelike taal, hoewel Tahitiaans ("Reo Tahiti") algemeen gepraat word.

Tahiti het skilderagtige strande met swart sand, berge en woude. Klapperbome groei aan die kus. Dit het onder meer bekend geword omdat die Franse skilder Paul Gauguin ’n paar jaar hier gewoon en gewerk het.

Tahiti is die hoogste en grootste eiland in Frans-Polinesië en lê naby die eiland Moorea. Dit is 4 400 km suid van Hawaii, 7 900 km van Chili en 5 700 km van Australië af.

Op sy breedste is dit 45 km en dit beslaan ’n gebied van 1 045 km². Die hoogste punte is Berg Orohena (2 241 m) en Berg Aorai (2 066 m). Berg Roonui in die suidooste is 1 332 m hoog. Die eiland bestaan uit twee rofweg ronde dele wat om vulkaanberge gesentreer is en deur ’n smal strook land verbind word wat na die dorpie Taravao genoem is wat daar lê.

Die noordwestelike deel is bekend as Tahiti Nui ("Groot Tahiti") en die kleiner suidoostelike deel as Tahiti Iti ("Klein Tahiti"). Tahiti Nui is digbevolk aan die kus, veral om die hoofstad, Papeete.

Die binneste deel van Tahiti Nui is feitlik heeltemal onbewoon. Tahiti Iti het afgeleë gebly omdat die suidoostelike deel daarvan net per boot of te voet bereik kan word. Die res van die eiland word omring deur ’n hoofpad wat tussen die berge en die see loop.

’n Panoramiese, kronkelende binnepad loop tussen suiwelplase en sitrusboorde deur. Tahiti het welige reënwoude en baie strome, onder meer die Papenoorivier aan die noordekant.

Die Frans-Polinesiese plantegroei word deur twee eienskappe gekenmerk: ’n hoë getal inheemse plante, maar min spesies. Die afsondering van die eilande en die feit dat hulle nooit aan ’n vasteland verbind was nie, verduidelik die baie inheemse plante. In die suidelike Stille Oseaan het die plante van wes na oos versprei, met die gevolg dat die biodiversiteit na die ooste afneem. Eilande in die weste soos Nieu-Guinee en Nieu-Kaledonië het veel meer spesies as Tahiti. Verder oos het die Pitcairneilande en Paaseiland weer minder spesies.

Die bergagtige dele is met welige plante en grootliks ongerepte reënwoude bedek. In die heeltyds vogtige en skaduryke valleie groei varings, insluitende talle inheemse spesies. Varings maak sowat 30% van Polinesiese plante uit.

Die Polinesiërs het tradisioneel talle blomplante geplant vir gebruik op hul feeste en godsdiensseremonies, soos die hibiskus, die "Gardenia tahitensis" waarvan monoi-olie gemaak word, die bougainvillea en die welriekende jasmyn wat vandag nog in tuine aangetref word.

Die mens het die flora van die digbevolkte eiland in ’n groot mate verander. Reeds die eerste Polinesiese setlaars het plante saamgebring wat nie inheems aan Tahiti was nie, soos die taro. Om die terrasvelde vir die kweek van taro aan te lê is die landskap in die vroegste geskiedenis dus al grootliks verander.

Die Europeërs het nog uitheemse plante gebring, wat die inheemse flora taamlik verdring het. ’n Voorbeeld is koejawels wat van Suid-Amerika ingevoer is. Die plant het op Tahiti floreer en selfs ongerepte dele van die eiland oorgeneem en inheemse plante bedreig.

In die middel 19de eeu het die Franse vanielje op die eiland geplant – dit word vandag uitgevoer en is gewild vanweë die hoë gehalte daarvan.

Die eiland se grootste diere is almal deur die mens daarheen gebring. Die eerste setlaars het honde, varke, hoenders en die Polinesiese rot saam met hulle gebring. Die Europeërs het met bokke, beeste, skape en perde geteël. Die inheemse fauna het grootliks bestaan uit insekte, krappe, slakke en akkedisse.

Inheemse voëls soos die rooisnawelral, die Tahiti-parkiet en Tahiti-duif het uitgesterf ’n paar jaar ná die aankoms van die Europeërs. Vandag kom nog die baie seldsame Tahiti-monarg ("Pomarea nigra"), die grysgroenvrugteduif ("Ptilinopus purpuratus"), die bedreigde Tahiti-vrugteduif ("Ducula aurorae") en die Tahiti-visvanger ("Todirhamphus Veneratus") nog hier voor.

Daar is geen diere, soos slange, wat vir die mens gevaarlik is nie. Sandvlooie kom op die strande voor en daar is volop muskiete.

Die seelewe van die koraalrif is besonder ryk aan spesies. Benewens honderde verskillende soorte koraalvis, kan duikers en snorkelduikers baie weekdiere, seekatte, stekelhuidiges en skaaldiere sien. Agter die rif is haaie, rogge, swaardvis, seeskilpaaie en soms, veral tussen Augustus en November, walvisagtiges.

November tot April is die nat tyd van die jaar. Desember is die natste maand met 317 mm reën. September is die droogste maand met 46 mm.

Die gemiddelde temperatuur wissel tussen 20,5 en 30,8 °C en daar is nie ’n groot verskil tussen seisoene nie. Die laagste en hoogste temperatuur wat in Papeete gemeet is, is onderskeidelik 16 en 34 °C.

Die eerste Tahitiane het omstreeks 200 v.C. uit Suidoos-Asië op die eiland aangekom via Fidji, Samoa en Tonga. Hierdie hipotese word ondersteun deur ’n aantal taal-, biologiese en argeologiese bewyse. Die tale van Fidji en Polinesië behoort byvoorbeeld almal tot dieselfde Oseaniese subgroep, Maleis-Polinesiese tale, wat op hul beurt deel is van die groot familie Austronesiese tale.
Dié emigrasie van etlike honderde kilometers oor die see is moontlik gemaak deur vlerkproue (’n soort kano) van tot 20 of 30 m lank wat gesinne sowel as diere kon vervoer. In 1769 noem James Cook ’n groot tradisionele skip ("va'a") in Tahiti wat 33 m lank was en waarmee geseil of geroei kon word. In 2010 het ’n ekspedisie op ’n eenvoudige vlerkprou met ’n seil teruggevaar op die roete van Tahiti na Asië.

Die Tahitiaanse gemeenskap het bestaan uit stamme en gebiede wat gebaseer was op militêre mag en verwantskap tussen onderskeie clans. Die belangrikste clan was die Teva, wie se gebied gestrek het vanaf die skiereiland in die suide van Tahiti Nui. Hulle was verdeel in die Teva i Uta (Teva van die Binneland) en die Teva i Tai (Teva van die See), en hul leiers was Amo en Purea.

’n Clan is gelei deur ’n hoofman ("ari'i rahi"), adellikes ("ari'i") en minder belangrike hoofde ("'Īato'ai"). Daar is geglo die "ari'i" was afstammelinge van Polinesiese gode en dat hulle bonatuurlike krag ("mana") gehad het. ’n Simbool van hul status was belde wat van rooi vere gemaak was. Die clanleiers het egter nie alleenmag gehad nie; hulle het algemene vergaderings of rade geraadplaag, veral in oorlogstyd.

Die "marae" was heilige aanbiddingsplekke wat uit klipplatforms bestaan het; dit het dieselfde funksie gehad as soortgelyke strukture in ander Polinesiese beskawings. Die "marae" was die middelpunt van die geestelike en sosiale lewe van die clan. Gode is hier aanbid en leiers gekroon. Dit was ook die plek waar ander seremonies gehou is, soos voorbereidings vir oorlog, die viering van geboortes en begrafnisrituele. Die soorte "marae" het gewissel van eenvoudige familieplatforms tot groter bouwerke vir leiers met ’n hoë status. Een van die koninklike "marae" van Tahiti is Farepu’a, wat gebou is toe Tetuana’e Nui die troon bestyg. Die platforms is beskerm deur ’n algehele en heilige verbod ("tapu") – oortreders sou ’n vloek oor hulself bring. Dié term word vandag ook in ander tale aangetref (as "taboe" in Afrikaans).

Die Portugese seevaarder Pedro Fernandes de Queirós, wat op pad was na Terra Australis, was dalk die eerste Europeër wat Tahiti gesien het. Hy het op 10 Februarie 1606 ’n bewoonde eiland waargeneem wat hy "Sagitaria" genoem het. Dit is egter nie heeltemal seker of dit Tahiti was nie. Dit kon ook Rekareka suidoos van Tahiti gewees het. Volgens ander skrywers was die eerste Europeër wat op die eiland aangekom het die Spaanse ontdekkingsreisiger Juan Fernández tydens sy ekspedisie van 1576 tot 1577.

Die eerste Europeër wat Tahiti volgens bestaande bronne besoek het, was die Engelse luitenant Samuel Wallis, wat oor die wêreld heen gevaar het in die HMS "Dolphin". Hy het op 17 Junie 1767 in Matavaibaai geland terwyl dit deur ’n vroulike hoof, "Oberea" (Purea), regeer is. Wallis het die eiland "Koning George-eiland" genoem. Die eerste kontak was moeilik, want op 24 en 26 Junie het sommige Tahitiane probeer om die skip oor te neem, waarskynlik omdat hulle bang was die Engelse gaan permanent bly of omdat hulle die metaalvoorwerpe aan die skip wou hê. Die matrose het op die kano's en die skares op die heuwels geskiet. Die bewoners van die baai se reaksie op dié kragtige aanval was om vir die Engelse offerandes aan te bied om te wys hulle soek vrede. Hierna het Wallis betrekkinge met Purea aangeknoop en 40 dae lank op die eiland gebly, tot 27 Julie.
Op 2 April 1768 het die Fransman Louis-Antoine de Bougainville in die baai geland. Hy het 10 dae gebly en die eiland "Nouvelle-Cythère" ("Nuwe Kythira") gedoop vanweë die eilandbewoners se hartlike verwelkoming en die aangename Tahitiaanse gebruike. Sy weergawe van die besoek het help aanleiding gee tot die skepping van die mite van ’n Polinesiese paradys en het die tema van die goeie barbaar ondersteun wat Jean-Jacques Rousseau so na aan die hart gelê het en toe hoogmode was. Van dié datum tot aan die einde van die 18de eeu is die eiland se naam in baie tale "Taïti" gespel. Aan die begin van die 19de eeu is dit vervang deur die spelling "Tahiti".

In Julie 1768 het kaptein James Cook vir die Royal Society en die Britse vloot na Tahiti gereis om die oorgang van die planeet Venus voor die son waar te neem, ’n verskynsel wat op 3 Junie 1769 van daar af sigbaar sou wees. Hy het in April 1769 aan boord van die HMS "Endeavour" op die eiland aangekom en tot in Augustus daar gebly. Hy het in Matavaibaai kamp opgeslaan saam met die sterrekundiges Charles Green en Daniel Solander.
Die lengte van sy verblyf het hom in staat gestel om die eerste etnografiese en wetenskaplike waarnemings van die eiland te maak. Hy is bygestaan deur die botanis Joseph Banks en die kunstenaar Sydney Parkinson; saam het hulle waardevolle inligting oor die fauna en flora versamel, asook oor die plaaslike gemeenskap, taal en gebruike. Cook het die bevolking op sowat 200 000 geskat – dit sluit die bewoners van al die nabygeleë eilande in. Dit is later deur die antropoloog Douglas L. Oliver, die voorste kenner van Tahiti, verlaag tot 35 000 teen die koms van die eerste Europeërs in 1767. Sy bemanning het ook goeie betrekkinge gehandhaaf met die hoof Purea, wat hulle verkeerdelik aangeneem het die koningin van Tahiti was. Die besoek het gunstige toestande geskep vir die opkoms van die Pomare-dinastie.

Die onderkoning van Peru, Manuel de Amat y Juniet, het op bevel van die Spaanse kroon in 1772 ’n ekspedisie gereël om die eiland te koloniseer, veral om te keer dat ander groot lande ’n vastrapplek in die Stille Oseaan kry van waar hulle die Peruviaanse kus kon aanval, maar ook om die Evangelie te verkondig. Hy het in 1772 en 1774 ekspedisies onder die seevaarder Domingo de Bonechea gestuur. Bonechea is op 20 Januarie 1775 in Tahiti oorlede, waar sy graf in die 20ste eeu ontdek is. Koning Karel III het die Spaanse sending na Tahiti op 12 November van daardie jaar afgestel vanweë sy sekulêre beleid. Sommige kaarte toon steeds die naam "Isla de Amat" vir Tahiti – dit is genoem na onderkoning Amat, wat die ekspedisie gelas het. ’n Merkwaardige uitvloeisel was die dagboek van ’n soldaat in die Spaanse vloot, Maximo Rodriguez, wat oor ’n jaar strek en belangrike etnologiese inligting bevat oor die Tahitiane van die 18de eeu.

Cook het tussen 15 Augustus en 1 September 1773 na die eiland teruggekeer, en weer tussen 13 Augustus en 8 Desember 1777. Op hierdie besoeke het hy in Tautirabaai vasgemeer. Op sy laaste besoek het hy hoofman Tū (’n nefie van Purea) vergesel op ’n oorlogsekspedisie na die nabygeleë eiland Moorea. Hy het egter geweier om hom militêre steun te gee; hy was tevrede om net die eiland te besoek.

Op 26 Oktober 1788 het die HMS "Bounty" onder aanvoering van kaptein William Bligh op Tahiti geland met die opdrag om Tahitiaanse broodbome ("'uru") na die Karibiese Eilande te bring. Sir Joseph Banks, die botanis van James Cook se eerste ekspedisie, het tot die gevolgtrekking gekom die bome se vrugte sou ideaal wees om Karibiese plantasieslawe uit Afrika goedkoop te voed.

Die bemannning het sowat vyf maande op die eiland gebly om saailinge oor te plant.

Drie weke nadat hulle uit Tahiti weg is, op 28 April 1789, het die bemanning onder aansporing van Fletcher Christian gemuit. Die muiters het die skip oorgeneem en die kaptein saam met sy ondersteuners in ’n boot geplaas en laat wegdryf. ’n Groep muiters het na Tahiti teruggekeer en daar gaan woon.

Terwyl verskeie ontdekkingsreisigers geweier het om by stamkonflik betrokke te raak, het die muiters van die "Bounty" hul dienste as huursoldate aangebied en wapens verskaf aan die adellike familie wat die Pomare-dinastie sou word. Danksy dié verbondskap het hoofman Tū daarin geslaag om sy heerskappy na die hele eiland uit te brei.

In omstreeks 1790 het hy homself die titel "koning" toegeëien en die naam Pomare (of Pōmare) aangeneem. Volgens kaptein Bligh was die naam ter ere van sy oudste dogter, Teriinavahoroa, wat aan tering dood is – "’n siekte wat haar veral snags ("pō") baie laat hoes ("mare") het. Hy het dus Pomare I geword, die stigter van die Pomare-dinastie. Sy familie was die eerste een wat Tahiti feitlik verenig het, van 1788 tot 1791. Hy en sy nakomelinge het Tahiti se invloed uitgebrei na die hele moderne Frans-Polinesië.

In 1791 het die HMS "Pandora" onder kaptein Edward Edwards Tahiti aangedoen en 14 van die muiters gevange geneem. Vier het verdrink toe die "Pandora" op pad terug huis toe sink, drie is gehang, vier is vrygespreek en drie is begenadig.

Die verhaal van die "Bounty" word vertel in ’n 1932-boek, "Mutiny on the Bounty" deur Charles Nordhoff en James Norman Hall. Dit is twee keer as rolprente verfilm – die laaste keer in 1962 met onder andere Marlon Brando en Richard Harris.

In die 1790's het walvisvangers op Tahiti begin land tydens hul ekspedisies in die Suidelike Halfrond. Hul koms en dié van handelaars wat van die strafkolonies in Australië af onderweg huis toe was, was die begin van ’n ommekeer in die tradisionele Tahitiaanse gemeenskap. Die bemanning het alkohol, wapens en siektes met hulle saamgebring en prostitusie aangemoedig; laasgenoemde het weer gelei tot seksueel oordraagbare infeksies.

Hierdie ontmoetings met Westerlinge het rampspoedige gevolge vir die eilandbewoners gehad – hul getalle het aansienlik gekrimp weens al die siektes. So baie Tahitiane is daaraan dood dat die bevolking teen 1797 net sowat 16 000 was. Later sou dit tot net 6 000 afneem.

Op 5 Maart 1797 het verteenwoordigers van die Londense Sendinggenootskap aan boord van die "Duff" in Matavaibaai geland. Die doel van hul besoek was om die bewoners te kersten. Dit het gesorg vir ’n nuwe ommekeer in die lewe van Tahitiane wat ’n blywende impak op die plaaslike kultuur sou hê.

Die eerste paar jaar was moeilik vir die sendelinge ondanks hul verbintenis met die Pomares, van wie se belangrikheid hulle bewus was danksy die verslae van vroeëre matrose. In 1803, ná die dood van Pomare I, het sy seun Vaira'atoa hom opgevolg as Pomare II. Hy het al hoe nouer betrokke geraak by die sendelinge, wat hom van 1803 af leer lees het. Hulle het hom ook van die evangelies geleer. Hulle het hom aangespoor om sy teenstanders se gebiede oor te neem omdat dit vir hulle makliker was om met een politieke kontak te werk – so kon hulle die Christendom deur ’n verenigde land versprei. Die bekering van Pomare II tot Protestantisme in 1812 was die begin van die kerstening van die hele eiland.

In omstreeks 1810 is Pomare II met Teremo'emo'e, dogter van die hoofman van Raiatea, getroud om verbondskappe te sluit met die stamme van die Bowindse Eilande. Op 12 November 1815 het Pomare II danksy dié bondgenootskappe ’n belangrike veldslag gewen teen die hoofman van die magtige Teva. Daarna het hy "ari’i", of koning van Tahiti, geword. Dit was die eerste keer dat die hele eiland onder een familie verenig was. Dit was die einde van feodalisme en die militêre aristokrasie; dit is deur ’n absolute monargie vervang. Terselfdertyd het Protestantisme vinnig versprei danksy die steun van Pomare II en het dit tradisionele gelowe vervang. In 1816 het die Londense Sendinggenootskap vir John Williams as sendeling na die eiland gestuur en van 1817 af is die evangelies in Tahitiaans vertaal en in die godsdiensskole onderrig. In 1818 het die predikant William Pascoe Crook die stad Papeete gestig, wat die hoofstad geword het.
In 1819 het Pomare II onder aansporing van die sendelinge die eerste Tahitiaanse wetboek uitgebring. Dit het 19 wette bevat: Naaktheid is verbied (hule was verplig om klere te dra wat die hele liggaam bedek), asook danse en plaaslike gesange, tatoes en klere wat van blomme gemaak is.

In die 1820's is die hele bevolking tot Protestantisme bekeer. Louis Isidore Duperrey, wat in Mei 1823 op Tahiti aangekom het, het op 15 Mei 1823 in ’n brief getuig van die verandering in die plaaslike gemeenskap: “"Die sendelinge van die Royal Society van Londen het die moraal en gebruike van die bewoners heeltemal verander. Afgodediens bestaan nie meer onder hulle nie en hulle bely algemeen die Christelike geloof. Die vroue kom nie meer aan boord van die skip nie en selfs wanneer ons hulle op land ontmoet, is hulle uiters ingetoë. (…) Die bloedige oorloë wat hierdie mense gevoer het en menslike offerandes het nog nie weer sedert 1816 plaasgevind nie.""
Toe Pomare II op 7 Desember 1821 sterf, was sy seun Pomare III net 18 maande oud. Sy oom en die godsdienstige mense het ’n regentskap gesteun tot op 2 Mei 1824, toe die sendelinge Pomare III kroon – ’n gebeurtenis sonder presedent op Tahiti. Plaaslike hoofmanne het die swakheid van die Pomares uitgebuit, van hul mag teruggewen en die oorerflike titel "tavana" (van die woord "goewerneur") aangeneem. Die sendelinge het ook die situasie uitgebuit en die Tahitiaanse monargie meer op die Engelse model van ’n konstitusionele monargie geskoei. Hulle het ’n wetgewende vergadering gestig wat op 23 Februarie 1824 die eerste keer gesit het.

In 1827 is die jong Pomare III skielik dood en het sy halfsuster 'Aimata (13) die titel Pomare IV aangeneem. Die sendeling George Pritchard, wat as Britse konsul waargeneem het, het haar hoofraadgewer geword en probeer om haar belangstelling in die sake van die monargie te prikkel. Die gesag van die koningin, wat beslis minder charismaties as haar pa was, is egter uitgedaag deur die hoofmanne, wat ’n groot deel van hul voorregte teruggewen het sedert die dood van Pomare II. Die Pomares se mag het toe eerder simbolies as werklik geword. Keer op keer het Pomare IV, ’n Protestant en anglofiel, vergeefs die beskerming van Engeland gevra.

In November 1835 het Charles Darwin die eiland aan boord van die "HMS Beagle" besoek. Hy was beïndruk deur wat hy beskou het as die positiewe invloed van die sendelinge en deur die morele karakter van die bevolking. Hy het egter nie iets goeds te sê gehad oor Pomare IV nie.

In 1836 het Pritchard twee Franse Katolieke priesters, François Caret en Honoré Laval, laat verban. Frankryk het admiraal Abel Aubert Dupetit-Thouars toe in 1838 gestuur om skadeloosstelling te eis. Nadat sy sending voltooi was, het Dupetit-Thouars na die Marquesaseilande gevaar en dit in 1842 geannekseer. In dieselfde jaar het betrekkinge tussen Frankryk en Engeland versuur weens ’n krisis met betrekking tot Marokko. In Augustus 1842 het Dupetit-Thouars na Tahiti teruggekeer en die hoofmanne wat die Pomares vyandiggesind was, bevriend. Hy het hulle oorreed om ’n aansoek om beskerming te onderteken en die koningin toe gedwing om ’n verdrag vir ’n protektoraat te bekragtig. Frankryk het nog nie eens self die verdrag bekragtig nie toe Jacques-Antoine Moerenhout aangestel is as koninklike kommissaris naas koningin Pomare.

Binne die raamwerk van die verdrag het Frankryk die soewereiniteit van die staat Tahiti erken. Die koningin was verantwoordelik vir binnelandse sake, terwyl Frankryk buitelandse betrekkinge en Tahiti se verdediging sou hanteer en orde op die eiland sou handhaaf.

Ná die ondertekening van die verdrag het ’n invloedstryd ontstaan tussen die Engelse Protestante en die Katolieke verteenwoordigers van Frankryk. Tydens die eerste jare van die protektoraat het die Protestante ’n taamlike houvas op die gemeenskap behou danksy hul kennis van die land en sy taal. Pitchard was in dié tyd weg, maar toe hy terugkeer, het hy die eilandbewoners teen die Katolieke probeer opsteek.

In 1843 het Pritchard die koningin oorreed om die Tahitiaanse vlag te vertoon in plaas van die vlag van die protektoraat. As teenreaksie het Dupetit-Thouars die anneksasie van die Koninkryk van Pomare op 6 November 1843 aangekondig en goewerneur Armand Joseph Bruat aangestel as hoof van die nuwe kolonie. Hy het Pritchard in die tronk gegooi en hom later na Engeland teruggestuur. Die koningin is na die Benedewindse Eilande verban en ná ’n tyd van onrus het ’n regte oorlog tussen Frankryk en Tahiti in Maart 1844 uitgebreek.

Die oorlog het in Desember 1846 in Frankryk se guns geëindig. Die koningin het in 1847 uit bannelingskap teruggekeer en ingestem om ’n nuwe verdrag te onderteken wat haar magte aansienlik beperk en die kommissaris s’n verhoog het. In 1863 het Frankryk ’n einde gebring aan die Britse invloed en die Britse Protestantse sendelinge vervang met die Evangeliese sendinggenootskap van Parys.

In dieselfde tyd is sowat 1 000 Han-Chinese gewerf op versoek van ’n Tahitiaanse plantasie-eienaar, William Stewart, om op die groot katoenplantasies by Atimaono te werk. Toe die sakeryk in 1873 bankrot speel, het ’n paar Chinese na hul vaderland teruggekeer, maar baie het op Tahiti agtergebly en met die plaaslike gemeenskap vermeng.

In 1866 is distriksrade geskep en verkies wat die magte van die tradisionele oorerflike hoofmanskappe vervang het. In 1877 is koningin Pomare dood nadat sy 50 jaar lank regeer het. Haar seun Pomare V het haar opgevolg, maar min belangstelling in die sake van die koninkryk getoon. Toe goewerneur Henri Isidore Chessé, gesteun deur die Tahitiaanse hoofmanne, in 1880 druk op hom uitoefen om ten gunste van Frankryk te abdikeer, het hy ingestem. Op 29 Junie 1880 het hy Tahiti en sy afhanklike eilande aan Frankryk oorgedra. So het Tahiti sy soewereiniteit verloor.

Die Franse skilder Paul Gauguin het in die 1890's op die eiland gewoon en baie Thitiane geskilder. Papeari het ’n klein Gauguin-museum.

In 1903 is die Franse Nedersettings in Oseanië in die lewe geroep wat Tahiti, die ander Geselskapseilande, die Austraaleilande, Marquesaseilande en die Tuamotu-argipel verenig het. In 1946 het Tahiti en die hele Frans-Polinesië ’n Franse oorsese gebied geword.

Tydens die Eerste Wêreldoorlog is die Papeete-streek deur twee Duitse oorlogskepe gebombardeer nadat ’n Franse en Duitse skip in die hawe gesink is. Tussen 1966 en 1996 het die Franse regering 193 kernbomtoetse uitgevoer bo en onder die atols Moruroa en Fangataufa. Die laaste toets was op 27 Januarie 1996.

In 2009 het Tautatomo Mairau die Tahitiaanse troon opgeëis en probeer om die status van die monargie in ’n hof erken te kry.

Die inheemse Tahitiane is van Polinesiese afkoms en maak sowat 70% van die bevolking uit. Hulle is die grootste bevolking van Frans-Polinesië.

Die eiland bestaan uit 12 munisipaliteite, wat saam met Moorea-Maiao die administratiewe onderafdeling Bowindse Eilande vorm. Die hoofstad is Papeete en die grootste munisipaliteit wat bevolking betref, is Faaa, terwyl Taiarapu-Est die grootste gebied beslaan.

Hier volg ’n lys van munisipaliteite en hul onderafdelings in alfabetiese volgorde:
Toerisme is ’n belangrike bedryf op Tahiti. In Julie word die Polinesiese kultuur op die Heiva-fees in Papeete gevier, asook die bestorming van die Bastille in Parys.

Ná die stigting van die Centre d'Experimentation du Pacifique in 1963 het die lewenstandaard in Frans-Polinesië aansienlik gestyg en baie Polinesiërs het hul tradisionele lewe verruil vir ’n bestaan in die hoofstad, Papeete. Desondanks is die ekonomie afhanklik van invoer. Volgens die Vooruitgangsverdrag met Tahiti vergoed Frankryk vir die verlies van finansiële hulpbronne en help die land van 2006 af met opvoeding en toerisme deur middel van ’n belegging van sowat 150 miljoen dollar per jaar.

Die belangrikste land waarvan ingevoer word, is Frankryk (sowat 40%). Altesaam 25% van goedere word daarheen uitgevoer. Ander belangrike in- en uitvoerlande is Amerika, Japan, Australië en Nieu-Seeland.

Tahiti se swart pêrels is ook ’n aansienlike inkomstebron. Die meeste word na Japan, Europa en Amerika uitgevoer. Die eiland voer ook vanielje, vrugte, blomme, monoi-olie, vis en klapperolie uit. Daar is een wynmaker, met wingerde op die Rangiroa-atol.

Sowat 13% van die aktiewe bevolking is werkloos, veral vroue en ongekwalifiseerde jong mense. Tahiti se geldeenheid, die Frans-Pasifiese frank (CFP), is sowat 0,00838 euro werd en ’n dollar is sowat 106 CFP (in Januarie 2015). Hotelle en finansiële instansies wissel geld.

Belasting op toegevoegde waarde (BTW) op toerismedienste in Tahiti was in 2009 10% en op hotelle, losieshuise, kos en drank 6%. BTW op goedere en produkte is 16%.

Frans-Polinesië voer sy petroleum in en het nie sy eie raffinadery nie. Die daaglikse gebruik van ingevoerde olieprodukte is 7 430 vate per dag, volgens die Amerikaanse Energie-inligtingsadministrasie.

Die Tahitiaanse kultuur sluit oorlewerings in wat ’n mitologie behels, soos die god 'Oro, sowel as antieke tradisies soos tatoes en navigasie. Die jaarlikse Heiva-fees in Julie is ’n viering van die tradisionele kultuur, danse, musiek en sport, en sluit ’n langafstandresies tussen die eilande van Frans-Polinesië in moderne vlerkproue ("vaa") in.

Een van die mees herkende beelde van die eiland is die bekende Tahitiaanse dans. Die otea is ’n tradisionele dans van Tahiti waar die dansers, wat in verskeie rye staan, patrone uitvoer. Die dans, wat maklik herken kan word aan die vinnige heupswaaie en grasrompe, word dikwels verwar met die Hawaise hula, ’n stadiger en meer grasieuse dans wat meer op die hande en storievertelling fokus as op die heupe.

Die otea is een van die min danse wat in vooreuropese tye as ’n dans vir mans bestaan het. Aan die ander kant is die hura ’n dans vir vroue. Deesdae kan die otea deur mans, vroue of albei geslagte gedans word. Dit word vergesel van musiek, veral tromme. Die dansers maak gebare wat die daaglikse lewe uitbeeld. Mans kan temas van oorlogvoering of seevaart kies en dan spiese of roeispane gebruik. Vroue se temas sluit eerder huis- of natuuronderwerpe in, soos hare kam of die vlug van ’n skoenlapper. Ingewikkelder temas kan gekies word, soos waar die dans eindig in ’n kaart van Tahiti met al die belangrike plekke op die eiland aangedui. In ’n ware otea loop die storie van die tema deur die hele dans.

Die groepdanse, 'aparima, word dikwels uitgevoer in omvoukledingstukke. Daar is twee soorte 'aparima: himene met gesang by, en ʻaparima vava met net musiek, sonder sang. Nuwer danse sluit die hivinau en paoa in.

Die Tahitiaanse nasionale sport is "vaa", ’n resies met vlerkproue (uitgeholde kano's). Tahiti is die wêreldkampioen en die bewoners bereik rekordtye daarin.

Ander gewilde sportsoorte sluit in rugby en sokker en daar is ’n nasionale basketbalspan. Ook branderplankry is gewild, met bekende ryers soos Malik Joyeux en Michel Bourez. Joyeux is in 2005 op 25-jarige ouderdom in Hawaii dood terwyl hy ’n brander van hoër as 2,4 m gery het. Teahupo'o is een van die gevaarlikste branderbreekpunte in die wêreld.

Die hoofstad, Papeete, het nie veel besienswaardighede nie. Die mark, waar inwoners hul daaglikse kos koop, is egter noemenswaardig. Op die eerste verdieping is ’n groot verskeidenheid aandenkings te koop. In die middestad is ’n pêrelmuseum waar meer geleer kan word oor die eiland se swart pêrels.

Matavaibaai, sowat 10 km van Papeete af, waar vroeë Europeërs dikwels geland het, het ’n vuurtoring wat in 1867 gebou is. Daarnaby is gedenkstene vir James Cook en die sendelinge van die Londense Sendinggenootskap asook ’n openbare strand.

Papeari se botaniese tuin het ’n groot verskeidenheid tropiese blomplante en ou bome. Die tuin sluit die Paul Gauguin-museum in wat opgedra is aan die lewe en werk van dié Franse kunstenaar, wat bekende werke geskilder het soos "Twee Tahitiaanse Vroue", "Tahitiaanse Vroue op die Strand" en "Waar Kom Ons Vandaan? Wat Is Ons? Waarheen Gaan Ons?" Net afdrukke van sy skilderye is egter te sien.

Die Fa'arumai-waterval word omring deur welige tropiese plante. Van daar kan nog twee watervalle te voet bereik word.

Die "marae" Mahaiatea van sowat 90 x 30 m was eens die grootste kultusplatform op Tahiti. Dit het die vorm van ’n trappiramide met 11 terrasse gehad en was 15 meter hoog. Vandag is net ruïnes daarvan te sien. Die "marae" in die Arahurahu-vallei is gerestoureer en die groot klipstandbeelde is steeds te sien. Die Heiva-kultuurfees vind elke jaar hier plaas.

Die Museum van Tahiti en die Eilande in die stad Punaauia wat in 1974 gestig is om Polinesiese artefakte en kultuurpraktyke te bewaar, is beide ’n natuurhistoriese en etnologiese museum. Benewens inligting oor die geologie en geografie van Tahiti, is hier klipstandbeelde te sien van Tahiti, die Marquesaseilande en Raivavae (in die Austraaleilande), asook wapens, rituele voorwerpe en kunshandwerk. Die Robert Wan-pêrelmuseum is die enigste museum ter wêreld wat aan pêrels gewy is.

In Arue, sowat 5 km oos van Papeete, is die huis van die skrywer James Norman Hall, wat verskeie jare op die eiland gewoon het en in 1951 daar oorlede is. Die boek "Mutiny on the Bounty" deur hom en Charles Bernard Nordhoff het wêreldbekend geword. Sy herboude huis is nou ’n openbare museum. Die meeste meubels is oorspronklik. Sy graf is in die heuwels naby sy huis geleë.

Die Universiteit van Frans-Polinesië is op Tahiti. Dit het sowat 3 200 studente en 62 navorsers. Die talle kursusse sluit in reg, handel, wetenskap en letterkunde. Die Collège La Mennais is in Papeete.

Die Faaa Internasionale Lughawe is 5 km van Papeete af in die munisipaliteit Faaa. Dit is die enigste internasionale lughawe in Frans-Polinesië. Vanweë die beperkte gelyk grond is dit geleë op ’n herwonne terrein op die koraalrif aan die kus. Internasionale bestemmings deur verskeie lugdienste sluit in Auckland, Hanga Roa, Honolulu, Los Angeles, Parys, Santiago, Sydney en Tokio.

Die Moorea-veerboot loop van Papeete af; ’n vaart na Moorea duur 45 minute. Die Aremiti 5 en Aremiti 7 vaar binne ’n halfuur na Moorea. Ander veerbote vervoer mense en goedere tussen die eilande. Die Bora Bora-diens is sowat een keer per week na Bora Bora.

Tahiti het ’n hoofweg wat oor die weskus loop. Dit begin in Arue en strek oor die stedelike gebied van Papeete. Dit loop verder aan die weskus van Tahiti Nui deur kleiner dorpe. Waar Tahiti Nui en Tahiti Iti bymekaarkom, draai dit ooswaarts na Taravao. Van daar loop dit tot by Teahupoo, waar dit ’n smal pad word.




</doc>
<doc id="84060" url="https://af.wikipedia.org/wiki?curid=84060" title="Aandete">
Aandete

Aandete verwys gewoonlik na die belangrikste maaltyd van die dag. Tog kan die term "aandete" 'n verskil in grootte en belangrikheid aanneem, afhangende van die kultuur. Dit kan die grootste maaltyd van die dag wees, gewoonlik genuttig deur persone wat die hele dag gewerk of op kantoor was; of dit kan 'n ligte maaltyd wees vir bv. pensioenarisse, wat net "aanvul" voor slaaptyd.

In die verlede het die hoofmaaltyd verwys na die eerste maaltyd van die dag, geëet rondom die middag, soms is dit nog steeds gebruik om 'n middagete as 'n groot ete of hoofete te nuttig.


</doc>
<doc id="84064" url="https://af.wikipedia.org/wiki?curid=84064" title="M.M. Walters">
M.M. Walters

Matthys Michielse Walters (gebore 23 Januarie 1930) is ’n Afrikaanse digter en dramaturg, wat veral bekendheid verwerf met sy satiriese gedigte.

Matthys Michielse Walters is op 23 Januarie 1930 op Moorreesburg in die Boland gebore as oudste seun en een van drie kinders van Gerhardus Willem Daniel Walters en Helena Aletta Bester. Hy het ’n ouer suster, Helie Aletta (wat in 1939 op twaalfjarige ouderdom oorlede is), en ’n veel jonger broer, Gerhardus Willem Daniel, wat eers in 1942 gebore is. Sy familie is sakemanne en koringboere in die omgewing en sy oupa, ook M.M. Walters, was ’n bekende in onderwyskringe in die Swartland. Later koop sy ouers die vrugteplaas Onverwacht aan die Leeurivier aan die oostekant van Wellington. Hy gaan skool op sy geboortedorp Moorreesburg en wanneer sy ouers na Wellington verhuis, matrikuleer hy in 1946 aan die Hoër Jongenskool Wellington. Hy studeer verder aan die Hugenote Universiteitskollege op Wellington en behaal ’n B.A. graad en in 1950 ’n Senior Onderwysdiploma. Daarna studeer hy deeltyds aan die Universiteite van Suid-Afrika en Kaapstad, waar hy in 1972 onder leiding van professor Merwe Scholtz die M.A.-graad verwerf met ’n verhandeling oor Peter Blum getitel “"’n Semantiese en morfologiese ondersoek na die ligmomente in die bundel ‘Enklaves van die lig’ van Peter Blum"”. Aan die Universiteit van Kaapstad verwerf hy in 1984 ook die Ph.D.-graad met ’n proefskrif oor “"Die satire as digsoort: sy ontstaan en sy beoefening in Afrikaans"”, wat later in verwerkte vorm gepubliseer word onder die titel “"Die tiende muse"”. Hy trou met Anna Maria Zuidmeer, oorspronklik van Wellington, en hulle het twee kinders, Ludwig en Sigrid, wat albei in die Paarl skoolgegaan het. Sigrid is ’n kranige atleet en word later Suid-Afrikaanse kampioen in die 800 meter.

In 1950 begin hy onderwys gee, eers in Natal, daarna aan die South African College School (SACS) in Kaapstad en dan aan die Hoërskool Ladismith in die Klein-Karoo. Vanaf 1960 is hy as dosent in Afrikaans verbonde aan die Graaff-Reinet Onderwyskollege en vanaf 1967 aan die Paarl Onderwyskollege. In 1970 word hy dosent en in 1985 medeprofessor in Afrikaans en Nederlands aan die Universiteit van Kaapstad. In hierdie tyd dien hy op die redaksie van die "Tydskrif vir Letterkunde". Aanvanklik bly hy steeds in die Paarl, maar na sy aftrede in 1992 woon hy in Simonstad naby Kaapstad, waar sy vrou hom ses maande na sy aftrede weens kanker ontval.

Sy eerste verse word in "Standpunte" opgeneem terwyl hy nog in Graaff-Reinet is en hy publiseer in hierdie tyd ook prosa, veral kinderverhale, in "Naweekpos". Hy skryf verskeie skoolliedere, waaronder dié van die Laerskole Simondium en Courtrai in die Paarl en Hugo Rust in Wellington. Die kollegeliedere van die Wellington Onderwyskollege en die Onderwyskollege Boland in die Paarl is ook deur hom geskryf. Hy is veral bekend vir sy vlymskerp satire, wat geen onderwerp as heilig beskou nie. Met sy gedigte versteur hy dan telkens die idille, ondermyn vertroostende persepsies en wys teenstellings in die samelewing en veral godsdiens meedoënloos uit. Uit sy digkuns is dit duidelik dat hy deeglik onderlê is in die teologie en die klassieke en sy werk stel besonder hoë eise aan die leser se begripsvermoë. Baie van sy verwysings kan nie as algemene kennis by die gemiddelde leser veronderstel word nie. Tiperend van sy poësie is die aanwending van ’n breë taalregister en plasing van taal uit die volksmond as kommentaar op abstrak-filosofiese sake. D.J. Opperman en Fred le Roux neem van sy gedigte in 1965 op in “"Stiebeuel 2"”. In die sestiger- en sewentigerjare verskyn vier satiriese digbundels van hom (“"Cabala"”, “"Apocrypha"”, “"Heimdall"” en “"Saturae"”). Hierdie titels dui op die perspektief wat hy bied op die hede en die bekende deur middel van die verlede en die vreemde.

Hy maak sy debuut met “"Cabala"”, waar die titel kan verwys na die mistieke geestelike stelsel van Judaïsme of die Christelike toepassing daarvan. Die bundel bevat dan ’n hele aantal hekelverse oor die godsdiens en Bybelse figure uit die Pentateug en reeds in hierdie bundel is sy sterk ondersoekende houding teenoor die godsdiens duidelik, wat later ’n uitstaande kenmerk van sy poëtiese temas word. Die bundel bevat ook verse oor die klassieke mitologie, kunswerke uit die Renaissance en Suid-Afrikaanse eienaardighede soos rugbyvergaderings en vet koortannies. “"Vakansie in die Vrystaat"” is oënskynlik ’n gedig oor ’n vakansie op die plaas Spioenkop in die Vrystaat. Gou blyk dit egter dat die titel verwys na die vakansiestemming en ekonomiese welvaart wat regdeur die jaar hier heers. Die gebrek aan waardes en tradisies blyk onder andere uit die verwaarlosing van die opstal by die histories bekende Spioenkop, waar die Boere tydens die Anglo-Boereoorlog ’n roemryke oorwinning behaal het, die woonhuis wat nou pienk geverf is en die oppervlakkigheid van die bewoners. Op knap wyse lewer Walters hier intertekstuele kommentaar op Leipoldt se gedig “"Oom Gert vertel"”, met die hooffiguur wat hier ook Oom Gert is, maar sonder die diepgang en bereidwilligheid tot opoffering wat gelyknamige karakters in Leipoldt se gedig gekenmerk het. Die satire is soms striemend en heftig, maar in ’n gedig soos “"Reis uit die binneland"” blyk byvoorbeeld ’n liefde vir die land se bekende dinge wat die toonaard enigsins versag. “"Cabala"” word bekroon met die Eugène Maraisprys in 1968 en met die Ingrid Jonkerprys en die W.A. Hofmeyr-prys in 1969.

In die bundel “"Apocrypha"” word elke gedig genommer (al die gedigte is sonder titels) en word elkeen vergesel van ’n Nederlandse aanhaling uit die Bybel, waarna die gedig self ’n apokriewe uitbreiding van die teks of reaksie daarop is. Die verhewe taal van die Nederlandse aanhaling dien telkens as kontras vir die aardse en meer moderne Afrikaans, wat dan ook illustratief is van die paradoksale aard van baie gedigte. Hierdie gedigte spreek ’n groot aantal menslike gebreke en sondes oor ’n breë spektrum aan, waarin nie net die algemeen menslike blyk nie, maar ook spesifiek die Suid-Afrikaanse en Afrikaanse wêreld. Die mens word beskryf soos hy oorbluf word deur die paradokse van die Bybel, voor dinge wat hy begeer maar nie mag kry nie, hoe mooi en aanloklike dinge terselfdertyd gevaarlik is en hoe nederige of onskuldige mense slae kry. Hy spot ook met Afrikaanse digters soos Leipoldt, Van Wyk Louw, Opperman, Breytenbach en veral Visser, by wie se geestigheid hy soms aansluit. Die bundel word afgesluit met “"Ses gebede"”, waarin die toon van satiries hekelend verander na ’n sagter verheerliking of aanspreking van verskeie gode. Sy aanval op die ondeugde van die mens neem vele vorms aan, waaronder hekeling, ironie, satire en spot en hy lewer van sy beste werk wanneer hy humoristies te werk gaan, soos byvoorbeeld in “"Apocrypha LIX"”.

Die titel van “"Heimdall"” verwys na die Germaanse god van lig, wat as bewaker van die goderyk by die reënboogbrug staan tussen die wêreld en die goderyk. Hy kan oneindig ver sien in twee rigtings en kondig met sy trompet die godeskemering of einde van ’n era aan. Die tema van die wagter wat fyn waarneem en ook die stem van die gode is, word dan in die bundel verder geneem. Die bundel is in drie afdelings verdeel. Die eerste afdeling bevat politieke verse, waarin die stand van die eietydse Suid-Afrikaanse “goderyk” onder die loep geneem word deur onder meer in verskeie verse in gesprek te tree met ander Afrikaanse digters, veral Eugène Marais. Die middelste afdeling het die titel “"Kamera"” en bevat satiriese verse wat spot met ministers, vroue van parlementslede, omroepers, die sinodebroeders en vele ander gemeenskapstipes. “"Waarom is ek tog ’n gewone man"” (die titel van die derde afdeling) bevat verse wat die vreemdheid en veral pretensieuse geleerdheid van vernaamdoeners kontrasteer met die eenvoud en bekoring van die spreker se eie tuiste, terwyl hy hier ook persoonlike gedigte oor sy drome, vriendskappe en gevoelens insluit. In hoofsaak volg die gedigte in hierdie bundel dieselfde patroon as in sy vorige bundels, maar is tog veel losser en minder konvensioneel in vorm.

“"Saturae"” is sy vierde satiriese digbundel, waar die titel reeds op die satires dui, maar ook ’n konnotasie het met die Latyn vir gemengde slaai. Oudergewoonte word die heilige koeie hier geslag en getrou aan die titel word ’n wye verskeidenheid van tipes en gedrag hier aangevat. Afrikaanse mense se omgang met godsdiens, kultuur en leierskap word hier blootgestel en prominente tipes (die N.G. predikant, die laerskoolhoof, ledemate van die kerk) se huigelagtigheid en vertoon gehekel. Daar is twee hoofgroepe gedigte, waarvan die eerste die Afrikaanse aktualiteit aanspreek en ’n tweede groep van sestien verse wat inspirasie put uit die kerk- en beskawingsgeskiedenis.

Eers meer as sestien jaar later volg “"Sprekende van God"”. Hierdie bundel verken die gesprek oor godheid van die tyd van die Grieke tot hier digby die einde van die twintigste eeu, met telkens die ondermyning van enige sekerheid en waarheid. Die siening van God soos dit deur die eeue in die uitsprake en leer van mense na vore kom. Word ondersoek. Hierdie sieninge word dikwels duidelik ingegee deur die mens se eie behoeftes eerder as deur openbaring, maar word tot vandag toe verdedig met ’n fanatieke onverdraagsaamheid wat geen teenspraak duld nie. Onderwerpe sluit in temas wat baie gelowiges deur die eeue besig gehou het, soos die noodsaak van lyding en dood, die skynbare gebrek aan omgee in die hemele en waar sonde vandaan kom. Die poësie is duidelik betogend en intellektueel van aard en gaan dikwels dus gepaard met ’n gebrek aan emosie. Party verse neem hekelend standpunt in teen modieuse tendense aangaande God, soos ’n manlike God (“W"at ook al hul wiskundige samestelling"”) en ’n God wat saam met die politiek van ’n Calvinistiese standpunt na ’n meer demokratiese liberalistiese God verander. Geestig is ’n vers soos Moses wat die verkeerde koers ingeslaan het in “"Moses se kompas was skeef"”.

“"Satan ter sprake"” sluit by hierdie bundel aan en bevat weereens satiriese gedigte oor die godsdiens, hierdie keer geskryf vanuit Satan se oogpunt en dit beeld dus basies ongeloof uit. Die gedigte word in drie afdelings verdeel. “"Brief per pos"” bevat hoofsaaklik gedigte met redenasies waarin die sienings en opvattings van Christene bevraagteken word. “"Klip in die bos"” is kwatryne in dieselfde trant, wat vrae stel oor alles wat na ongerymdhede, weersprekings of ’n gebrek aan logika klink. Die afdeling “"Die duiwel is los"” bevat meer indirekte verse met ’n verskeidenheid waarnemings van persone anders as Satan self. Enkele gedigte tref met hulle helder inhoud en knap segging, maar ongelukkig gaan meeste van hierdie gedigte oor in betoog en is ’n groot aantal eerder prosa as gedigte weens ’n gebrek aan digterlike binding.

Verder vertaal hy gedigte uit die eeue-oue Japannese en Chinese poësietradisie. “"Shih-ching"” is ’n Chinese liedereboek waarin gedigte van ouer as tweeduisend vyfhonderd jaar tot die idioom van die twintigste eeu vertaal word om die ryk intellektuele en artistieke waarde van hierdie beskawing te illustreer. Hy skryf ’n insiggewende inleiding en gee ook inligting oor die digters en die Chinese dinastieë, om die gedigte so meer verstaanbaar te maak. Sy vertalings van hierdie gedigte is gemaak uit Engelse en Duitse tekste. “"Aki no Kure"” is ’n soortgelyke bundel oor die Japannese poësie, wat ten minste een gedig uit elke era vanaf ongeveer 794 n.C. bevat. Hy vertaal hierdie gedigte vanuit die brugtaal Engels.

In “"Droom van die Weskus"” verskaf Christo S. Botha die foto’s en skryf hy nege gedigte oor Saldanhabaai en omgewing. Hy neem sy taak so op dat hy nie ’n gedig vir elke foto skryf nie, sodat die gedigte nie begeleidend is tot die foto’s nie, maar op algemene manier die wese van die mense en die omgewing van die Weskus weergee. Die gedigte verken onder andere die geskiedenis, natuurkundige aard en volkekundige samestelling van die streek en weerspieël iets van die karakter van hierdie wêreld. “"Die Swartland is my tuisland"” en “"Die Weskus van die Kaap"” is ook koffietafelboeke waar Siegfried Behm die foto’s verskaf en hy die essays en gedigte by die illustrasie skryf. By die Klein Karoo Nasionale Kunstefees word drie jaar na mekaar poësieprogramme uit sy werk deur Johan Nel aangebied, onder die titels “"Uitverkoop"”, “"Praat van die duiwel"” en “"Ha-ha-ha Afrika"”. Laasgenoemde werk word ook in Julie 2001 by die Afrikaanse kunstefees in Londen aangebied.

As redakteur stel hy die reeks “"Poësie uit verre lande"” saam, wat vertalings van Spaanse gedigte in “"Spaanse dans"” deur Uys Krige en “"Die lewensweg van Lao-Tse"” (Chinese gedigte) deur Marthinus Versfeld bevat, asook sy eie “"Shih-Ching"” en “"Aki no Kure"”. Sy gedigte word in verskeie versamelbundels opgeneem, waaronder “"Groot verseboek"”, “"Die Afrikaanse poësie in ’n duisend en enkele gedigte"”, “"Digters en digkuns"”, “"Nuwe verset"”, “"Die dye trek die dye aan"”, “"Miskien sal ek die wingerd prys"”, “"Kraaines"”, “"Woordpaljas"”, “"Verse vir Opperman"”, “"Voorspraak"” en die “"Versindaba"” bundels wat jaarliks na hierdie fees uitgegee word. Hy skryf die skoolliedere vir die Laerskole Simondium, Courtrai in die Paarl en Hugo Rust in Wellington en die kollegeliedere van die Wellington Onderwyskollege en die Onderwyskollege Boland.

Ook op dramagebied lewer hy ’n bydrae. In 1969 skryf hy die geleentheidstuk in verse, “"Taalfees"”, wat deur studente van die Paarlse Opleidingskollege opgevoer word om fondse in te samel vir die oprigting van die Afrikaanse Taalmonument. Hierin tree twee vertellers op om die geskiedenis en ontwikkelingsgang van Afrikaans oor te dra. In 1970 word hy deur die Paarlse tak van die Afrikaanse Taal en Kultuurbond gevra om weer ’n geleentheidstuk vir daardie jaar se Taalfees te skryf.

Die hoorspel-in-verse “"Die vroue van Kores"” het as agtergrond die Bybelse verhaal van Esra, waar die Israeliete na hulle terugkeer uit ballingskap opdrag gegee word om die vroue van Kores met wie hulle in die vreemde getrou het, terug te stuur na Babilon ten einde die volk suiwer te hou. Dit lei tot konflik tussen die volksvader Paros en die jong man Seraja. Paros is bereid om op te offer ter wille van die ideologie, maar Seraja sien nie kans om van sy pragtige vrou en klein kind afstand te doen nie. Deur lang swaarkryjare was hierdie vroue bereid om op te offer en saam met hulle mans te werk en te trek, maar nou is hulle nie goed genoeg nie. Hierdie gegewe speel af teen die destydse politieke beheptheid van die Afrikaner met sy velkleur en volksuiwerheid, wat die stuk besonder aktueel maak vir sy tyd. Ongelukkig is die dialoog eerder betoog aan ’n gehoor as wat dit gesprek is, sodat die dramatiese impak en konflik daaronder ly.

“"’n Wingerdstok sal rank"” is ’n geleentheidstuk geskryf vir Taalfeesdag in 1975, met die viering van die honderd jaar verloop na die stigting van die Genootskap van Regte Afrikaners. Hierdie stuk behandel die historiese figuur van S.J. du Toit en die geskiedenis van die Genootskap van Regte Afrikaners, met hulle stryd teen Engels en teen mekaar. Die aksie wentel veral rondom die Malherbe-gesin, waar Oom Gideon Malherbe eers ’n groot ondersteuner is van S.J. du Toit se sienings oor taal, maar dan baie teleurgesteld is in Du Toit se latere politieke sienswyses.

“"Miskien woon julle onder ons"” behandel weer ’n Bybelse tema, hierdie keer die gegewe van die Gibeoniete in Josua 9 wat onder valse voorwendsels ’n verdrag met die Israeliete onder Josua sluit, eerder as om soos die ander volke te veg. Dit red hulle lewe, maar maak slawe van wat ’n ryk volk was. Die dramatiese konflik vind plaas tussen die Gibeonitiese raadgewer Elsafan (ondersteun deur die hoëpriester Elisama en die soldaat Sammua) wat ’n militêre oplossing en kragdadige verset voorstaan, en raadgewer Peres (ondersteun deur Ouan, Tola en Hefer) wat eerder wil onderhandel en hulle op menseregte beroep. Tussen hierdie strydende groepe staan die koning van Gibeon, Adonisedek. Onderliggend aan al die karakters is hulle eie selfsugtige agendas, waardeur die materialistiese inslag en korrupsie en die geestelike verval van hierdie ontwikkelde maar dekadente volk blootgestel word. Soortgelyk aan “"Die vroue van Kores"” is hierdie drama onder andere kommentaar op die behandeling van bruin mense in die apartheidspolitiek, maar word die karakters weereens eerder spreekbuise van bepaalde standpunte as volwaardige karakters.

Nog ’n geleentheidstuk is “"Drakenstein, my Drakenstein"” (subtitel “’n klug in drie tragiese bedrywe”), wat die honderdjarige bestaan van Franschhoek se munisipaliteit herdenk. Hierdie satiriese klug dramatiseer die ontdekking van olie in die Drakenstein-vallei deur die staatsbeheerde organisasie Soekom, waarin die aantrekkingskrag van geld en persoonlike welvaart alle weerstand in verband met lojaliteit teenoor geskiedenis en omgewing oorweldig. Die ontwikkeling van hierdie oliebron sal baie groot finansiële voordeel bring, maar sal ook in die proses noodgedwonge die historiese omgewing en tuiste van die Hugenote van ouds vernietig. Sonder veel probleme word die Provinsiale Raad, die Afdelingsraad en die Franschhoek Munisipaliteit egter oorkom, die drie bastions wat moontlik teenkanting teen ontwikkeling kon beteken. Dan blyk dit egter dat die olievonds ’n vergissing was. Walters steek hier die draak met menslike swakhede soos ydelheid, selfsug en gierigheid, terwyl selfs die rol van seks in die besigheidswêreld onder die loep geneem word.

“"Oor die limiete"” is gebaseer op Andrew Murray se werk in Wellington en is geskryf ter geleentheid van Wellington se Goodnowfees in 1986, waarin die effek wat Murray se werk op uiteenlopende groepe mense gehad het, gedemonstreer word. Die hoofkarakter is die Ware Afrikaner Frans Marais, wat stry teen verandering op Wellington. Dan is daar die groep wat Murray ondersteun, insluitende David en Jan Malan, Koos Retief, Daniël Rossouw en die Amerikaanse onderwyseresse in die Seminarie. Eindelik besluit selfs Frans Marais se vrou Babs en daarna sy dogter Katrien om teen hom te draai en eerder Murray se Seminarie en by implikasie sy sogenaamde “liberalisme” te ondersteun.

Hy skryf ook die ongepubliseerde dramas “"Broer Loer"” (wat die “"Big Brother"” televisie aktualiteitsprogram satiriseer en in 2002 in die Klein Libertas-teater in Stellenbosch opgevoer word) en “"Meester"” (wat spot met die Suid-Afrikaanse onderwysstelsel oor die dekades heen, wat in 2004 by die Klein Karoo Nasionale Kunstefees opgevoer word).

Op prosagebied skryf hy ’n reeks “"Afrikaanse kinderverhale"” wat in die tydskrif "Naweekpos" gepubliseer word. Later verskyn van hom die bundel satiriese essays oor heilige koeie, genaamd “"Saturae: die essays"”. Onderwerpe wat hy aanraak, is die Christelike godsdiens en Bybelverhale soos die skepping, die Drie-eenheid en die maagdelike geboorte van Jesus, rugby, die akademici en natuurlik die politiek. Die temas word uiteraard breedvoeriger uitgewerk as in sy gedigte, maar verloor terselfdertyd iets van die humor. Desnieteenstaande is dit ’n knap bundel wat van ’n bedrewe vakman in sy vakgebied getuig. Sy proefskrif oor satire as digsoort word as “"Die tiende muse"” gepubliseer. Hierdie boek bevat ook ’n bloemlesing van satiriese gedigte in Afrikaans, waaruit sy eie bydrae duidelik blyk, al is daar ook gedigte van onder andere A.G. Visser, N.P. van Wyk Louw, I.D. du Plessis en S.J. Pretorius.

Dorothea van Zyl lewer in 2010 by Versindaba ’n huldeblyk aan hom met sy tagtigste verjaarsdag. In 2015 word hy by die Breytenbach-sentrum in Wellington in die Tuin van Digters gehuldig vir sy letterkundige bydrae.




Cameron, S.M. Literator: http://www.literator.org.za/index.php/literator/article/view/1027



</doc>
<doc id="84066" url="https://af.wikipedia.org/wiki?curid=84066" title="Aviva Pelham">
Aviva Pelham

Aviva Pelham (1948-) is 'n Suid-Afrikaanse sopraan. Sy is op 23 Januarie 1948 in Harare, Zimbabwe gebore. Pelham sing 'n verskeidenheid van musiek, insluitend: operas, musiekblyspele, operette, oratoria en kabarette. Sy het boeke vir blindes op band voorgelees en is by ander welsynswerk, soos die motorneuronsiekte-assosiasie betrokke.

Sy is onder andere bekend vir die opvoering van ""Santa's Story"", wat haar moeder, Santa Pelham se lewensverhaal beskryf. Haar moeder het van Nazi-Duitsland ontvlug en in die proses deur Spanje, Frankryk en uiteindelik na Zimbabwe gereis.




</doc>
<doc id="84067" url="https://af.wikipedia.org/wiki?curid=84067" title="Omar Henry">
Omar Henry

Omar Henry (gebore op 23 Januarie 1952 in Stellenbosch) is 'n voormalige krieketspeler wat in drie toetse en drie Internasionale eendagwedstryde vir Suid-Afrika uitgedraf het. Hy word as die eerste nie-blanke speler in die moderne era beskryf (na Charles Llewellyn in 1912). Hy het ook in Skotland gespeel. Later dien hy op die Suid-Afrikaanse nasionale keurkomitee, waarvan hy ook vir 'n tyd lank die voorsitter was.



</doc>
<doc id="84074" url="https://af.wikipedia.org/wiki?curid=84074" title="Sahelanthropus tchadensis">
Sahelanthropus tchadensis

Sahelanthropus tchadensis is ’n uitgestorwe menslike spesie wat sowat 7 miljoen jaar terugdateer, moontlik na aan die tyd van die splitsing tussen die sjimpansee en die mens. Dit is dus onseker of dit beskou kan word as ’n lid van die Hominini-stam. Min, indien enige, voorbeelde is bekend behalwe die gedeeltelike skedel met die bynaam Toumaï ("hoop van die lewe").

Bestaande fossiele sluit in ’n relatief klein stukkie kopbeen bekend as Toumaï ("hoop van die lewe" in die plaaslike taal Dazaga van Tsjad in Sentraal-Afrika), vyf stukkies kakebeen en ’n paar tande. Die harsingkas is net 320 tot 380 cm groot in vergelyking met die mens s’n van sowat 1 350 .

Die tande, oogbene en gesigstruktuur verskil baie van dié van die mens. Omdat geen bene onder die skedel gevind is nie, is dit onseker of "S. tchadensis" op twee bene geloop het, maar daar word so vermoed omdat die foramen magnum (die groot opening onder die skedel) redelik vorentoe geleë is. Die slyting van sy tande is egter soortgelyk aan dié van ander ape uit die Mioseen. Verder is volgens onlangse inligting dalk die dybeen van ’n hominide langs die kopbeen gevind, maar is dit nooit bekend gemaak nie.

Die fossiele is tussen Julie 2001 en Maart 2002 in die Djoerab-woestyn van Tsjad ontdek deur ’n span van vier onder leiding van Michel Brunet. Die ontdekkers het beweer "S. tchadensis" is die oudste bekende menslike voorouer ná die splitsing van die menslike lyn vanaf dié van die sjimpansee.

"S. tchadensis" kan ’n gemeenskaplike voorouer van die mens en die sjimpansee wees; geen konsensus is nog onder wetenskaplikes bereik nie. Die oorspronklike plasing van die spesie as slegs ’n menslike voorouer sal die prentjie van menslike filogenie heelwat ingewikkelder maak. As Toumaï ’n regstreekse menslike voorouer is, werp sy gesigseienskappe twyfel op die status van "Australopithecus" omdat die dik wenkbroubene na berig word ooreenstem met dié van sommige latere hominiede fossiele (veral "Homo erectus"), terwyl dit verskil van dié van alle "Australopithecus"- en hominiede fossiele asook bestaande mense.

Nog ’n moontlikheid is dat Toumaï verwant is aan mense en sjimpansees, maar nie ’n voorouer van een van die twee is nie. Brigitte Senut en Martin Pickford, die ontdekkers van "Orrorin tugenensis", het voorgestel die eienskappe van "S. tchadensis" stem ooreen met ’n vroulike proto-gorilla. Al is dit waar, sal dit nie afbreuk doen aan die belangrikheid van die vonds nie, want bitter min voorouers van sjimpansees en gorillas is nog in Afrika gevind





</doc>
<doc id="84076" url="https://af.wikipedia.org/wiki?curid=84076" title="Sheer Heart Attack">
Sheer Heart Attack

Sheer Heart Attack is 'n album van Queen wat in 1974 vrygestel is.



</doc>
<doc id="84081" url="https://af.wikipedia.org/wiki?curid=84081" title="Ardipithecus">
Ardipithecus

Ardipithecus is ’n homininae-fossiel. Dit is nog onseker wat die verwantskap is tussen hierdie genus en die menslike voorouers en of dit ’n hominini is of nie. Twee spesies word in geskrifte beskryf: "A. ramidus", wat sowat 4,4 miljoen jaar gelewe het tydens die vroeë Plioseen, en "A. kadabba", wat sowat 5,6 miljoen jaar gelede bestaan het tydens die laat-Mioseen.

"A. ramidus" het sy naam in September 1994 gekry. Die eerste fossiel wat gevind is, se ouderdom word geskat op 4,4 miljoen jaar op grond van sy stratigrafiese posisie tussen twee vulkaniese strata: die Gaala-tufsteenkompleks (GATC) en die Daam Aatu-basalttufsteen (DABT). Die naam "Ardipithecus ramidus" kom hoofsaaklik van die taal Afar, waarin "ardi" "grond/vloer" beteken en "ramid" "oorsprong". Die "pithecus"-deel kom van die Griekse woord vir "aap".

Soos die meeste hominides, maar anders as alle voorheen erkende hominini's, het dit ’n groottoon gehad wat kon vasklou vir boomklim. Dit is nie bevestig hoeveel ander eienskappe van die skelet aangepas is vir loop op twee bene nie. Soos latere hominini's het "Ardipithecus" kleiner oogtande gehad.

In 1992–1993 het ’n navorsingspan onder leiding van Tim White die eerste "A. ramidus"-fossiele in Ethiopië ontdek – ’n kopbeen, onderkaak, tande en armbene. Nog stukke is in 1994 ontdek, wat die totaal te staan gebring het op 45% van die hele geraamte. Die fossiel is aanvanklik beskryf as ’n spesie van "Australopithecus", maar White en sy kollegas het later ’n geskrif gepubliseer waarin hulle die fossiel onder die nuwe genus klassifiseer. Tussen 1999 en 2003 het ’n span onder leiding van Sileshi Semaw bene en tande van nege "A. ramidus"-individue in Ethiopië ontdek. Die fossiele is na skatting tussen 4,35 en 4,45 miljoen jaar oud.

"Ardipithecus ramidus" het ’n klein brein – tussen 300 en 350 cm. Dit is omtrent so groot soos ’n moderne sjimpanseewyfie se brein, maar baie kleiner as dié van Australopithecus-fossiele soos Lucy (~400 tot 550 cm) en rofweg 20% van die grootte van die moderne "Homo sapiens" se brein. Nes dié van sjimpansees, was "A. ramidus" se kakebene meer uitstaande as dié van moderne mense.

"A. ramidus" het later bestaan as die mees onlangse gemeenskaplike voorouer van die mens en die sjimpansee en is dus nie ten volle verteenwoordigend van daardie voorouer nie. Dit verskil egter in sommige opsigte van die moderne sjimpansee. Ná die splitsing tussen die lyne van die mens en die sjimpansee, het albei groot evolusionêre veranderinge ondergaan. Sjimpansees se voete is meer geskik vir boomklim; "A. ramidus" se voete is weer meer geskik vir loop. Laasgenoemde se oogtande is ook kleiner, en die manlike en vroulike lede se oogtande is min of meer ewe groot, wat dui op minder konflik tussen manlike lede, groter binding tussen pare en ’n groter ouerlike verbintenis.

Net tande en stukkies skelet van "Ardipithecus kadabba" is gevind, en die ouderdom word op sowat 5,6 miljoen jaar geraam. Dit is al beskryf as ’n moontlike voorouer van "A. ramidus". Hoewel dit oorspronklik geklassifiseer is as ’n subspesie van "A. ramidus", het die antropoloë Yohannes Haile-Selassie, Gen Suwa en Tim White in 2004 ’n artikel gepubliseer waarin "A. kadabba" tot die vlak van ’n aparte spesie verhef is op grond van nuut ontdekte tande in Ethiopië. Die primitiewe verwering van die tande het bewys dat dit nie dieselfde spesie is nie.




</doc>
<doc id="84083" url="https://af.wikipedia.org/wiki?curid=84083" title="Prekambrium">
Prekambrium

Die Prekambrium is die lang tydperk in die Aarde se geskiedenis voor die huidige Fanerosoïse Eon, en is ’n supereon wat in drie eons ingedeel word: die Hadeïkum, Argeïkum en Proterosoïkum. Dit strek van die ontstaan van die Aarde sowat 4,6 miljard jaar gelede tot die begin van die Kambriese Periode sowat 541 miljoen jaar gelede, toe makroskopiese hardedopdiere vir die eerste keer volop begin word het. 

Die Prekambrium word so genoem omdat dit die Kambrium voorafgaan; laasgenoemde is die eerste geologiese periode van die Fanerosoïkum en is genoem na Kambrië, die klassieke naam van Wallis, waar rotse van hierdie tydperk vir die eerste keer bestudeer is. Die Prekambrium beslaan sowat 88% van geologiese tyd.


</doc>
<doc id="84085" url="https://af.wikipedia.org/wiki?curid=84085" title="Kambrium">
Kambrium

Die Kambrium is die eerste geologiese periode van die Paleosoïese Era, en het geduur van sowat 541 miljoen tot 485,4 miljoen jaar gelede. Dit is opgevolg deur die Ordovisium. Die term is deur Adam Sedgwick gevestig, wat dit na Kambrië gernoem het, die klassieke naam van Wallis, waar rotse uit dié tydperk vir die eerste keer bestudeer is. 
Die Kambrium is uniek in die opsig dat goed herkenbare meersellige fossiele uit dié tydperk op groot skaal gevind is. Bekende voorbeeld is die trilobiete. In die voorafgaande periode, die Ediacarium word min fossiele gevind. Ons begrip van die Kambrium is dus beter as van baie latere periodes.

In die Kambrium het ’n groot verandering ingetree in die lewe op aarde. Voorheen het net klein, eenvoudige en eensellige organismes bestaan. Ingewikkelde, meersellige organismes het geleidelik toegeneem in die miljoene jare net voor die Kambrium, maar dit is eers in laasgenoemde periode dat organismes wat maklik fossiele vorm, algemeen geword het. Die vinnige diversifikasie van lewensvorme in die Kambrium met harde, fossiliseerbare liggaamsdele, bekend as die "Kambriese ontploffing", het die eerste verteenwoordigers van talle filums tot gevolg gehad waaruit moderne groepe spesies ontstaan het soos weekdiere en geleedpotiges. Daar is gedink dat die oorgang van Ediacarium na Kambrium met 'n groot uitwissing gepaard gegaan het omdat die fossiele wat gevind word sterk verskil, maar daaroor stem navorsers nie saam nie. Moontlik is dit net gesigsbedrog.

Terwyl ’n uiteenlopende lewe in die oseane bestaan het, was die land redelik leweloos. Die grootste deel van die kontinente was waarskynlik droog en rotsagtig weens ’n gebrek aan plante. 

Die Federale Geografiese Datakomitee van die VSA gebruik die simbool <Є> om die Kambriese periode voor te stel.


</doc>
<doc id="84086" url="https://af.wikipedia.org/wiki?curid=84086" title="Manasse Tyiseseta">
Manasse Tyiseseta

Manasse Tyiseseta (* 25 April 1850 in Otjimbingwe; † 17 April 1898 in Omaruru) was 'n stamleier van 'n groep Herero's met hulle hoofkwartier in Omaruru.

Manasse Tyiseseta was 'n student in Augustineum in Otjimbingwe. Hy het in 1867 saam met Christian Wilhelm Zeraua na Omaruru (vorige naam: Okonjose) gegaan. Hier was Manasse 'n onderwyser by die skool van 1871 tot 1882. 

Hy is getroud met 'n dogter van Zeraua: Albertina Tjiseseta Zeraua (1851-1951). Hulle het 3 kinders gehad: 

Victor Franke vertel dat gedurende die runderpes-epidemie van 1897 Tyiseseta Manasse nie sy vee wou laat inent nie.

Manasse is op 17 April 1898 aan ingewandskoors oorlede. Sy graf is langs die graf van Christian Wilhelm Zeraua by die ou begraafplaas in Omaruru.

Manasse Tyiseseta was 'n half-broer van Hoof Tjaherani (regeer 1860-1884). Na die dood van Tjaherani of na die dood van Christian Wilhelm Zeraua in 1884 was Tyiseseta Manasse die Herero-leier van Omaruru. Hy het 'n verdrag van beskerming op 3 November 1885 met Heinrich Ernst Göring van die Duitse Ryk aangegaan. Die sendelinge Carl Gotthilf Büttner en Gottlieb Viehe was ook teenwoordig. Manasse met sy stam was vir baie jare onafhanklik van die Duitsers en die hoofleier Samuel Maharero. Hy het handel gedryf met Suid-Afrika en ook wapens en ammunisie bekom. Hy het sy eie gewapende mag gehad.
Samuel Maharero is in Augustus 1891 deur die Duitse owerhede as die opper-Herero-leier erken, ander leiers van die Herero is nie erken nie. Op 26 November bemiddel Theodor Leutwein 'n vergadering tussen Samuel Maharero en Zacharias Zeraua vir 'n ooreenkoms met Manasse Tyiseseta op Omaruru. Daarna het Manasse sy onafhanklike posisie verloor en Omaruru is deur die Duitse militêre mag beset.




</doc>
<doc id="84091" url="https://af.wikipedia.org/wiki?curid=84091" title="Percy Fitzpatrick">
Percy Fitzpatrick

Sir Percy Fitzpatrick (1862 - 1931) was 'n Suid-Afrikaanse skrywer, politikus, mynbou-finansier en pionier in die vrugtebedryf. Hy was die outeur van die klassieke kinderboek, "Jock of the Bushveld" (1907) wat onder andere na Afrikaans vertaal is. As politikus het hy Britse Imperiale belange voor en tydens die Anglo-Boereoorlog verdedig.

James Percy FitzPatrick op 24 Julie 1862 in King William's Town gebore. Hy is die oudste seun van James Coleman FitzPatrick, 'n regter van die Hooggeregshof van die Kaapkolonie, en Jenny FitzGerald. Albei is oorspronklik van Ierland. Twee van James Coleman FitzPatrick se ander seuns is in aksie oorlede - Thomas in die Matabele-opstand en George in die Tweede Vryheidsoorlog (wat aan Britse kant met die "Imperial Light Horse Regiment" geveg het).

FitzPatrick begin sy opleiding by die "Downside School" naby Bath, Somerset in Engeland, en later aan die "St. Aidan's College" op Grahamstown in Suid-Afrika. 

Na sy vader se dood in 1880 verlaat hy die kollege om sy moeder en gesin te ondersteun. Hy werk vir 'n geruime tyd as 'n klerk by Standard Bank in Kaapstad. In 1884 vertrek hy na die goudvelde van die Oos-Transvaal, waar hy as 'n stoorman, assistent-prospekteerder en joernalis werk. Hy werk ook as 'n ruiter wat ossewaens van die voormalige Lourenço Marques na Lydenburg en Barberton verskuif. Later word hy die redakteur van die "Gold Fields News" in Barberton. Sy avonture oor hierdie tyd is in 1907 as "Jock of the Bushveld" gepubliseer.

Hy is op 24 Januarie 1931 op 68 jarige ouderdom in Amanzi in Uitenhage, die Unie van Suid-Afrika oorlede. Die oorsaak van sy dood is onbekend. Hy is by The Lookout begrawe. Die terrein bied 'n pragtige uitsig oor die Sondagsriviervallei.



</doc>
<doc id="84096" url="https://af.wikipedia.org/wiki?curid=84096" title="Soshanguve">
Soshanguve

Soshanguve is 'n dorp in Suid-Afrika, geleë sowat 25 km noord van Pretoria in Gauteng-provinsie. Dit is onder beheer van die Tshwane-metroraad en het ongeveer 403 200 inwoners in 2011 gehad.
Dit is in 1974 gestig op grond wat bestem was om 'n tuislanddorp te word langs Mabopane in Bophuthatswana. Inwoners sou hervestig word van Atteridgeville en Mamelodi, beide in Pretoria. Dit het later deel van die Stad Tshwane Metropolitaanse Munisipaliteit geword.

Die naam Soshanguve is 'n afkorting vir Sotho, Shangaan , Nguni , Venda , synde die tale wat in hierdie dorp gepraat word.

Aanvanklik was Soshanguve bekend as Mabopane-Oos voor die tuisland Bophuthatswana 'n onafhanklike staat geword het in Desember 1977. sedertdien het Mabopane-Wes bekend gestaan as Mabopane en dit het onder beheer van Bophuthatswana tuisland geval, terwyl Mabopane-Oos bekend was as Soshanguve wat onder die Transvaal-administrasie geresorteer het.

Soshanguve was die toneel van uitgebreide onluste wat verband gehou het met swak dienslewering in Januarie 2006. Dit was ook die tuiste van Smangaliso Mkhatshwa, die katolieke priester, wat verban is uit Transkei deur die apartheidregering totdat hy later 'n lid van die eerste post-apartheid parlement geword het in 1994 en later ook burgemeester van Tshwane. Ander bekende anti-apartheidaktiviste was Mpho Walter Molema, Thabo Makola, Tamati Matlala en Steven Makena, wat dood is tydens die 1985-1986 onlustydperk, waarna 'n noodtoestand verklaar is deur die apartheidsregering onder PW Botha.



</doc>
<doc id="84097" url="https://af.wikipedia.org/wiki?curid=84097" title="Ordovisium">
Ordovisium

Die Ordovisium is a geologiese periode, die tweede van ses van die Paleosoïese tydvak. Dit strek van 485,4 tot 443,4 miljoen jaar gelede en val tussen die Kambrium en die Siluur. Die Ordovisium is genoem na ’n Keltiese stam en is in 1879 deur Charles Lapworth gedefinieer nadat volgelinge van Adam Sedgwick en Roderick Murchison dieselfde rotse in onderskeidelik die Kambrium en die Siluuur geplaas het. Lapworth het besef die fossiele in die strata verskil van albei periodes, en het hulle toe in ’n aparte periode geplaas. Die periode is in 1960 amptelik aanvaar deur die Internasionale Geologiese Kongres.

Lewende organisme het in dié periode bly floreer nes in die Kambrium, hoewel die einde van die periode gekenmerk word deur ’n groot massauitwissing. Ongewerweldes, soos weekdiere en geleedpotiges, het die oseane oorheers. Visse, die wêreld se eerste ware gewerweldes, het bly ontwikkel en dié met kake het dalk laat in dié periode hul verskyning gemaak. Die lewe op land was egter steeds onderontwikkel.




</doc>
<doc id="84099" url="https://af.wikipedia.org/wiki?curid=84099" title="Siluur">
Siluur

Die Siluur is ’n geologiese periode wat gestrek het van die einde van die Ordovisium sowat 443,4 miljoen jaar gelede tot die begin van die Devoon sowat 419,2 miljoen jaar gelede. 

Soos met die ander geologiese periodes is die rotsbodems wat die periode se begin en einde bepaal, goed geïdentifiseer, maar die presiese datums kan met miljoene jare verskil. Die begin van die periode het gevolg op die Ordovisium-Siluur-uitwissing sowat 443 miljoen jaar gelede toe 60% van die seelewe uitgewis is. 

’n Belangrike mylpaal in die Siluur was die verskyning van visse met kake en grate. Lewe op land het ook toegeneem: mosagtige, vaatryke plante langs mere, strome en aan die kus, asook klein geleedpotiges op die droë grond. Die lewe op land sou egter eers in die Devoon noemenswaardig uitbrei.



</doc>
<doc id="84103" url="https://af.wikipedia.org/wiki?curid=84103" title="Devoon">
Devoon

Die Devoon is ’n geologiese periode van die Paleosoïese Era wat strek van die einde van die Siluur sowat 419,2 miljoen jaar gelede tot die begin van die Karboon sowat 358,9 miljoen jaar gelede. Dit is genoem na Devon, Engeland, waar rotse uit dié periode die eerste keer bestudeer is. Dit is ook ’n chronostratigrafiese sisteem van die Paleosoïese erateem.

In die Devoon het die lewe op land vir die eerste keer ’n noemenswaardige diversifikasie beleef. Vaatryke plante wat spore vrystel, het oor die droë land begin versprei en uitgebreide woude gevorm wat die kontinente bedek het. Teen die middel van die Devoon het verskeie groepe plante blare en wortels ontwikkel en teen die einde van die periode het die eerste saaddraende plante hul verskyning gemaak. Visse het ook in ’n groot mate gediversifiseer, in so ’n mate dat die Devoon dikwels die "era van die vis" genoem word. 

Die voorouers van alle vierpotige gewerweldes het aangepas om op land te loop; hul sterk bors- en bekkenvinne het geleidelik in pote ontwikkel. In die oseane het primitiewe haaie toegeneem. Die eerste weekdiere met skulpe het verskyn. Die Laat-Devoon-uitwissing het die seelewe grootliks beïnvloed en verskeie spesies is heeltemal uitgewis.

Die paleogeografie is oorheers deur die superkontinent Gondwana in die suide, die kontinent Siberië in die noorde en die vroeë vorming van die klein kontinent Euramerika tussen-in.

Gedurende die Devoon het 'n groep visse, die "Choanichityes", staande poele vars water bewoon. Hierdie visse het behalwe kiewe ook nog longe gehad om vir die periodieke gebrek aan suurstof in die water te vergoed. Hulle kon dus suurstof uit die lug kry deur na die opeervlak te kom. 

Hierdie groep visse het aan die landwerweldiere oorsprong gegee, maar vier geslagte het bly voortbestaan. Die selekantide ("Latimeria chalumnae") is seker die beroemdste lewende fossiel. Die eerste voorbeeld van hierdie vis is in 1938 naby die mond van die Chalumna-rivier by Oos-Londen gevang. Mev. M. Courtanay-Latimer van die Oos-Londense Museum, na wie die vis genoem is, het die beroemde viskundige prof. dr. J. L. B. Smith daarvan in kennis gestel. Prof. Smith het besef dat die vis ver van sy tuiste gevang is, en het van die seestrome afgelei dat sy eintlike tuiste die Mosambiekkanaal moet wees. 




</doc>
<doc id="84104" url="https://af.wikipedia.org/wiki?curid=84104" title="Karboon">
Karboon

Die Karboon is ’n geologiese periode van die Paleosoïese Era wat strek van die einde van die Devoon sowat 358,9 miljoen jaar gelede tot die begin van die Perm sowat 298,9 miljoen jaar gelede. Die naam kom van die Latynse woord "carbo" (steenkool) en is in 1822 deur die geoloë William Conybeare en William Phillips geskep. Dit verwys na die feit dat steenkool wêreldwyd in dié periode gevorm is. Die Karboon word dikwels in Amerika verder ingedeel in die vroeër Mississippium- en die latere Pennsylvanium-periode. Die Karboon is ook ’n chronostratigrafiese sisteem van die Paleosoïese erateem.

Lewe op land was goed gevestig teen die aanbreek van die Karboon. Amfibieë was hier die oorheersende gewerweldes. Een van dié takke sou eindelik ontwikkel in reptiele, die eerste ten volle landgewerweldes. Geleedpotiges was ook algemeen en baie was groter as dié van vandag. Groot woude het die land bedek en sou later die steenkoolbodems vorm wat kenmerkend van die Karboon was. ’n Klein uitwissing, die Karboon-reënwoud-instorting, het in die middel van die periode plaasgevind weens ’n verandering in klimaat. 

In die laaste deel van die periode was daar ysvorming, lae seevlakke en bergvorming terwyl die kontinente gebots het om die superkontinent Pangaea te vorm.



</doc>
<doc id="84107" url="https://af.wikipedia.org/wiki?curid=84107" title="Perm (geologie)">
Perm (geologie)

Die Perm is die laaste geologiese periode van die Paleosoïese Era en strek van die einde van die Karboon sowat 298,9 miljoen jaar gelede tot die begin van die eerste periode van die Mesosoïese Era, die Trias, sowat 252,2 miljoen jaar gelede. Dit het in 1841 sy naam gekry van die geoloog sir Roderick Murchison en is genoem na die antieke koninkryk Permië. Dit is ook die laaste chronostratigrafiese sisteem van die Paleosoïese erateem.

In die Perm het die vroeë Amniota verdeel in die voorouers van die soogdiere, waterskilpaaie, Lepidosauria en Archosauria. Daar was in dié tyd ’n enkele kontinent, Pangaea, wat omring was deur die oseaan Panthalassa. Die uitgebreide reënwoude van die Karboon het verdwyn en groot, droë woestyne het ontstaan in die middelste dele van die kontinent. Reptiele, wat beter kon aanpas by die droë toestande, het begin oorheers in die plek van hul amfibiese voorouers. 

Die Perm en die Paleosoïkum het geëindig met die Perm-Trias-uitwissing, die grootste massa-uitwissing in die Aarde se geskiedenis. Byna 90% van die seespesies en 70% van die landspesies is uitgewis. Die Aarde sou eers weer ’n ruk ná die begin van die Trias van dié katastrofe herstel.



</doc>
<doc id="84110" url="https://af.wikipedia.org/wiki?curid=84110" title="Trias">
Trias

Die Trias is die eerste geologiese periode van die Mesosoïese Era en strek van die einde van die laaste periode van die Paleosoïese Era, die Perm, sowat 250 miljoen jaar gelede tot die begin van die Jura sowat 200 miljoen jaar gelede. Dit is ook die eerste chronostratigrafiese sisteem van die Mesosoïese erateem.

Beide die begin en einde van dié periode word gekenmerk deur groot uitwissings. Die Trias is in 1834 so genoem deur Friedrich von Alberti, na aanleiding van die drie duidelik onderskeibare rotslae wat dwarsdeur Duitsland en Noordwes-Europa voorkom – rooi sandsteen, kalksteen en moddersteen, wat die "Trias" genoem word.

Die Trias het begin net ná die Perm-Trias-uitwissing, wat die Aarde se biosfeer uitgeput gelaat het; dit sou tot omtrent die helfte van die periode duur om die vorige diversiteit te herstel. Therapsida en Archosauria was die twee belangrikste gewerweldes in dié tyd. ’n Subgroep van die Archosauria, die dinosourusse, het in die Laat Trias vir die eerste keer hul verskyning gemaak, maar het nie oorheers tot die daaropvolgende Jurassiese Periode nie. Die eerste ware soogdiere, ’n subgroep van die Therapsida, het ook in dié periode ontwikkel, asook die eerste vlieënde gewerweldes, die pterosourusse, wat nes die dinosourusse ’n subgroep van die Archosauria was. Die groot kontinent Pangaea het tot in die middel van die Trias bestaan, waarna dit in twee landmassas verdeel het, Laurasië in die noorde en Gondwana in die suide. 

Die klimaat in die Trias was hoofsaaklik warm en droog, met woestyne oor ’n groot deel van Pangaea. Die klimaat het egter vogtiger geraak namate Pangaea uiteengedryf het. Die einde van die periode word weer eens gekenmerk deur ’n groot katastrofe, die Trias-Jura-uitwissing, waarin baie groepe uitgewis is. Hierna kon die dinosourusse die Jura-periode oorheers.



</doc>
<doc id="84111" url="https://af.wikipedia.org/wiki?curid=84111" title="Jura">
Jura

Die Jura is ’n geologiese periode van die Mesosoïese Era en strek van die einde van die Trias sowat 201,3 miljoen jaar gelede tot die begin van die Kryt sowat 145 miljoen jaar gelede. Die Jura is ook ’n chronostratigrafiese sisteem van die Mesosoïese erateem.

Die Jura is die middelste periode van die Mesosoïkum, ook bekend as die era van die reptiele. Die periode het begin kort ná die Trias-Jura-uitwissing. Nog twee groot uitwissings het voorgekom in die Jura, maar nie een word gereken onder die "Groot Vyf"-massauitwissings nie. Die Jura is genoem na die Jura-gebergte in die Europese Alpe, waar kalksteen-strata uit die periode die eerste keer ontdek is.

Teen die begin van die Jura het die superkontinent Pangaea uitmekaar begin dryf en twee landmassas, Laurasië in die noorde en Gondwana in die suide gevorm. Dit het die kuslyn verleng en die kontinentale klimaat verander van droog tot vogtig, en baie van die woestyne van die Trias is vervang deur reënwoude. 

Op die land het die dierelewe verander van die Trias se oorheersende Dinosauromorpha en Crocodylomorpha tot een wat slegs deur dinosourusse oorheers is. Die eerste voëls het ook in die Jura hul verskyning gemaak nadat hulle uit ’n tak van die Theropoda ontwikkel het. Ander belangrike gebeurtenisse sluit in die verskyning van die eerste akkedisse en die evolusie van soogdiere. In die oseane het seereptiele voorgekom soos Ichthyosauria en Plesiosauria, terwyl Pterosauria die oorheersende vlieënde gewerweldes was. 

Die plantegroei het meestal uit konifers bestaan.



</doc>
<doc id="84114" url="https://af.wikipedia.org/wiki?curid=84114" title="Breytie Breytenbach">
Breytie Breytenbach

Dr. Breytie Breytenbach (1904–1984) was 'n leidende figuur van die Suid-Afrikaanse en Afrikaanse teater in die vyftigerjare. Hy was die eerste voorsitter van die Nasionale Teaterorganisasie (NTO), die eerste hoofdirekteur van Truk en 'n erelid van die Nasionale Afrikaanse Letterkunde-museum en Navorsingsentrum (NALN). Hy het talle toekennings en eerbewyse ontvang, onder andere 'n eredoktorsgraad in Regte van die Universiteit van die Witwatersrand (in 1980).

Petrus Philippus Benjamin Breytenbach is op 24 Januarie 1904 op Wepener in die Vrystaat gebore. Hy gaan skool op Rouxville en Elliot en matrikuleer dan in Bethlehem, waarna hy hom deur privaat studie in Bloemfontein as onderwyser in handelsvakke bekwaam.

In 1926 verhuis hy na Krugersdorp, waar hy sy eie skool begin en in 1927 onderwyser en in 1929 hoof word van die Krugersdorp Tegniese Kollege. Hy beklee hierdie pos tot met sy bedanking in 1951.

Sy belangrikste impak maak hy egter op die gebied van die toneel. Die opvoerings van Danie Smal en amateurproduksies wat hy in Bloemfontein sien prikkel sy belangstelling in die drama. Hy is dan ’n stigterslid van die Krugersdorp Munisipale Vereniging vir Drama en Opera en voorsitter van hierdie liggaam in die periode 1933–1952. Opvoerings waarin hy optree sluit in "A Mystery" (1929), "Borrowed Plumes" (1929), Gilbert en Sullivan se  "Trial by Jury" (1929), George Bernard Shaw se "The Apple Cart" (1930) en Oscar Wilde se "Lady Windermere's Fan" (1930). Hy is ook regisseur en tree op in verskeie Afrikaanse dramas soos "Koppigheid" (W.J. Viljoen, 1930), "Elkeen sy eie" (P.W.S. Schumann, 1931), "Die stoplap" (Walter Spiethoff, 1932) en "In die dae van Jan van Riebeeck" (Sanni Metelerkamp, 1932).

Hy het ’n leidende aandeel in die eerste toneelskryfwedstryd wat in 1931 geloods is en in 1946 doen hy proefnemings met Kindertoneel. Met die stigting van die tweetalige Federasie van Amateurtoneelverenigings in Suidelike Afrika (FATSA) in 1938 is hy stigterslid en president tot 1952. Hy is lid van ’n deputasie wat in 1942 ’n memorandum aan die Administrateur van Transvaal voorlê met die versoek om ’n staatsondersteunde toneelorganisasie op die been te bring en is dan in 1946 lid van die Nasionale Adviserende Raad vir die Opvoeding van Volwassenes, welke raad die belangrike rol van die toneel in die opvoeding van volwassenes beklemtoon. Teen die einde van 1947word die Nasionale Toneelorganisasie (NTO) gestig en word hy eers as voorsitter tot 1952 en daarna as voltydse direkteur van die NTO aangestel. Met die stigting van die streekrade word hy vanaf 1962 eerste direkteur van die Transvaalse Raad vir die Uitvoerende Kunste (TRUK).

Na sy aftrede in Februarie 1967 is hy onder meer ere-kurator van die Sentrum vir S.A. Teater van die Raad vir Geesteswetenskaplike Navorsing en adviseur vir die Pretoria Theatre Organisation, ’n organisasie wat poog om inheemse swart teater in Suid-Afrika te bevorder. Hy is in 1969 medestigter en eerste vise-president van die South African Institute for Theatre Technology (SAITT), kurator van die Nasionale Dokumentasiesentrum vir Uitvoerende Kunste by die Raad vir Geesteswetenskaplike Navorsing (1971–1972) en voorsitter van die Raad van Direkteure van die Theatre Residential Clubs (1981–1984). Hy dien ook in die raad van direkteure van Dalro, die Markteater Trust en die Nasionale Afrikaanse Letterkundige Museum en Navorsingsentrum (NALN). In die gemeenskapslewe hou hy verskeie posisies in opvoedkundige en maatskaplike werk en is ’n aktiewe lid van die Rotariër-beweging. Nadat hy met die aktrise E. Tiffin getroud was, trou hy in 1968 met Doris Lancaster, oorspronklik van Engeland, wat vir lank sy sekretaresse was by die NTO.

Hy is op 2 Maart 1984 op 80 jarige ouderdom in die H.F. Verwoerdhospitaal in Pretoria oorlede nadat hy homself lewenslank vir die bevordering van Suid-Afrikaanse teater beywer het.

Saam met Temple Hauptfleisch stel hy die versamelbundel "Die kleiner kosmos" saam, waarin dramas van Uys Krige, Pirow Bekker, Temple Hauptfleisch en Hennie Aucamp opgeneem word.

Die Suid-Afrikaanse Akademie vir Wetenskap en Kuns ken in 1951 ’n Erepenning aan hom toe vir sy rol in die uitbouing van die Afrikaanse toneel. Die Breytenbach-teater in Pretoria word in 1967 na hom vernoem. In 1980 ken die Universiteit van die Witwatersrand ’n eredoktorsgraad in die Regte aan hom toe in erkenning vir sy bydrae tot toneeladministrasie in Suid-Afrika. In 1984 word die huldigingsbundel "Die Breytie-boek", onder redaksie van Temple Hauptfleisch, aan hom opgedra en in dieselfde jaar verskyn A "brief summary of the life and achievements of dr. P.P.B. Breytenbach", wat deur sy vrou saamgestel is.





</doc>
<doc id="84115" url="https://af.wikipedia.org/wiki?curid=84115" title="Kryt (geologie)">
Kryt (geologie)

Die Kryt is die derde en laaste geologiese periode van die Mesosoïese Era en strek van die einde van die Jura sowat 145 miljoen jaar gelede tot die begin van die Paleogeen, die eerste periode van die Kainosoïese Era, sowat 66 miljoen jaar gelede. Die naam kom van die Duitse woord "Kreide". Dit strek oor 79 miljoen jaar en is die langste periode van die Fanerosoïese Eon. Die Kryt is ook ’n chronostratigrafiese sisteem van die Mesosoïese erateem.

Die Kryt was ’n periode met ’n relatief warm klimaat, wat gelei het tot hoë oseaanvlakke en talle vlak binnelandse seë. Hierdie oseane en seë is bewoon deur seereptiele, ammoniete en rudiste, terwyl dinosourusse steeds op land oorheers het. Terselfdertyd het nuwe soorte soogdiere en voëls ontstaan, sowel as blomplante. Die Kryt het geëindig met ’n groot katastrofe, die Kryt-Paleogeen-uitwissing, waarin baie groepe, insluitende nie-vlieënde dinosourusse, pterosourusse en groot seereptiele, uitgewis is. Die einde van die Kryt word gekenmerk deur die K–Pg-grens, wat verbind word met die massauitwissing tussen die Mesosoïese en die Kainosoïese Era.

Die Kryt is in 1822 die eerste keer as ’n aparte periode geïdentifiseer deur die Belgiese geoloog Jean d'Omalius d'Halloy en is genoem na die groot kalkbodems wat gevorm is uit die skulpe van see-ongewerweldes wat in Wes-Europa gevind word. 



</doc>
<doc id="84117" url="https://af.wikipedia.org/wiki?curid=84117" title="Postuum">
Postuum

Postuum (Latyn: "postumus") beteken ""na die dood"", ""na iemand se dood"". Die woord word meestal gebruik om die werk van 'n skrywer, wat na sy dood gepubliseer is, te beskryf. Dit kan ook gebruik word om 'n eer wat iemand na sy dood te beurt val te beskryf.

Postuum is afgelei van die Latynse woord "postumus", oortreffende trap van "post" ("na"), wat onder meer "seun gebore na die dood van die vader" beteken.



</doc>
<doc id="84118" url="https://af.wikipedia.org/wiki?curid=84118" title="Paleogeen">
Paleogeen

Die Paleogeen is die eerste geologiese periode van die Kainosoïese Era en strek van die einde van die laaste periode van die Mesosoïese Era, die Kryt, sowat 66 miljoen jaar gelede tot die begin van die Neogeen sowat 23,03 miljoen jaar gelede. Dit word veral gekenmerk deur die feit dat soogdiere ontwikkel het van relatief klein, eenvoudige vorme in groot, uiteenlopende diere ná die Kryt-Paleogeen-uitwissing wat ’n einde aan die vorige Krytperiode gebring het. 

Dié periode bestaan uit drie epogs: die Paleoseen, Eoseen en Oligoseen. Die einde van die Poleoseen (55,5/54,8 miljoen jaar) word gekenmerk deur een van die belangrikste tydperke van verandering tydens die Kainosoïkum wat oseaan- en atmosferiese sirkulasie ontwrig en gelei het tot die uitwissing van talle seediere en ’n verandering in soogdiere. 

Die klimaat op aarde het tydens die Paleogeen verander van warm en vogtig tot kouer en droër. Dié neiging duur vandag nog voort, hoewel dit van tyd tot tyd afgewissel word met warmer tydperke. Dit is gedeeltelik veroorsaak deur die Antarktiese Ringoseaan (Engels: "Antarctic Circumpolar Current"), ’n seestroom in die Suidelike Yssee wat ooswaarts om Antarktika loop en seewater se temperatuur laat daal het.

Die kontinente het in die Paleogeen al hoe nader aan hul huidige posisies geskuif. Indië het teen Asië gebots en die Himalaja gevorm. Die Atlantiese Oseaan het jaarliks met ’n paar sentimeter wyer geword. Afrika het noord beweeg tot teen Europa, terwyl Suid-Amerika nader aan Noord-Amerika geskuif het. Australië het geskei geraak van Antarktika en in Suidoos-Asië se rigting beweeg. 

Soogdiere het ’n groot diversifikasie ondergaan. Ná die Kryt-Paleogeen-uitwissing wat gelei het tot die uitsterwing van nie-vlieënde dinosourusse, het hulle ontwikkel in die meeste van die moderne soogdiere van vandag. Sommige het in groot diere ontwikkel wat die land oorheers het, terwyl ander aangepas het by see- en lugomgewings. Sommige soogdiere het hulle gewend tot ’n lewe in bome en die primate geword waarvan die mens afstam. Voëls het ook toegeneem ná die uitwissing van die pterosourusse. 

Nadat die aarde afgekoel het, was tropiese plante minder en beperk tot streke naby die ewenaar. Bladwisselende plante het algemener geraak en kon die seisoenale klimaat wat nou oor die wêreld heen geheers het, beter oorleef. Een van die grootste gebeurtenisse in die plantlewe in dié tyd was die ontwikkeling van die eerste grasspesies. Hulle het uitgebrei en nuwe ekologiese omgewings geskep wat vandag as savannes en prêries bekend is. Dié graslande het baie van die woude vervang omdat hulle beter kon oorleef in die droër klimaat wat tipies was van baie streke in dié tyd.



</doc>
<doc id="84120" url="https://af.wikipedia.org/wiki?curid=84120" title="Neogeen">
Neogeen

Die Neogeen is die tweede geologiese periode van die Kainosoïese Era en strek van die einde van die Paleogeen sowat 23 miljoen jaar gelede tot die begin van die Kwartêr sowat 2,588 miljoen jaar gelede. Dié periode bestaan uit twee epogs: die Mioseen en die Plioseen.

Die Neogeen strek oor sowat 20 miljoen jaar. In dié periode het soogdiere en voëls verder ontwikkel in baie van die moderne vorme, terwyl ander groepe diere relatief onveranderd gebly het. Die vroeë Hominidae, die voorouers van die mens, het in Afrika sy verskyning gemaak. Van die kontinente het verder geskuif – die belangrikste is Suid-Amerika wat laat in die Plioseen tot teen Noord-Amerika geskuif het. Dit het die warm seestrome van die Stille na die Atlantiese Oseaan afgesny. Die aarde se klimaat het aansienlik afgekoel tydens die Neogeen, en dit het gelei tot ’n reeks ysvormings in die daaropvolgende Kwartêr.

Die kontinente was in die Neogeen baie na aan hul huidige posisie. Seevlakke het gedaal en landbrûe het gevorm tussen Afrika en Eurasië en tussen Eurasië en Noord-Amerika.

Die seisoene het ontstaan en die klimaat het steeds kouer en droër geword. Die ys op die pole het dikker geword en teen die einde van die periode het die eerste van ’n reeks ysvormings van die huidige Ystydperk begin.

Die see- en landlewe was teen dié tyd redelik modern. Soogdiere en voëls het steeds die dierelewe buite die see oorheers en het talle vorme aangeneem namate hulle by verskeie habitats aangepas het. Die eerste Hominidae, die voorouers van die mens, het in Afrika ontstaan en na Eurasië versprei.

Meer grassoorte het ontstaan en plantetende soogdiere, soos perde, bokke en bisons, het saam daarmee ontwikkel.



</doc>
<doc id="84128" url="https://af.wikipedia.org/wiki?curid=84128" title="Fanerosoïkum">
Fanerosoïkum

Die Fanerosoïkum of Fanerosoïese Eon is die huidige geologiese eon, die een waarin die dierelewe volop is. Dit strek oor sowat 542 miljoen jaar, vanaf die tyd dat uiteenlopende hardedopdiere hul verskyning gemaak het. Die naam is afgelei van die Antieke Griekse woorde φανερός en ζωή, wat beteken "sigbare lewe", omdat eens geglo is dat lewe begin het in die Kambrium, die eerste geologiese periode van hierdie eon. Die tyd voor die Fanerosoïkum word die Prekambrium genoem.

Die Fanerosoïkum word gekenmerk deur die vinnige ontstaan van verskeie diere-filums, die evolusie van dié filums in uiteenlopende vorme, die ontwikkeling van komplekse plante, die evolusie van visse en die ontstaan van insekte en vierpotiges. In dié tyd het plaattektoniek veroorsaak dat die kontinente beweeg en een landmassa, Pangaea, gevorm het wat weer uiteengedryf en die huidige kontinente gevorm het.

Die Fanerosoïkum word verdeel in drie eras: die Paleosoïkum, Mesosoïkum en Kainosoïkum. 


</doc>
<doc id="84129" url="https://af.wikipedia.org/wiki?curid=84129" title="Paleosoïkum">
Paleosoïkum

Die Paleosoïkum of Paleosoïese Era is die eerste van die drie geologiese eras van die Fanerosoïkum-eon en strek van sowat 541 miljoen tot 252,2 miljoen jaar gelede. Dit is die langste van die Fanerosoïese eras en word onderverdeel in ses periodes: die Kambrium, Ordovisium, Siluur, Devoon, Karboon en Perm. Die woord Paleosoïkum is afgelei van die Griekse παλαιός ("palaios") en ζωή ("zoe"), wat "antieke lewe" beteken. 

Die Paleosoïkum was ’n tyd van drastiese geologiese, evolusionêre en klimaatsveranderinge. In die Kambrium het die vinnigste en mees wydverspreide diversifikasie van lewe op aarde plaasgevind. Dit is bekend as die Kambriese Ontploffing en die meeste moderne filums het in dié tyd ontstaan. Visse, geleedpotiges, amfibieë en reptiele het almal in die Paleosoïkum ontstaan. Die lewe het in die oseaan begin, maar eindelik oorgespoel tot op die land. Groot woude met primitiewe plante het die kontinente bedek en baie van hulle het die steenkoolneerslae van Europa en die oostelike Noord-Amerika gevorm. Teen die einde van die era het groot, gesofistikeerde reptiele die Aarde oorheers en die eerste moderne plante (konifers) het verskyn.

Die era het geëindig met die grootste massauitwissing in die Aarde se bestaan, die Perm-Trias-uitwissing. Die uitwerking van dié katastrofe was so vernietigend dat dit die lewe op land 30 miljoen jaar geneem het om te herstel. 



</doc>
<doc id="84139" url="https://af.wikipedia.org/wiki?curid=84139" title="Kainosoïkum">
Kainosoïkum

Die Kainosoïkum of Kainosoïese Era (ook die Senosoïkum genoem) is die derde en huidige van die drie geologiese eras van die Fanerosoïese Eon en strek van sowat 66 miljoen jaar gelede tot die hede. Dit is ook bekend as die "era van die soogdier" omdat die uitsterwing van ander diersoorte die ontwikkeling van soogdiere tot gevolg gehad het. Die naam is afgelei van die Griekse καινός ("kainos", "nuwe") en ζωή ("zoe", "lewe") en beteken dus "nuwe lewe". 

Die Kainosoïkum kan in drie periodes ingedeel word: die Paleogeen, Neogeen en Kwartêr. Dié word weer onderverdeel in sewe epogs: die Paleoseen, Eoseen, Oligoseen, Mioseen, Plioseen, Pleistoseen en Holoseen. 

Vroeg in die Kainosoïkum is die planeet oorheers deur relatief klein diere, soos klein soogdiere, voëls, reptiele en amfibieë. Uit ’n geologiese oogpunt het dit nie lank geduur voor die soogdiere en voëls uitgebrei het nie in die afwesigheid van die groot reptiele wat die land in die Mesosoïkum oorheers het. Sommige voëls het groter geword as die gemiddelde mens en was groot roofvoëls. Soogdiere het in feitlik alle habitats voorgekom, in die see en op land, en van hulle het ook baie groot geword – veel groter as die meeste moderne soogdiere. 

Die Aarde se klimaat het droër en koeler geword en dit het uitgeloop op die ysvorming van die Pleistoseen-epog. Die kontinente het ook hul huidige vorms aangeneem en in hul huidige posisies ingeskuif.



</doc>
<doc id="84142" url="https://af.wikipedia.org/wiki?curid=84142" title="Hadeïkum">
Hadeïkum

Die Hadeïkum of Hadeïese Eon is die eerste geologiese eon in die Aarde se bestaan. Dit het sowat 4,54 miljard jaar gelede begin met die vorming van die Aarde en sowat 4 miljard jaar gelede geëindig met die begin van die Argeïkum. Die naam kom van Hades, die antieke Griekse god van die onderwêreld na aanleiding van die hel-agtige toestande op die Aarde in dié tyd: die planeet het pas gevorm en was nog baie warm en wys dikwels vulkaniese uitbarstings, ’n gedeeltelik gesmelte oppervlak en gereelde botsings met ander liggame in die Sonnestelsel.

Langlewende radio-aktiewe oerisotope soos uraan-235 of kalium-40 was nog in groter konsentrasies aanwesig en het 4 keer meer hitte vrygestel as vandag. Hierdeur het gesteentes wat volop U, Th of K bevat het nie kon stol nie en hulle het vloeibaar gebly. Die kors het veral basalte bevat wat arm aan hierdie elemente was. Wat nou as uitgestorwe oerisotope beskou word soos Hf het in die vroeë tyd nog 'n natuurlike voorkoms gehad en ook bygedra tot die radioaktiwiteit en die ontwikkeling van hitte wat dit veroorsaak. Omdat hulle dogternukliede ander chemiese eienskape besit -hulle behoort mos tot 'n ander element- kan hulle later geskei raak. Dit lewer 'n tegniek wat byvoorbeeld die differensiasie van hemelliggame in 'n kern en 'n kors kan dateer.

Ouer geskrifte verwys dikwels na dié eon bloot as die "Pre-Argeïkum", maar in nuwer literatuur word die vroeë tyd van ons planeet en sy sonnestelsel in baie meer besonderhede beskrewe. Daar is nouliks gesteentes wat uit die Hadeïkum dateer. Van die oudste gesteentes (die Acasta gneisskompleks van Kanada) strek van 4,2 tot 3,6 miljard jaar gelede. Dit word soms as die begin van die Argeïkum beskou, maar die denkbeelde is volop in ontwikkeling. Die skaarste van gesteentes maak die Hadeïkum 'n tydperk wat moeilik is om te bestudeer. Die meeste inligting oor die Hadeïkum stam van die studie van elementverhoudings en isotoopverhoudings van gesteentes van die Aarde, die Maan en veral van meteoriete. 

Goldblatt et al verdeel die vroeë tyd in twee eons, die Chaotium en die eintlike Hadeïkum. Die eerste eon word in twee eras verdeel en die tweede in drie. Elke era word in twee periodes ingedeel. Hierdie artikel sal hulle indeling gebruik, hoewel hieroor seker geen eenstemmigheid is nie.
Die kennis oor die vroeë geskiedenis van die sonnestelsel en die Aarde is vandag (2018) nog volop in ontwikkeling en die volgende tydlyn kan seker nog gewysig word.

Die Goldblatt-indeling noem hierdie vroegste era van die Chaotium die Eochaotium en verdeel dit in:

Nefelium verwys na "newel", terwyl Erebieum na Erebus, die duisternis, vernoem is.

Die sogenaamde GEMS wat die Aarde ook vandag steeds bereik en wat deur vliegtuie op groot hoogte gevang kan word, voor hulle in die atmosfeer verbrand, is dalk "prenefelies": 'n res van die oorspronklike reusewolk.

In die buitenste gebiede van die sonnestelsel word komete gevorm wat min beïnvloed word deur die son ook toe sy kernfusie begin het.

Hiboniet wat as kalsium-aluminiumryke insluitsels (CAI's) in CM2-chondriete gevind word het isotoopverhoudings wat baie afwyk maar in teenstelling tot CAI's in die CV-condriete het dit nouliks reste van die uitgestorwe oerisotoop Al. Daar was waarskynlik 'n varse stroom van Al wat die newel bereik het tussen die vorming van die twee materiale. 


Die volgende Goldblatt-era word die Neochaotium genoem. Sy twee eras is:


Die geboorte van die sonnestelsel word op 4,567 miljard jaar gelede beraam. (Amelin et al. 2002) Dit bestaan aanvanklik net uit 'n protoplanetêre newel wat om 'n nuutgevormde ster in sy middel wentel, wat die Son sal word.


In die eerste paar miljoen jaar word chondriete gevorm, wat soms vandag steeds as meteoriete die Aarde kan bereik. Hulle vorming vind as 'n proses van kondensasie van elemente, groei en klontering van stofdeeltjies plaas. Die datering van hierdie gebeurtenisse berus hoofsaaklik op Pb/Pb-datering van meteoriete. en veral hulle kalsium-aluminiumryke insluitsels.

Deur die straling van die son verloor die binneste gebiede van die sonnestelsel 'n deel van sy vlugtige komponente. Sommige chondriete ( CI, CM en CR) bevat nog water, maar ander tipes is droër.

Die hibonietkristalle wat in CM2-chondriete gevind word en wat waarskynlik nog uit vroeër tye stam, bevat ook edelgasse soos neon en die Ne/Ne-isotoopverhouding wys dat die kosmiese straling van die vroeë son energetieser gewees het as wat dit nou is. 

Later begin hierdie chondriete onder invloed van die swaartekrag saam te klonteer tot planetesimale. In hierdie groter liggame vind "differensiasie" plaas. In hierdie proses vorm hulle 'n silikaatryke kors (BSE; Bulk Silicate Earth) ryk aan Mg, Ca, Al, Si en 'n kern wat ryk aan metale soos Fe en Ni is.

Die siderofiele elemente (Os, Ir, Ru, Rh, Pt, Pd, Au, Re) wat gewoonlik met HSE (Highly Siderophile Elements) aangedui word en die chalkofiele elemente (SCE; Strongly Chalcofile Elements) (S, Se, Te) word hoofsaaklik in die kern opgeneem.

Van die meteoriete wat vandag die Aarde bereik het hierdie differensiasie ondergaan, soos die achondriete. Hulle lewer dikwels inligting oor later gebeurtenisse in die sonnestelsel as die 'primitiewe' chondriete. 
Kieselhoudende achondriete soos Northwes Africa (NWA) 11119 is nogtans baie oud (4,565 Ga) en wys dat vulkanisme reeds vroeg in die ontwikkeling van die sonnstelsel 'n rol gespeel het. Die hitte wat deur uitsgestorwe isotope soos Aluminium-26 vrygestel is het 'n belangrike rol gespeel en hemelliggame laat smelt.

Die proto-Aarde se kern word omtrent 4,535±0,002 miljard jaar gelede gevorm, omtrent 20 miljoen jaar ná die begin. Hierdie datering berus op Hf/W-metings op meteoriete. Die protoplaneet was blootgestel aan botsings met ander kleiner liggame. Goldblatt hulle stel voor om dit "Tellus" te noem


Volgens die Goldblatt-indeling begin die eintlike Hadeïkum met 'n groot katastrofe. Die proto-Aarde ("Tellus") word deur 'n ander planetesimaal getref wat Theia genoem word. Die tydstip word op 4,50±0,01 miljard jaar gelede geraam, (35±12 miljoen jaar ná die vorming van die protoplaneet). Hierdie gebeurtenis was katastrofies en lei tot die totale versmelting van die twee protoplanete. Aanvanklik is dit dalk 'n superkritiese gaswolk met 'n hoë druk en hoë temperatuur. Dit blyk veral uit die relatiewe voorkoms van kalium-41. Afkoeling lei opnuut tot differensiasie en die vorming van die Aarde en die Maan.
Die afstand tussen die Aarde en sy satelliet was aanvanklik baie kleiner as vandag. Dit word op 21 keer die aardstraal geraam, pleks van omtrent 60. 

Aanvanklik het die nuwe planeet Aarde 'n gesmelte oppervlak gehad, maar ná sowat 10 miljoen jaar het dit 'n vaste kors gekry.

Daar word vermoed dat die eerste gestolde laag wat oerkontinente op die magma-oseaan gevorm het uit komatiïet-lawa bestaan het en dat die aarde eers droog gewees het en oseane eers later ontstaan het. Die boonste laag van omtrent 21 km het dalk uit gefraksioneerde gabbros en 'n middelfelsiese kors van anortosiet bestaan. Daaronder was 'n laag van grossulaar, kianiet en kwarts tot 50-60 kilometer diepte.

Die Aarde se kors word verryk met HSE-elemente. Dit word die "late veneer" (die laat vernis) genoem. Dit weerspieël dalk 'n laat meteorietreën en word afgelei van die voorkoms van HSE in die aardkors wat sowat 200 keer groter is as verwag word. erdie hipotese is nogtans taamlik omstrede.

Die Jakobium is vernoem na die Jack Hills van Australië waar van die oudste gesteentes gevind is. Die oudste gesteentereste betref sirkoon wat as detrale korrels in 'n Argeïese afsettingsgeteente van omtrent 3,050 Ga in Jack Hills, Wes-Australië aangetref word. Die korrels is deur verwering van 'n baie ouer gesteente ontstaan en met U/Pb-datering (die verhouding Pb/Pb) kan bepaal word hoe oud 'n korrel is. Honderdduisende korrels is so bepaal. Die meeste lewer 'n ouderdom van 4,000 tot 4,050 miljard jaar, maar van hulle is so oud as 4,400 Ga. Suurstofisotoopanalise wys dat die korrels op die droë land ontstaan het.

Oseane het begin om te vorm toe die temperatuur van die atmosfeer tot 350 C afgekoel het, omdat die druk van die atmosfeer dalk baie hoog was en dit hoofsaaklik uit bestaan het. Hoe lank hierdie heet broeikas bestaan het is nie duidelik nie, maar dit word op 100 miljoen jaar beraam omdat eers die subduksie van karbonate die koolstofdioksied uit die atmosfeer verwyder het.
Volgens die berekenings van Sleep (2007) het omtrent 4,37 miljard jaar gelede (200 miljoen jaar ná die begin) reeds gebiede bestaan wat se oseaanwater koel genoeg wat om lewe 'n kans te bied. Die soutgehalte was waarskynlik amper twee keer so hoog as vandag omdat sout nog nie as steensout begrawe was, maar dit is moeilik om te bepaal.

Die atmosfeer van die afkoelende planeet was reduserend van aard, maar dit het stadig verander omdat vulkanisme waterstof en sy verbindings met koolstof, stikstof en suurstof vrystel en hulle ongehinderd die boonste lae van die atmosfeer kon bereik. Waterstof is -saam met helium- lig genoeg om uit die planeet se swaartekragveld te ontsnap. Hierdie proses se spoed moet duisend keer so hoog gewees het as dit vandag is en geleid tot 'n hoër relatiewe voorkoms van suurstof. Dit het die oksidasie van elemente in hulle lae oksidasietoestande in die gesteentes en hulle verwering en erosie moontlik gemaak. Hierdie proses het tot ver in die Argeïkum voortgeduur.

Indien die fugasiteit (aktiwiteit) van suurstof bepaal sou word deur die yster-wüstiet-buffer van die Aarde se magma, sou 'n mens 'n atmosfeer van , , , en verwag. Indien die Aarde se magma egter deur die fayaliet-magnetiet-kwarts-buffer bepaal sou word, sou die atmosfeer uit , , en bestaan het. Dit is nouer aan die atmosfeer van vandag verwant, behalwe dat dit geen vrye suurstof bevat het nie. Daar is aanwysings dat die laaste reeds in die Hadeïkum die geval was.

Hierdie periode is vernoem na Kanada. Insluitsels in die Nuvvuagittuq-groensteengordel in Quebec word as die oudste steeds bestaande (reste van) gesteentes van die Aarde beskou. O'Neil et al. (2009) het gesteentes beskrewe uit die omgewing van die Hudsonbaai wat 'n leeftyd van 4,28 miljard jaar lewer. Hierdie waarde word verkry deur vergelyking van die voorkoms van die stabiele isotoop neodimium-142 (die dogter van die uitgestorwe isotoop samarium-146) met neodimium-144. Sm het 'n halfleeftyd van 103 miljoen jaar. Hierdie verskille in Nd/Nd-isotoopverhouding kan slegs ontstaan het toe Sm nog voorgekom het.

Hierdie resultate wys dat in die Hadeïkum waarskynlik reeds vaste korsgesteentes bestaan het, maar dat hulle later gewoonlik weer vernietig is. Hierdie datering is nogtans omstrede omdat nie duidelik is nie of dit die ouderdom van die gesteentes betref of van die gesmelte magma waaruit hulle later ontstaan het.


Die tydperk is na Procrustes vernoem, die bandiet uit die Griekse mitologie wat arme en bene van reisigers uitgestrek of afgehak het om hulle in sy bed te laat pas. Alle lewe het daardeur is sy bed gepas. Daar word gedink dat die lewe reeds inhierdie tyd op Aarde teenwoordig was, moontlik selfs eerder (in die Jakobium). Minerale soos schreibersiet wat uit ystermeteoriete stam het dalk 'n groot rol gespeel. Dit het die element fosfor gelewer en dalk die formosereakie gekataliseer.

Die Sr/Sr - isotoopverhouding van apatiet-insluitsels in zirkone uit die Argeïkum van Nuvvauagittuq in Kanada wys dat 'n bekken met 'n hoë Rb/Sr-verhouding 4,2 miljard jaar gelede (omtrent die begin van die Prokrustium) seker reeds gevorm moet het. Dit wys dat daar toe reeds 'n aardkors is wat wissel van mafies tot sterk kieselhoudend. Moontlik stam dit self van 4,4 miljard jaar gelede (omtrent die begin van die jakobium).

Die oudste gesteentes van Acasta stam uit hierdie tydperk.


Die maan word getref deur die laat swaar bombardement wat tot die vorming van die inslagkraters op die maan lei. Dit word afgelei van die U/Th/Pb en Rb/Sr-metings op die maangesteentes wat die Apollo 17-tog meegebring het. Hierdie gegewens wys 'n tydperk van meteorietbombardemente van 4,0-3,8 miljard jaar gelede. Omdat die Aarde se swaartekrag groter as die Maan s'n is, sou die Aarde aan 'n groter bombardement blootgestel gewees het, en inslae van liggame so groot as Ceres (deursnee 900 km) ondergaan het, maar bewyse hiervoor ontbreek. Sulke inslae sal waarskynlik 'n deel van oseane weer laat verdamp en dit is nie duidelik of dit die lewe wat dalk reeds bestaan het oorleef het of dat dit uitgewis is en later in die Argeïkum opnuut verskyn het. Die oorsaak van die bombardement is moontlik veranderings in die stabiele wentelbane van Jupiter en Saturnus wat glo omtrent 3,9 miljard jaar gelede het plaasgevind en die bane van asteroïede versteur het, maar beter navorsing op die Maan is nodig om dit te bevestig. 

Oor die grens tussen die Hadeïkum en die Argeïkum bestaan geen ooreenstemming nie. Sommige wil dit veslê op die tyd dat lewe verskyn het, maar dit is moeilik om vas te stel; Goldblatt hulle wil liewer 'n later grens om die laat bombarderment geheel aan een tydperk, die Hadeïkum toe te wys, pleks van dit oor Hadeïkum en Argeïkum te verdeel. 


</doc>
<doc id="84143" url="https://af.wikipedia.org/wiki?curid=84143" title="Dominika Cibulkova">
Dominika Cibulkova

Dominika Navara Cibulková (née Cibulkova; Slowaaks: [ˈdominika ˈtsibulkoʋaː]; gebore 6 Mei 1989) is 'n professionele tennisspeler van Slowakye. Sy is bekend vir haar energieke, vinnige en aggressiewe spel. Sy het al die kwarteindronde (of beter) van al die Grand Slam-toernooie gemaak.

Cibulková speel reeds van agtjarige ouderdom tennis op haar geboortedorp Piešťany. Op elf trek hulle na Bratislava. Sy verkies klei- en hardebane.

In 2014 verloor sy teen Li Na in die eindstryd van die Australiese Ope. Hiermee word sy die eerste dame van Slowakye wat in 'n Grand Slam-eindstryd uitdraf. Die telling was 7–6 en 0–6.

Die tabel toon Cibulkova haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="84144" url="https://af.wikipedia.org/wiki?curid=84144" title="Argeïkum">
Argeïkum

Die Argeïkum of Argeïese Eon is die tweede geologiese eon in die Aarde se bestaan. Dit het sowat 4 miljard jaar gelede begin met die einde van die Hadeïkum en geduur tot die begin van die Proterosoïkum sowat 2,5 miljard jaar gelede.

Die naam kom van die Antieke Griekse Αρχή ("Arkhē"; "begin, oorsprong").
Die eon is eers gewoonlik nie op grond van stratigrafie soos ander geologiese tydperke nie, maar chronometries bepaal. Gradstein hulle (2012) het nogtans 'n indeling voorgestel wat vanaf omtrent 3490 Ma stratigrafies gedefinieer word. In sommige geskrifte word die Hadeïkum beskou as deel van die Argeïkum. Die grens tussen Hadeïkum en Aegeïkum is omstrede. Gradstein beskou die Eoargeïkum van 4,0 - 3,8 Ga as die begin van die Argeïkum. Goldblatt hulle noem hierdie tyd Prometium en beskou dit as 'n periode van die Hadeïkum omdat die Groot Bombardement van die Maan nog besig was.

Toe die Argeïkum begin, was die Aarde se hittevloei byna drie keer so groot as vandag, en dit was steeds twee keer so groot met die oorgang na die Proterosoïkum. Die ekstra hitte is veroorsaak deur ’n mengsel van oortollige hitte ná die vorming van die planeet en sy kern en radioaktiewe elemente.

Tektoniese aktiwiteit het waarskynlik verskil van vandag s'n. Sommige wetenskaplikes meen dat omdat die Aarde baie warmer was, tektoniese aktiwiteit groter was. Dit het die vorming van kontinente voorkom totdat die mantel afgekoel en konveksie afgeneem het. Ander meen die oseaniese litosfeer was te lewendig dat tektoniese plate onder mekaar kon inbeweeg en dat die gebrek aan Argeïese rotse die gevolg is van erosie deur daaropvolgende tektoniese aktiwiteit.

Vandag word steeds navorsing gedoen om te bepaal of tektoniese aktiwiteit in die Argeïkum voorgekom het.

Uit die ontwikkeling van die Sm/Nd-isotoopverhouding kom Rosas en Korenaga (2018) tot die gevolgtrekking dat die groei van die aardkors reeds aan die einde van die Hadeïkum volledig was en dat die konveksie in die mantel dalk reeds deur plaattektoniek plaas gevind het. Die tektoniek se styl kan nogtans baie verskil het met vandag en die spoed van die kringloop kan so hoog as 2-4 x 10 kg/Ga gewees het. 

Hoewel uit die Hadeïkum noulik gesteentes bekend is kan uit die Argeïkum heelparty kratons onderskei. Die Kaapvaal-kraton van Suid-Afrika met sy Barberton-groensteengordel is die kraton wat die beste behou is. Daar word gedink dat die kraton soms superkratons gevorm het. Die periode Vaalbarium is na die bekendste voorgestelde superkraton "Vaalbara" (Kaapvaal+Pilbara) vernoem, hoewel dit nie seker is dat dit reeds in daardie tyd gevorm het nie. Daar het moontlik ook ander superkratons bestaan soos "Superia" (Superior+Wyoming+Kola-Karelia+Hearne volgens Ernst & Bleeker 2010), "Sclavia" (Dharwar+Slave volgens French & Heaman 2010) en "Zimgarn" (Yilgarn+Zimbabwe volgens Smirnov hulle 2013) Dit is nogtans moontlik dat Pilbara en Kaapvaal saam met ander kratons 'n groter superkontinent gevorm het sonder dat hulle aanmekaar gegrens het.

Die Argeïkum se klimaat is 'n omstrede saak. Die δO-waardes wat in tjert gevind word, wys 'n baie hoë temperatuur van die aardoppervlak tot 1,5 Ga gelede (Proterosoïkum). Die reduserende aard van die atmosfeer beteken dalk dat die parsiële druk van koolstofdioksied baie hoër gewees het as vandag. Daar is ook biochemiese aanwysings dat die oudste lewensvorme, Archaea en Bakterieë termofiel was en 'n temperatuur van 100 C kon oorleef het. Aan die ander kant het die son waarskynlik minder sterk geskyn. Daar is ook aanwysings vir 'n ystydperk in die Pongolium.

Wetenskaplike bewyse dui aan dat lewe op Aarde minstens 3,5 miljard jaar gelede begin het. Die vroegste bewyse van lewe is grafiet wat biogenies blyk te wees en voorkom in 3,7 miljard jaar oue afsettingsgesteentes wat in Wes-Groenland ontdek is en fossiele in 3,48 miljard jaar oue sandsteen wat in Wes-Australië ontdek is.

Fossiele van sianobakteriese lae wat gehelp het met die vorming van suurstof in die atmosfeer het regdeur die Argeïkum voorgekom en veral algemeen geraak laat in die eon. Benewens die domein Bacteria (voorheen bekend as Eubacteria), is mikrofossiele van die domein Archaea ook al ontdek.

Lewe het waarskynlik regdeur die Argeïkum bestaan, maar was beperk tot eenvoudige, eensellige organismes bekend as prokariote. Met die begin van die Vaalbarium word die eerste makroskopiese fossiele gevind, die stromatoliete, matte van kolonievormende sianobakterieë wat vandag nog plek-plek voorkom waar die soutgehalte van seewater so hoog is dat ander organismes wat dit sou vreet daar nie kan voorkom nie.



</doc>
<doc id="84145" url="https://af.wikipedia.org/wiki?curid=84145" title="Proterosoïkum">
Proterosoïkum

Die Proterosoïkum of Proterosoïese Eon is die derde geologiese eon in die Aarde se bestaan en die laaste eon wat deel van die Prekambrium (die tydperk voor die huidige eon) is. Dit het sowat 2,5 miljard jaar gelede begin met die einde van die Argeïkum en geduur tot die begin van die Fanerosoïkum sowat 541 miljoen jaar gelede. Die naam kom van Grieks en beteken "vroeëre lewe". 

Die belangrikste gebeurtenisse van dié eon was die versameling van suurstof in die atmosfeer, verskeie ysvormingstydperke en die evolusie van sagte, meersellige organismes.

Die geologiese rekord van die era is baie beter as met die voorafgaande Argeïkum. Baie van die rotse wat in dié tyd gevorm is, het onveranderd gebly. Bestudering van die rotse wys dat die vorming van kontinente wat laat in die vorige eon begin het, voortgeduur het. ’n Superkontinent, Rodinië, het tussen 1 miljard en 830 miljoen jaar gelede gevorm. 

Dit was egter nie die eerste superkontinent nie; dit het gevorm met die saampakking van stukke wat ontstaan het met die opbreking van ’n vorige superkontinent, Nuna of Columbia, wat sowat 2 miljard tot 1,8 miljard jaar gelede gevorm het. 

Ná die opbreking van Rodinië het nog superkontinente gevorm en opgebreek. Dit beteken plaattektoniek-prosesse soortgelyk aan dié van vandag moes tydens die Proterosoïkum plaasgevind het.

Die eerste bekende ysvormingstydperke het in die Proterosoïkum voorgekom; een het net ná die begin van die eon begin, terwyl daar later, in die Kriogenium en die Ediacarium nog party was.

Die eerste gevorderde, eensellige en meersellige lewe het min of meer begin met die versameling van suurstof in die atmosfeer. 

Die grens tussen die Proterosoïkum en die huidige eon, die Fanerosoïkum, is die begin van die Kambriese Periode toe die eerste fossiele van diere volop begin vorm het. In die tweede helfte van die 20ste eeu is ’n aantal fossiele in Proterosoïese rotse ontdek, maar die Kambrium se begintyd bly vasgestel op sowat 541 miljoen jaar gelede.



</doc>
<doc id="84147" url="https://af.wikipedia.org/wiki?curid=84147" title="Sprietui">
Sprietui

Sprietui is die Afrikaanse benaming vir "Allium schoenoprasum", die kleinste spesie van die eetbare uie. 

Dit is 'n gewilde, eetbare meerjarige plant en kom wydverspreid in die natuur voor in groot dele van Europa, Asië en Noord-Amerika. "A. schoenoprasum" is die enigste uispesie wat inheems is aan beide die Ou- en Nuwe wêreld.

Die wetenskaplike naam van die spesie is afgelei van die Griekse skhoínos (riete) en práson (leek). Die Engelse naam "chive" is afgelei van die Franse woord "cive" en van "cepa", die Latynse woord vir uie. 

Sprietuie is 'n algemeen-gebruikte plant en kan in kruidenierswinkels gekoop word of in tuine gekweek word. In kookkuns word die lowwe en die onoopgemaakte, onvolwasse blomknoppe in blokkies gekerf en gebruik as 'n bestanddeel vir visgeregte, aartappeldisse, sop en ander geregte. Sprietuie het insekwerende eienskappe wat gebruik kan word om peste in tuine te help beheer. 


</doc>
<doc id="84148" url="https://af.wikipedia.org/wiki?curid=84148" title="Hominidae">
Hominidae

Die Hominidae of hominiede, ook bekend as die "groot ape", vorm ’n taksonomiese familie van primate, insluitende vier uitgestorwe genera:


Die term "hominied" word ook in ’n enger sin gebruik vir Hominini, of "mense en verwante van mense nader as sjimpansees". In dié sin het alle hominiede spesies behalwe "Homo sapiens" uitgesterf.

’n Aantal bekende uitgestorwe genera word saam met die mens in die subfamilie Homininae geklassifiseer, en ander saam met orang-oetangs in die subfamilie Ponginae. Die mees onlangse gemeenskaplike voorouer van die Hominidae het rofweg 14 miljoen jaar gelede geleef, toe die voorouers van die orang-oetang afgeskei het van die voorouers van die drie ander genera. Die voorouers van die Hominidae-familie het toe reeds van dié van die Hylobatidae-familie afgeskei, moontlik 15 miljoen tot 20 miljoen jaar gelede.



</doc>
<doc id="84149" url="https://af.wikipedia.org/wiki?curid=84149" title="Hominini">
Hominini

Hominini is die tribus van Homininae wat die genus "Homo" en verwante diere omvat ná die afskeiding van die tribus Panini (sjimpansees). Die subtribus Hominina is die "menslike" tak en sluit die genus "Homo" in. 


</doc>
<doc id="84151" url="https://af.wikipedia.org/wiki?curid=84151" title="Homininae">
Homininae

Homininae is 'n subfamilie van Hominidae wat die mens, gorilla, sjimpansee, bonobo en ’n paar uitgestorwe verwante insluit; dit omvat alle hominiede wat ontstaan het ná die afskeiding van orang-oetangs (Ponginae). Die Homininae-boom het drie vertakkings, wat gelei het tot gorillas, sjimpansees/bonobo's en mense.

Daar is verskeie uitgestorwe spesies sjimpansees en gorillas, maar net een menslike spesie het oorleef hoewel spore van verskeie hipotetiese spesies gevind is. Sommige het tot so onlangs as 12 000 jaar gelede geleef ("Homo floresiensis" en "Homo denisova").


</doc>
<doc id="84152" url="https://af.wikipedia.org/wiki?curid=84152" title="Australopithecus africanus">
Australopithecus africanus

Australopithecus africanus was ’n vroeë hominied van die genus "Australopithecus" wat tussen sowat 3,03 en 2,04 miljoen jaar gelede in die laat-Plioseen en vroeë Pleistoseen geleef het. Nes die ouer "Australopithecus afarensis" was "Au. africanus" fyn gebou en daar word geglo dit was ’n direkte voorouer van die moderne mens. Uit fossieloorblyfsels blyk "Au. africanus" het baie meer met die moderne mens ooreengestem as "Au. afarensis", met ’n meer mensagtige kopbeen wat plek gehad het vir ’n groter brein en meer menslike gelaatstrekke. "Au. africanus" is nog net op vier plekke in Suider-Afrika gevind – Taung (1924), Sterkfontein (1935), Makapansgat (1948) en Gladysvale (1992).

Raymond Dart het begin belangstel in fossiele wat in 1924 naby ’n myn in Taung naby Kimberley, Suid-Afrika, gevind is. Die belowendste van hierdie fossiele was ’n kopbeen van ’n snaakse aap-agtige kreatuur wat sekere eienskappe met mense gemeen gehad het soos oogholtes, tande en die opening by die basis van die kopbeen oor die ruggraat wat gedui het op ’n menslike houding. Dart het aan die fossiel die naam "Australopithecus africanus" ("suidelike aap van Afrika") gegee. Dit was die eerste keer dat die naam "Australopithecus" aan ’n hominied gegee is.

Dart het beweer die kopbeen is ’n tussenspesie tussen die aap en die mens, maar dit is destyds deur die wetenskaplike gemeenskap verwerp weens die geloof dat ’n groter kopbeenkapasiteit nodig was vir loop op twee bene. Sir Arthur Keith het gemeen die kopbeen is dié van ’n jong aap, waarskynlik ’n klein gorilla. Die publiek het die nuwe genus eers 20 jaar later aanvaar en dit het toe ’n ware lid van die Homininae geword.

Dart se teorie is ondersteun deur Robert Broom. In 1938 het Broom ’n volwasse kopbeenafgietsel met ’n breinkapasiteit van 485 cm, wat deur G.W. Barlow ontdek is, geklassifiseer as "Plesianthropus transvaalensis". Op 18 April 1947 het Broom en John T. Robinson die kopbeen van ’n middeljarige vrou by Sterkfontein ontdek. Broom het dit ook as "Plesianthropus transvaalensis" geklassifiseer, en jong medewerkers van hom het dit "Mev. Ples" gedoop, hoewel daar nou geglo word dit het aan ’n jong man behoort. Albei fossiele is later geklassifiseer as "Australopithecus africanus".

Nes "Au. afarensis" het die Suid-Afrikaanse "Au. africanus" die eienskappe gehad van ’n hominied wat op twee bene loop, met sy arms effens langer as sy bene (’n eienskap wat by sjimpansees voorkom). Hoewel die kopbeen meer mensagtig was, was daar ook primitiewe eienskappe soos aapagtige, gekrulde vingers vir boomklim.

Vanweë ander primitiewer eienskappe van "Au. africanus" glo sommige navorsers dat die Hominini nie die direkte voorouer van die moderner Hominini's is nie, maar in die "Paranthropus" ontwikkel het.

Onlangse getuienis oor menslike geslagsdimorfie (die fisieke verskille tussen mans en vroue) in die lendestreek is gesien in pre-moderne primate soos "Au. africanus". Dié verskille word beskou as ’n evolusionêre aanpassing van vroue om ’n swaar las in die lende tydens swangerskap te dra, ’n aanpassing wat diere op vier bene nie sou hoef te maak nie.

Volgens huidige data is "Au. africanus" tussen 3,03 miljoen en 2,04 miljoen jaar oud, die Makapansgat-fossiele tussen 3,03 miljoen en 2,58 miljoen jaar; Sterkfontein tussen 2,58 miljoen en 2,04 miljoen jaar en Mev. Ples sowat 2,04 miljoen jaar; en Gladysvale tussen 2,4 miljoen en 2 miljoen jaar. Die ouderdom van die Taung-kind is moeiliker om te bepaal en is die fokus van ’n huidige projek deur Brian Kuhn (Universiteit van die Witwatersrand), Phil Hopley (Birkbeck-kollege, VK), Colin Menter (Johannesburg) en Andy Herries (Australië).



</doc>
<doc id="84153" url="https://af.wikipedia.org/wiki?curid=84153" title="Schoonenberg">
Schoonenberg

Die Nederlandse Oos-Indiëvaarder Schoonenberg het op pad van Batavia na Nederland in die vroeë oggendure van 20 November 1722 by Struisbaai (naby Kaap Agulhas) op die rotse beland. Buitengewoon volledige dokumentasie oor hierdie gebeurtenis het in die Kaapse Argief bewaar gebly: die betrokke Resolusies van die Politieke Raad en korrespondensie tussen die Goewerneur en die Here XVII in Nederland; die Skeepsjoernaal van die skipper; reisjoernale van die sendings na die wrak; beëdigde verklarings deur die skipbreukelinge; die klagstaat ("Eijsch en Conclusie") van die fiskaal; die dokumentasie van die geregtelike ondersoek deur die Raad van Justisie met verskeie rondtes argumente en teenargumente, en die finale uitspraak. Hieruit kan die verloop van die gebeure in besonderhede gerekonstrueer word. Nogtans was dit ‘n verdigsel, radikaal verskillend van die werklikheid, waardeur die Schoonenberg-skeepsramp bekendheid verwerf het.

Die vroegste bekende weergawe, geskryf deur Oliver Jenkins, het in Desember 1939 onder die opskrif “"The Vanished Treasure of Vergelegen"” in die "Cape Times" verskyn. Daarvolgens sou die skipper en drie boere saamgesweer het om die skip te laat strand. Die skip se skatte is na Vergelegen in die Hottentots-Holland geneem, en een van die boere met vier slawe het dit in die oktagonale tuin agter die opstal gaan begrawe. Drie van die slawe is later vermoor en die ander een het ontvlug. Ook die boer het geheimsinnig gesterf toe die samesweerders die skat wou gaan opgrawe, sodat niemand meer geweet het waar om te soek nie. Die Goewerneur het die samesweerders laat vang en verhoor. Die skipper is geradbraak, verwurg en opgehang, en die twee oorblywende boere is in kettings na Batavia verban. Jenkins verskaf geen bronne vir sy verhaal nie, maar die voorkoms van historiese persone se name dui op die kreatiewe gebruik van brokkies uit die Argief. Moord in Vergelegen se wingerd, en ‘n versteekte skat, was ‘n ou mondelinge oorlewering in die Hottentots-Holland. 

Jenkins se verhaal is met geringe wysigings herhaal deur die bekende skrywers Eric Rosenthal (1951) en Lawrence Green (1958). Nie een van hulle het spesifieke bronne vermeld nie, maar elkeen het voorgegee dat sy verhaal deur ou dokumente gestaaf word. Gevolglik is hierdie knap verdigsel daarna algemeen as ‘n geloofwaardige legende aanvaar.

Tussen 2011 en 2017 is alle dokumentasie rakende die Schoonenberg in die Kaapse Argief sistematies nagegaan. Hieruit het die ware verhaal van die skip en sy bemanning na vore gekom. 

Die Schoonenberg is vir die Amsterdamse Kamer van die VOC gebou as ‘n tipiese driemaster-retoerskip vir handel met die Ooste. Die vaartuig van 800 t was iets meer as 40 m lank. Dit is in 1717 te water gelaat, het in 1719 op sy eerste vaart na die Ooste vertrek, en was in 1721 terug in Nederland. Albertus van Soest was die skipper vir die tweede vaart wat op 15 Desember 1721 van Texel weg is. Dit was ook sý tweede vaart na die Ooste as skipper. Tydens besoeke aan die Kaap is gewoonlik tussen drie en ses weke oorgestaan, en Van Soest het bevriend geraak met Jacob van der Heijde wat vleis aan die skepe voorsien het. Op 21 Julie 1722 het die Schoonenberg in Batavia aangekom.
In die geselskap van nog ‘n Oos-Indiëvaarder, die Anna Maria, het die Schoonenberg op 25 September 1725 uit Batavia vertrek. Sy vrag van 700 ton het bestaan uit suiker, tee, koffie, peper en sapanhout ter waarde van 294 411 gulden. Daar was 110 opvarendes en ook 28 kanonne aan boord. Die twee skepe het mekaar verloor kort voordat die Schoonenberg op 16 November by Algoabaai die kus van Afrika gesien het. Die volgende dae is suid-wes en daarna wes geseil, en die skip se breedtegraad is op die middag van 19 November as 34 grade 54 minute suiderbreedte gemeet, dit is ongeveer 8 km verder suid as Kaap Agulhas, die suidelikste punt van die kontinent. In opdrag van die skipper is voortgegaan om reg wes te stuur. 

Volgens die offisiere was land teen sononder noordwes van wes sigbaar, so 60 km ver. Reg wes was dit te dynserig om iets te sien. Die Kompanjie se staande opdrag was dat dieptepeilings gedoen moes word wanneer ‘n skip die kus nader. Die offisiere het die skipper gevra of hulle nie moet lood nie. Sy antwoord, bevestig deur die manne aan die stuur, was dat hulle geweet het waar hulle was - op die sand (dit is die Agulhasbank) - en dat loding net hulle vaart onnodig sou vertraag. Hulle sou dit wel die volgende oggend doen. Voor ‘n stewige oos-noordoostewind het die skip onder volle seil voortgevaar.

Die “hondewag”, van 24h00 tot 04h00 die volgende oggend, was die wagbeurt van onderstuurman Pieter Corver. Sy opdrag was om die skipper te waarsku en weg van die kus te stuur, sou hy land gewaar. Omtrent 03h30 het schieman Pieter Jansz geroep dat daar land voor was. Corver het dit gehoor, maar niks gedoen nie. Kort daarna het die schieman weer geroep, en Corver het die skipper, wat die tweede roep gehoor het en reeds na die dek op pad was, gaan haal. Dié het geskreeu dat die roer en seile dadelik verstel moes word om weg van die land te kom. Die waterdiepte was 12.5 m, maar dit het vinnig vlakker geword. Toe die skip traag reageer, het hy die daaglikse anker laat uitgooi, maar die ankertou het gebreek toe dit gerem is. Die gety-anker met sy tou aan die voormas vas, is uitgegooi. Dit het die boeg na die noorde laat swaai, maar dié ankertou het ook gebreek toe dit uitgeloop het. Nou was die diepte net 7,5 m. Die skip het na die rif gedryf en is deur die branders stewig op die rotse gestoot, met sy boeg na die wal, omtrent 800 m ver. 

Water het begin instroom en na ‘n uur of twee kon die pompe nie meer voorbly nie. Baie van die matrose was dronk nadat hulle die drankkaste oopgebreek het. Sommige skipbreukelinge is met die skip se boot na die wal. Die ander het vlotte gemaak, en so het almal behoue aan land gekom. Die skipper en van sy offisiere het nog die hele dag en die volgende nag aan boord gebly terwyl die geweld van die branders die skip in die middel laat deurkraak het, met die maste nog staande. Die oggend van 21 November is die offisiere deur die boot afgehaal; die skipper eers teen die aand. 

Op die strand het ‘n vyandige ontvangs op hom gewag. Volgens hom het die offisiere die manskappe wysgemaak dat hý vir die ramp verantwoordelik was. Die nag is hy deur ‘n paar belhamels in sy tent gekarnuffel en beroof. Die water en kos wat van die skip gebring is, was skraps: 150 l water, 2 vate gort en 3 lewendige varke. Die volgende oggend het die offisiere hom ingelig dat hulle na die Kaap gaan stap. Ongeveer 84 man het hulle gevolg, terwyl omtrent 20 by Van Soest agtergebly het. Dié was onbeheerbaar en is na willekeur na die wrak om dit te stroop en nog drank te gaan haal. Van Soest en sy boekhouer, Paulus Augier, moes pistole dra om hulle teen die muiters te beskerm. Eers op 26 Desember het almal saam met die tweede feitesending na die Kaap vertrek.

Volgens alle getuienis was daar geen sprake van ‘n opsetlike stranding nie. Nalatigheid wel, veral met die keuse van ‘n roete gevaarlik ná aan die bedrieglike kus, en met die versuim om dieptepeilings te doen. Maar waarom so ver van die beplande vaarrigting afgewyk is, bly ‘n raaisel. Moontlike navigasiefoute kan nie die volle afwyking van 12 km na die noorde verklaar nie. Die bekende terugkolkings van die Agulhasstroom na die noorde waar dit die Agulhasbank tref, het heel waarskynlik ‘n rol gespeel. Op die Bank bereik sulke systrome dikwels meer as 4 km per uur. Die seelui sou nie gedurende die nag kon agterkom dat hulle noord afdryf terwyl hulle wes gestuur het nie.

Die Anna Maria het die namiddag van 24 November Tafelbaai binnegeseil met die nuus dat hy die Schoonenberg op die rotse sien sit het. Goewerneur Mauritz de Chavonnes het dadelik laat vasstel wat die toestand is. Toe hy verneem dat skipbreukelinge na die Kaap op weg was, is ‘n delegasie onder leiding van sy sekunde, Jan de la Fontaine, na Hottentots-Holland gestuur om hulle op Vergelegen, die plaas van Jacob van der Heijde, te gaan ontmoet. Volgens die offisiere was die skip en sy vrag verlore, en het die manne by die wrak min water en kos gehad. Op versoek van die amptenare het Jacob (Jacques) Malan, die boer van die buurplaas Morgenster, en Gerrit Romond op 30 November met Malan se wa met noodvoorrade na Struisbaai vertrek. Twee dae later is Cornelis Valk en Johannes Pleunes ook deur die Goewerneur daarheen gestuur op ‘n amptelike feitesending. Albei waens het die gestrandes op 6 Desember bereik. 

Intussen is die 84 man en hul offisiere deur Philip Morkel op sy plaas Onverwacht versorg en onthaal. Uit dankbaarheid het hulle ná hulle terugkeer in Nederland ‘n huldeblyk in die vorm van ‘n epiese gedig (“"Liefdekrans"”) aan die Morkels gestuur. 

Die tweede feitesending na die wrak het op 25 Desember op die Schoonenberg se dek besluit dat niks gered kon word nie. Van Soest en Augier is later deur die Politieke Raad gestuur om die wrak te gaan verbrand sodat dit nie verbygaande vaartuie sou mislei nie. Dit is op 26 Januarie 1723 gedoen. 

In die loop van 1723 is sommige matrose op verbygaande skepe wat seemanne verloor het, geplaas. Die laastes, saam met die offisiere, is vroeg in 1724 na Nederland gerepatrieer.

Fiskaal Cornelis van Beaumont het beëdigde verklarings van al die betrokkenes afgeneem en in Maart 1723 sy klagstaat opgestel. Die skipper en sy drie offisiere is aangekla van nalatigheid omdat hulle versuim het om dieptepeilings te doen. Die hofsaak voor die Raad van Justisie, met beredenerings, argumente en teenargumente, het voortgeduur totdat al die partye ""regt"" versoek het. Op 11 September is eindelik uitspraak gelewer. Al vier is skuldig bevind. Van Soest en Corver is onthef van amp, rang en salaris, en is onbevoeg verklaar om ooit weer vir die Kompanjie te werk. Hulle besittings en verskuldigde salaris is gekonfiskeer. Opperstuurman Willem Verbeek is onthef van amp, rang en salaris, en derdewaak Dirk Prest is deur die Raad berispe, maar het sy rang behou. 

Skipper van Soest wou nie ná die verlies van sy rang as gewone passasier op ‘n VOC-skip reis nie, en het aan die einde van 1723 met die hulp van Jacob van der Heijde in die geheim op ‘n Engelse skip, die Berrington, na Europa vertrek.

Die Here XVII was ontevrede met die lang verloop van die hofsaak, en veral met Van Soest se ligte vonnis, terwyl hulle hom van ‘n doelbewuste stranding verdink het. Ná sy terugkeer na sy vaderland as vry man, wou hulle hom aankla van die roof van bestelgoedere wat hy vir Nederlanders uit die Ooste sou saamgebring het, en wat volgens hom in die ramp vernietig is.

Fiskaal Adriaan van Kervel se ondersoek in 1726 in opdrag van die Here XVII het wel getuienis gevind dat Van Soest ‘n verseëlde pakket met ‘n som geld na Van der Heijde gestuur het, en dat geslote kiste en rolle Oosterse materiale op Vergelegen afgelaai is. Maar Van der Heijde en sy gesin het ontken dat hulle iets hiervan weet. Geen bewysstukke is gevind nie, en daar was geen getuienis dat enigiets weer van Vergelegen af weggeneem is nie.

Die Here XVII het laat weet dat hulle verder oor die saak sal dink. Geen dokumente is gevind wat daarop dui dat iemand ooit van wrakroof aangekla is nie.

Op 25 November 1985 het Charlie Shapiro en Mike Keulemans tydens ‘n magnetometer-opname op Northumberlandrif by Struisbaai tekens van ‘n wrak gekry. Deur ‘n sistematiese ondersoek in 1990 onder leiding van Jimmy Herbert, is die posisie van 4 ankers (insluitend ‘n gebuigde gety-anker) en 21 kanonne gekarteer, en Oosterse porselein, peper, ijselstene, gesmelte lood en verskeie gebruiksartikels gevind. Hierdie getuienis, saam met die historiese gegewens oor die posisie van die wrak en die verloop van die stranding, het die ondersoekers oortuiging dat dit die wrak van die Schoonenberg was.


</doc>
<doc id="84156" url="https://af.wikipedia.org/wiki?curid=84156" title="J.J. Kotzé">
J.J. Kotzé

Ds. Johannes Jacobus Kotzé (Kaapstad, 4 November 1832 – Kaapstad, 19 Maart 1902) was 'n omstrede predikant in die Nederduitse Gereformeerde Kerk wie se naam ten nouste verbind word met die sogenaamde stryd teen die liberalisme van die dekade ná 1860 en daarna.

Ds. Kotzé was die oudste seun van Patrus Johannes Kotzé en Susanna Maria Blanckenberg (1811–1873). Sy enigste broer was G.J. Kotzé en dr. Johannes Jacobus Kotzé, ook 'n NG predikant, was 'n neef van hom. Ds. Kotzé se vader was twee termyne lank burgemeester van Kaapstad en eweneens twee termyne lank verteenwoordiger van Kaapstad in die Kaapse Wetgewende Vergadering. Hulle het eers op die landgoed De Hoop, Tamboerskloof en daarna op Leeuwenhof in die Tuine gewoon.

As een van die skranderste leerlinge uit die skool van dr. A.N.E. Changuion, het Kotzé in Maart 1852 na Nederland vertrek, waar hy in die teologie studeer het, veral vanaf 1855 aan die Universiteit van Leiden waar soveel Afrikaanse predikante hulle destyds bekwaam het voor die oprigting in 1859 van die Kweekskool op Stellenbosch. Hy het veral in klassieke tale presteer.

In September 1858 was ds. Kotzé terug in Kaapstad en is hy en sy stadsgenoot, ds. J.H. Hofmeyr, die latere moderator van die NG Kerk en onvergeetlike predikant van die NG gemeente Somerset-Oos, gelegitimeer. Agt maande later besluit ds. Kotzé om na die NG gemeente Heidelberg, Kaap, te gaan, maar die gemeente Darling hom kort daarna ook as sy eerste leraar beroep, het hy die beroep na Heidelberg bedank en is hy op 31 Julie 1859 op Darling bevestig.

Deels deur sy toedoen, het die eerste Sinode wat die jong predikant van Darling bygewoon het, een van die belangrikstes in die geskiedenis van die NG Kerk geword. Hier het die vonke opgevlam van die stryd wat reeds 'n aantal jare in Kaapse kerklike kringe gesmeul het op en 'n tiental jare en langer sou die moderne teologie, ook die "liberalisme" genoem, die kerklike lewe in Suid-Afrika in beroering gehou.

Voor die stigting van die teologiese seminarie op Stellenbosch het Kaapse studente vir hul teologiese opleiding veral na die Nederlandse universiteite gegaan, waar, sedert ongeveer 1855, die moderne rigting — onder knap hoogleraars soos C.W. Opzoomer (Utrecht), J.H. Scholten (Leiden) en later ook Abraham Kuenen (Utrecht) — groot opgang gemaak het. Vanselfsprekend was sommige van dié studente toe hulle terugkeer, deurdrenk van vrysinnige leerstellings wat die ortodokse beskouinge van hul kerk en volk verdring het. Dit was in die besonder die geval met die drie proponente, Kotzé self, Thomas François Burgers en S.P. Naudé, wat tussen 1858 en 1860 aan die Kaap gelegitimeer is. Van hierdie driemanskap het Kotzé "met sy besonderse gawes, sterk persoonlikheid, indrukwekkende prediking en onvermoeide persarbeid" (volgens ds. H.C. Hopkins), sowel die aangewese leidsman as die mondstuk van die "liberale" beweging in die algemeen geword.

Nadat die Sinode van 1862 heel van die begin af stormagtig verloop het, deels as gevolg van die beswaar teen die sitting van afgevaardigdes uit gemeentes buitekant die grense van die Kaapkolonie en 'n klag van onregsinnigheid in die leer teen ds. Naudé, het die eintlike stryd losgenars tydens die behandeling van die verslag van 'n kommissie na wie die versoekskrifte en beskrywingspunte met betrekking tot die handhawing van die leersuiwerheid verwys is. Toe 'n voorstel onder bespreking kom dat die gebruiklike prediking oor die Heidelbergse kategismus ook 'n verdediging daarvan op Bybelse gronde moet behels, het ds. Kotzé verklaar dat die woorde "nog steeds tot alle boosheid geneig" in die antwoord op die 60ste vraag hoegenaamd nie in die mond van 'n Christen tuishoort nie. Die kategismus was dus na sy mening hier verkeerd.

Sy herhaaldelike weiering daarna om die gewraakte woorde terug te trek, het tot gevolg gehad dat hy eindelik op 19 April 1864 finaal uit die bediening geskors is. Intussen het hy hom op die wêreldlike hof beroep, hoofsaaklik omdat die Sinode, volgens sy eie reglemente, slegs 'n hof van appèl van die Ring was en dus nie in eerste instansie bevoegd was om 'n saak te verhoor nie. Hierteenoor het die Sinode, by monde van sy bekwame voorsitter en verteenwoordiger, ds. Andrew Murray, die jonge, volgehou dat hy binne sy reg gehandel het omdat die beweerde oortreding deur 'n lid van die Sinode in die vergadering self begaan is. Uitspraak is teen die Sinode gegee en die skorsing van ds. Kotzé is op 2 September 1864 ter syde gestel in 'n uitspraak wat daarna gepubliseer is: "Judgement in the case of the Rev. J.J. Kotzé, minister of the Dutch Reformed church at Darling versus the Right Rev. A. Murray, moderator of the synod of the Dutch Reformed church, delivered in the supreme court of the Colony of the Cape of Good Hope" (Kaapstad, 1864).

Dit was maar een van 'n reeks hofsake waarin die Kaapse NG Kerk destyds gewikkel was, in verskeie waarvan die kerk, op grond van verkeerde prosedure wat deur hom gevolg is, in die ongelyk gestel is. Kragtens die uitspraak van 1864 het ds. Kotzé intussen sitting in die volgende vergadering van die Ring van Tulbagh geëis. Toe dit hom met 'n skrale meerderheid geweier word, het hy hom nog eens na die Hooggeregshof gewend. Die Ring kry op 'n tegniese punt gelyk, maar terselfdertyd het die hof verklaar dat die eiser volle sittingsreg het. In 1865 het die Ring, pleks dat hy Kotzé toelaat, sy vergadering opgeskort, om eers in 1871 weer byeen te kom. Die Sinode wat in 1867 om byna dieselfde rede verdaag het, het eers in 1870 weer vergader en toe is die vroeër afgesette leraars Kotzé en Burgers noodgedwonge herstel. Hierna is Darling tot aan die einde van ds. Kotzé se dienstyd nie weer op Sinodale vergaderings verteenwoordig nie en ná 1873 ook nie op Ringsvergaderings nie.

Ds. Kotzé het in hierdie jare twee werke uitgegee wat in verband staan met die kerklike twis: "Hoe de orthodoksie strijd voert" (Kaapstad, 1868) en (saam met T.F. Burgers): "Wederlegging van ds. A. Murray's boek "Het moderne ongeloof"" … (Kaapstad, 1871). Intussen het ds. Kotzé sy werk op Darling voortgesit met die steun van die kerkraad en nagenoeg die hele gemeente en het hy ook maandeliks dienste gehou op Malmesbury. In 1874 het hy 'n aanbod van die hand gewys om as superintendent die onderwys in die Z.A.R. onder sy vriend, pres. T.F. Burgers, te gaan organiseer. Uit sy gereelde bydraes in "De Ondersoeker", wat in 1860 as orgaan van die liberale party gestig is, asook uit die briefwisseling waarin hy met ds. Andrew Murray gewikkel geraak het toe hy ds. Murray van onregsinnigheid in die kerk se predestinasieleer verdink het, blyk sy vaardigheid in die debatteerkuns, maar tegelykertyd word dit duidelik dat hy steeds verder van die kerkleer afwyk, volgens ds. Hopkins.

In sy afskeidsrede op Darling in Julie 1894 het hy hom trouens selfs teen die kernleerstuk van die plaasvervangende lyde en sterwe van Jesus sterk uitgelaat. Hy is dan ook eindelik uit die Vrye Protestantse (Unitariese) Kerk begrawe. Onder sy verdere publikasies is daar "Een zestal leerredenen" (Kaapstad, 1864); "Leerredenen naar aanleiding van Mattheus VI:8" (Kaapstad, 1866) en "Een tweede zestal leerredenen" (Kaapstad, 1894).

Van die minstens twaalf kinders uit sy huwelik met Johanna Bernardina Immens Blom (1837–1882), die enigste dogter van dr. J.C. Immens Blom van Utrecht, het agt hom oorleef. Een van hulle was sir Robert Kotzé, later 'n bekende myningenieur. Kotzé se tweede vrou was Anna Johanna Moorrees (1844–1887), 'n broerskind van ds. J.C. le F. Moorrees van Malmesbury en dus 'n niggie van prof. Adriaan Moorrees. In 1889 het hy die derde keer in die huwelik getree, met Sara Aletta Buyskes (gebore in 1842).



</doc>
<doc id="84159" url="https://af.wikipedia.org/wiki?curid=84159" title="Homo erectus">
Homo erectus

Homo erectus ("regop mens") is ’n uitgestorwe hominien-spesie wat regdeur die grootste deel van die Pleistoseen geleef het. Die vroegste fossiele bewyse dateer uit sowat 1,8 miljoen jaar gelede en die mees onlangse bewyse uit 143 000 jaar gelede. Die spesie het sy oorsprong in Afrika gehad en later versprei tot so ver as Georgië, Indië, Sri Lanka, China en Java.

Daar word steeds verskil oor die klassifikasie, herkoms en afstammelinge van "H. erectus", met twee groot alternatiewe klassifikasies: "erectus" kan ’n ander naam wees vir "Homo ergaster", en dus die direkte voorouers van latere hominiede soos "Homo heidelbergensis", "Homo neanderthalensis" en "Homo sapiens"; of dit kan ’n Asiatiese spesies wees afsonderlik van Afrika se "ergaster".

Sommige paleontoloë beskou "H. ergaster" eenvoudig as die Afrika-weergawe van "H. erectus". Dit het gelei tot die gebruik van die term ""Homo erectus sensu stricto"" vir die Asiatiese "H. erectus" en ""Homo erectus sensu lato"" vir die groter spesie wat die groepe uit Asië en Afrika insluit.

Die eerste teorie is dat "H. erectus" tydens die vroeë Pleistoseen sowat 2 miljoen jaar gelede uit Afrika getrek en deur ’n groot deel van die Antieke Wêreld versprei het. Fossiele van tussen 1,8 miljoen en 1 miljoen jaar oud is gevind in Afrika, Georgië, Indonesië, Viëtnam, China en Indië.

Die tweede teorie is dat "H. erectus" in Eurasië ontstaan en later na Afrika gemigreer het. Die spesie het tussen 1,85 miljoen en 1,77 miljoen jaar gelede op ’n Kaukasiese terrein met die naam Dmanisi in Georgië gewoon, in dieselfde tyd of effens vroeër as die tyd waaruit die Afrika-fossiele kom. Met die uitgrawings is 73 stukke steengereedskap vir sny en kap en 34 stukke been van onbekende kreature gekry.

Die Nederlandse anatomis Eugène Dubois en sy span het in 1891 ’n menslike kopbeen op die eiland Java in Indonesië ontdek; hy het dit "Pithecanthropus erectus" genoem. Die spesie is nou bekend as "H. erectus". Die vonds het bekend geword as die Java-man. Byna al die dele van die kopbeen het verlore geraak tydens die Tweede Wêreldoorlog, hoewel afgietsels nog bestaan.

Deur die 20ste eeu het antropoloë gedebatteer oor die rol van "H. erectus" in die mens se evolusie. Vroeg in die eeu is vanweë nog ontdekkings op Java en by Zhoukoudian geglo die moderne mens het in Asië ontwikkel. Charles Darwin en ander het egter geglo die mens se vroegste voorouers kom uit Afrika. Hy het daarop gewys dat sjimpansees en gorillas, die mens se verwante, net in Afrika voorkom.

Van die 1950's tot die 1970's het verskeie fossiele vondste in Oos-Afrika bewys gelewer dat die oudste Homininae hier ontstaan het. Daar word nou geglo "H. erectus" is ’n afstammeling van vroeëre genera soos "Ardipithecus" en "Australopithecus", of vroeë "Homo"-spesies soos "Homo habilis" of "Homo ergaster". "H. habilis" en "H. erectus" het verskeie duisende jare saam bestaan en kan verskillende lyne van ’n gemeenskaplike voorouer wees.

Nog fossiele is later ontdek wat eers ander name gekry het, maar later herklassifiseer is as "H. erectus", soos in September 1949 in Swartkrans, Suid-Afrika, en in 1961 in Tsjad, Noord-Afrika. "Homo erectus georgicus" is die subspesienaam wat soms gebruik word vir fossiele kop- en kakebene wat in Dmanisi, Georgië, ontdek is. Hoewel dit eers as ’n aparte spesie geklassifiseer is, val dit nou binne die spesie "H. erectus".

Fossiele wat ontdek is, is onder meer:

"Homo ergaster" het meer uiteenlopende en gesofistikeerde steengereedskap as sy voorouers gebruik. "H. erectus" het relatief primitiewe gereedskap gebruik. Daar is egter al voorgestel dat "H. erectus" dalk die eerste hominiede was wat vlotte gebruik het om oor die oesane te vaar.

Op terreine in Oos-Afrika, soos in Kenia, is moontlike bewyse gevind dat vroeë mense vuur gebruik het. Die herverhitting van sekere stukke klei van 1,42 miljoen jaar oud het gewys die klei moes tot 400 ºC verhit gewees het om te verhard.

Dit is uit die ondersoek van handbyle duidelik dat vleis ’n groot deel van "H. erectus" se dieet gevorm het. Geen bewyse is egter nog gevind dat hy sy kos gaargemaak het nie.

"Homo erectus" is een van die langs lewende spesies van "Homo" – hy het langer as ’n miljoen jaar geleef, terwyl "Homo sapiens" maar sowat 200 000 jaar bestaan.

Verwante spesies



</doc>
<doc id="84161" url="https://af.wikipedia.org/wiki?curid=84161" title="J.H. Neethling">
J.H. Neethling

Ds. Johannes Henoch Neethling (distrik Prins Albert, 4 Desember 1826 - Stellenbosch, 26 Februarie 1904) was een van die groot predikante van die Nederduitse Gereformeerde Kerk in die tweede helfte van die 19de eeu.

Neethling was die oudste seun en die tweede van die elf kinders van Hendrik Johannes Neethling (13 Augustus 1795 - 31 Augustus 1863) en sy vrou, Engela Johanna Albertyn (gedoop 15 November 1801). Een van sy susters, Anna Marthina Hofmeyr, was die moeder van die sendeling eerw. Stephanus Hofmeyr.

Die jong Johannes het die Hollandsmediumskool Tot Nut van 't Algemeen in Kaapstad bygewoon. Beïnvloed deur die prediking van 'n familiielid, ds. G.W. Stegmann, het hy hom geroepe tot die evangeliebediening gevoel en vir verdere opleiding na Europa gegaan. Sy studie is moontlik gemaak deur die nalatenskap van adv. J.H. Neethling, 'n kinderlose grootoom van Johannes, na wie hy ook genoem is. Hy het in 1846 as student aan die Universiteit van Utrecht ingeskryf, waar die vriendskap van die broers Andrew Murray en John Murray, en van Nicolaas Hofmeyr vormend op hom ingewerk het. Op 14 September 1848 het hy ingeskryf aan die Universiteit van Leiden, ook ander universiteite besoek en heelwat gereis. Afgesien van sy teologiese vorming, het Neethling in Holland die vlot en goeie Nederlands leer praat wat hom as prediker van baie van sy tydgenote sou onderskei wat slegs boeketaal gepraat het.

Ná sy terugkeer in Suid-Afrika is hy op 17 April 1851 gelegitimeer en het hy beroepe ontvang na die NG gemeente Pietermaritzburg en Prins Albert. Hy aanvaar die beroep na sy grootwordgemeente, waar hy in Junie deur Andrew Murray, predikant van die NG gemeente Bloemfontein, bevestig is. Ná ongeveer vyf maande het hy saam met Murray op 'n besoekreis na Transvaal gegaan, tot aan die Soutpansberg, en 'n breedvoerige verslag opgestel wat in "De Kerkbode" (2 Oktober 1852 en 30 April 1853) verskyn het.

In Maart 1858 het ds. Neethling 'n beroep aanvaar na die NG gemeente Stellenbosch, waar die driemanskap John Murray, N.J. Hofmeyr en Neethling mekaar tot veelvuldige werksaamhede sou inspireer. Reeds op Prins Albert het hy in "De Kerkbode" gepleit vir die oprigting van 'n teologiese kweekskool op Stellenbosch. Hy was daar ook kollektant vir hierdie inrigting en tydens die inwyding in 1859 het hy die slotgebed waargeneem. Hy het meer as 40 jaar skriba van die kuratorium gebly en het later met sukses die aanstelling van meer hoogleraars bepleit. 

Omdat die bestaande onderwysgeriewe op Stellenbosch nie voldoende was vir die behoefte aan deeglike voorafgaande onderrig vir die seminarie nie, het ds. Neethling en ander belangstellendes geld ingesamel en op 1 Maart 1866 is die Stellenbosch Gymnasium geopen. Die erkenning van die Gymnasium as kollege in 1881, en die Victoria-kollege wat in 1887 hieruit voortgespruit het, het bewys gelewer van dfs. Neethling se geesdrif en dryfkrag. Tot 1904 was hy sekretaris van die raad van die Gymnasium en hy was ook lid van die eerste raad van die Stellenbosch Kollege. In 1875 het die Meisieskool Bloemhof grootliks as gevolg van sy praktiese idealisme ontstaan en die naam self is ook aan hom te danke. In die gemeente is daar ná sy aankoms met aanddienste sowel as met 'n Sondagskool begin. 

Hy was die stukrag agter die bou, volgens 'n plan van die argitek Carl Otto Hager van die bekende moederkerk van Stellenbosch wat op 31 Oktober 1863 ingewy is en waarheen hy die lede van die Sinode uitgenooi het. Sy neef, Hendrik Ludolph Neethling, wat ook in die bestuur van die Gymnasium gedien het, was sekretaris van 'n "bazaar commissie" wat geld vir die kerkbou ingesamel het.

Op Sinodale vlak was hy by geleentheid assistent-scriba synodi, lid van 'n advieskommissie vir kerkbou, lid van die proponentseksamenkommissie en assessor in 1890. Twee keer, in 1852 met Andrew Murray en in 1856 met A.A. Louw, het hy die Transvaalse gemeentes besoek en inlywing by die Kaapse NG Kerk bepleit. Veral die sending het sy aandag gedien en so dien hy vanaf 1857 in die sinodale sendingkommissie wat manne soos Alexander MacKidd en Henri L. Gonin vir die buitelandse sending uitgestuur het. Ds. Neethling het sendingstasies besoek en hoër pensioene vir sendelinge bepleit. Die Sinode van 1903 het hom bedank vir sy sendingywer.

Reeds tydens sy bediening op Prins Albert het hy saam met N.J. Hofmeyr en J.M. Brink, die oue, as medeskrywer sy bydrae gelewer tot die polemiek in die Kaapse kerkstryd wat sou volg: "Bezwaren tegen bezwaren of dr. A.N.E. Changuion weerlegd" (Kaapstad, 1854). Daarna het hy in die Sinode, en ook met briewe en artikels, die liberalisme beveg, terwyl hy aktief meegewerk het aan die totstandkoming van die maandblad "De Volksvriend" in 1861, wat hierdie rigting moes bestry. Ter verdieping van die geestelike lewe gee hy van 1859 af die maandblad "De Wekker" uit, wat tegelyk die standpunt van die ortodoksgesindes in die kerklike twis van die tyd moes weerspieël. Hierdie blad sou ná sy dood tot 1925 deur sy dogter Ella Neethling voortgesit word. 

Ds. Neethling was ook mede-organiseerder van die konferensie van 1860 oor die geestelike lewe op Worcester en hy was lid van die reëlingskomitee vir die besoek van L.D. Wishard, wat in 1896 die Christenstudentevereniging in Suid-Afrika kom stig het.

Vriendelik en innemend van voorkoms en openhartig van aard, was "Ou Dominee" op Stellenbosch 'n waardige verskyning met sy fier houding en lang wit baard. Hy was nederig in die omgang, standvastig en onverskrokke in al sy doen en late. Vreesloos en beginselvas, het hy selfs vir drinkers in die kroeë boetpredikasies gehou. Die naam "Stellenbosse bedelaar" wat hom soms toegevoeg is omdat hy so gedurig en onvermoeid besig was met geldinsameling vir die onderwys, die sending of ander sake van belang, het met die jare 'n erebenaming geword. Daar is 'n wit marmerstandbeeld van ds. Neethling voor die moederkerk op Stellenbosch.

Op 1 Desember 1852 is ds. Neethling getroud met ds. Andrew Murray se suster Maria Murray (19 Junie 1831 - 5 Desember 1912). Uit die huwelik is vyf dogters en sewe seuns gebore, onder wie ds. Hendrik Johannes Neethling (1853-1914), dr. Andrew Murray Neethling L.V. (1855-1922), dr. Johannes Henoch Neethling (1859-1937), ds. William James Neethling (1866–1897) en ds. Christoffel Albertyn Neethling (1871–1926).



</doc>
<doc id="84163" url="https://af.wikipedia.org/wiki?curid=84163" title="NG gemeente Winburg">
NG gemeente Winburg

Die NG gemeente Winburg is die oudste gemeente in die Nederduitse Gereformeerde Kerk se Vrystaatse Sinode asook die oudste in die hele Vrystaat of destydse Transvaal.

In 1840 is op Potchefstroom met 'n ooreenkoms tussen Hendrik Potgieter en Andries Pretorius die eerste Voortrekkerstaat gestig, wat die Republiek van Natalia genoem is en Transvaal, Noord-Vrystaat en Natal ingesluit het. Toe is ook die Voortrekkerkerk gestig, wat die gemeentes Potchefstroom, Winburg en Pietermaritzburg ingesluit het. Deur die Volksraad is op 16 Januarie 1841 die eerste kerkrade vir die gemeentes benoem en die Presbiteriaanse sendeling van Amerika, ds. Daniel Lindley, is as eerste leraar van hierdie Voortrekkerkerk aangestel.

Ds. Lindley het in Natal gewoon en in Maart 1842 op weg na Potchefstroom ook Winburg besoek, die eerste kerkraadslede bevestig, in die verskillende wyke van dié uitgebreide gemeente dienste gehou en die sakramente bedien. Hier het dan ook die doop- en lidmaatregisters van die gemeente begin. Met dié eerste besoek het ds. Lindley 331 kinders hier gedoop.

Op die walle van Laaispruit, waar dit in die Vetrivier vloei, het gedurende April 1837 meer as duisend Voortrekkerwaens saamgeskaar gestaan. Hier moes die trekke van Hendrik Potgieter, Sarel Cilliers, Gerrit Maritz en Piet Retief hulself en daarmee ook die Christelike beskawing verdedig. Ook om sy eerste leraar te verkry, moes die konsulent, ds. Andrew Murray, ernstige beswaar maak by die Kaapse regering omdat goewerneur sir Harry Smith ds. Van Velden na Harrismith en Natal wou stuur terwyl hy vir Winburg bedoel was.

Die gemeente is geruime tyd deur besoeke van di. Lindley, Andrew Murray (konsulent en leraar van NG gemeente Bloemfontein), en Pieter Roux (van die NG gemeente Smithfield bearbei, totdat sy eerste leraar, ds. D.J. van Velden, in 1850 hier bevestig is. Hy het die gemeente bedien tot 1853, toe hy 'n beroep aanneem na die NG gemeente Ladismith en daar gearbei het tot sy dood op 23 Junie 1878. Die gemeente is daarna as volg bedien: H. van Broekhuizen (1861 – '66), P.A.C. van Heyningen (1867 – '93), J.J.T. Marquard (1894–1904), W.H. Boshoff (1906 – '18), H.C.J. Bekker (1918 – '31), J.J. Hattingh (1932 – '47) en S.J. Botha (1948 – onseker).

Die teenswoordige sierlike kerkgebou is gedurende die Tweede Vryheidsoorlog gebou en as onvoltooide kerk as hospitaal gebruik. Dis hierdie kerk wat in die "Kultuurgeskiedenis van die Afrikaner" (Deel III, p. 467) 'n ereplek gekry het en as voorbeeld van die katedraalstyl genoem word, en vanweë sy pragtige, algehele kliptoring buitengewoon imposant is. Ook die Rebellie van 1914 het sy spore hier agtergelaat en in 1917 tot die stigting van die gemeente Rietfontein uit hierdie gemeente gelei.

In 1947 het Winburg se moedergemeente 669 belydende lidmate gehad en Rietfontein 696. In 2014 het dit teruggesak tot 194 in die moedergemeente en 271 in Rietfontein.





</doc>
<doc id="84169" url="https://af.wikipedia.org/wiki?curid=84169" title="NG gemeente Ladismith">
NG gemeente Ladismith

Die NG gemeente Ladismith is die nagenoeg 45ste oudste gemeente in die Nederduitse Gereformeerde Kerk en val onder die Sinode van Wes-en-Suid-Kaapland.

Die gemeente is in die Klein-Karoo, ten suide van die Swartberge, geleë. Die dorp Ladismith het 'n skilderagtige mooi ligging aan die voet van die berg en kan slegs oor 'n pas of deur 'n poort bereik word. Ladismith het eers onder die gemeente Swellendam en Riversdal geressorteer, en deur die toedoen van die leraar, dr. William Robertson, is die heer Johan Kretzen in 1848 na die Swartberg oorgeplaas om met geestelike werk behulpsaam te wees. Hierdie aparte bearbeiding het grootliks daartoe bygedra om die gemeente ryp te maak vir afstigting. Hierdie mnr. Kretzen het later een van die eerste sendelinge van die NG Kerk geword. 

Op 10 Februarie 1851 Ladismith deur die Ringskommissie tot 'n aparte gemeente afgestig. Ladismith is genoem na die bekoorlike eggenote van die destydse goewerneur, sir Harry Smith. Omdat posstukke dikwels verkeerdelik na Ladysmith, Natal, gestuur is, is die spelling van die naam vanaf 1879 gewysig. Die eerste leraar was die Hollander ds. Dirk van Velden, wat van 1854 tot by sy dood in 1878 hier gearbei het. Gedurende die eerste honderd jaar van die gemeente se bestaan het dertien predikante die herderstaf hier geswaai. Met die eeufeesviering van die gemeente was dit di. W.T. Badenhorst (vanaf 1947) en J.D. Stulting (vanaf 1950). Medeleraarskap het eers vanaf 1946 op 'n vaste voet gekom toe die belydende lidmate meer as 1 800 getel het. Dié getal het teen 2012 teruggesak tot 724 en teen 2014 tot 604.

In 1904 het Vanwyksdorp as gemeente afgestig. Die sendinggemeente is in 1861 gestig met Soar as naam en sentrum. Eerw. R.P. Botha was tydens die moedergemeente se eeufees die sendeling. Ook in die sendingveld het die kerkraad reeds vanaf 1908 'n deel bygedra tot die salaris van 'n sendeling. Die plaaslike tak van die Vrouesendingbond het deur die geldelike steun van die kerkraad vanaf 1948 met georganiseerde maatskaplike dienste begin. 

Die gemeente het tydens die eerste 20 jaar van sy bestaan aanbid in 'n klein rietdakkerkie, maar dit het gou ontoereikende vir die groeiende gemeente geword. Dit is toe vervang deur die tweede kerk, ontwerp deur Carl Otto Hager, 'n Duitse boorling wat in Suid-Afrika die grootse eksponent van die neogotiese boukuns geword het. Die manier waarop die kerk opgerig is, is waarskynlik uniek omdat die nuwe bo-oor die toe nog bestaande ou kerkie gebou is. Terwyl die bouwerk aan die veel groter Hager-kerk aan die gang was, het die gemeente nog Sondae in die ou kerkie byeengekom vir die erediens. Eers toe die nuwe kerk sy dak kry, is die ou kerk afgebreek en as 't ware uit die nuwe verwyder sodat die Hager-kerk se binneruimte voltooi kon word. Hager het die kerk so ontwerp dat die gespitste frontgewel 'n toring voorstel, sonder dat die gemeente met die koste van 'n ware toring belas is. Die eerste en die tweede kerk is geleë aan die bopunt van Kerkstraat vanwaar dit soos 'n middeleeuse katedraal oor die dorp waghou. Intussen het dit selfs as lusernskuur gedien, maar is intussen opgeknap en word sedertdien mooi in stand gehou.

Die tweede kerk het 70 jaar diens gedoen vandat dit in 1874 ingewy is, waarna die nuwe en teenswoordige kerk op 10 Oktober 1942 in gebruik geneem is. Dis meer sentraal geleë as die twee vorige kerke. Volgens die gemeente se inskrywing in "Ons gemeentelike feesalbum" is dit "'n pragtige gebou en die akoestiek is uitstekend". Die ou orrel van 1893 is oorgeplaas, en aan die begin van 1948 is dit gemoderniseer, geëlektrifiseer en van 'n nuwe speeltafel voorsien. 

Die jaar 1951 was vir die gemeente 'n besonderse jaar. Nie alleen was dit die viering van sy eeufees nie, maar ook die inwyding van 'n doeltreffende kerksaal waaraan daar vir 45 jaar lank behoefte was.




</doc>
<doc id="84176" url="https://af.wikipedia.org/wiki?curid=84176" title="Perm-Trias-uitwissing">
Perm-Trias-uitwissing

Die Perm-Trias-uitwissing (P–Tr) het sowat 252 miljoen jaar gelede plaasgevind en vorm die grens tussen die geologiese periodes Perm en Trias, sowel as tussen die geologiese eras Paleosoïkum en Mesosoïkum. Dit was die grootste uitwissingsgebeurtenis in die Aarde se geskiedenis, met tot 96% van alle seespesies en 70% van gewerweldes op land wat uitgesterf het. Dit is die enigste bekende massauitwissing van insekte.

Sowat 57% van alle biologiese families en 83% van alle genera is uitgewis. Omdat so ’n groot deel van die biodiversiteit verlore gegaan het, het dit langer geduur om te herstel as ná enige ander uitwissing, moontlik tot 10 miljoen jaar.

Navorsers meen daar was tussen een en drie uitwissingsfases. Daar is verskeie teorieë oor die rede vir die uitwissing; die eerste fase was waarskynlik weens geleidelike omgewingsveranderings, terwyl die laaste fase veroorsaak kon gewees het deur ’n katastrofiese gebeurtenis. Voorgestelde redes vir laasgenoemde sluit in ’n groot of verskeie meteoorbotsings, verhoogde vulkaanaktiwiteit, groot vure en ontploffings op die Siberiese Trappe,<ref name="lava/coal fires"> </ref> en die skielike vrystelling van hidrometaan uit die seebodem.

Tot in 2000 is geglo die rotse wat oor die Perm-Trias-grens heen gevorm is, is te min en bevat te veel gapings om die oorsaak van die uitwissing betroubaar te kan bepaal. Volgens ’n ondersoek na rotse op verskeie plekke in Suid-China het die uitwissing gelede plaasgevind; ’n vroeëre ondersoek van rotse in die provinsie Zhejiang in China het aangedui die uitwissing was gelede, met verdere uitwissings vir ’n ruk daarna. ’n Skielike, groot (sowat 0,9%) wêreldwye afname in die verhouding van die stabiele isotoop tot dié van , het in dié tyd plaasgevind, en word soms gebruik om die Perm-Trias-grens te identifiseer in rotse wat nie geskik is vir radiometriese datumvasstelling nie. Verdere bewyse van ’n omgewingsverandering rondom die P-Tr-grens is ’n styging van 8 ºC in die temperatuur en ’n toename van -vlakke van (die konsentrasie net voor die Nywerheidsrewolusie was in vergelyking daarmee .) Daar is ook bewyse van ’n toename in ultravioletstrale wat die Aarde bereik het en die mutasie van plantspore teweeggebring het.

Daar is al voorgestel dat die P-Tr-grens verbind kan word met ’n skerp getaltoename in land- en mariene fungusse, wat veroorsaak is deur die skerp toename in die hoeveelheid dooie plante en diere waarop die fungusse teer. Vir ’n ruk is dié fungus-oplewing deur paleontoloë gebruik om die P-Tr-grens te identifiseer in rotse wat nie geskik is vir radiometriese datumvasstelling of nie genoeg fossiele bevat het nie, maar selfs die wetenskaplikes wat die fungus-oplewing voorgestel het, het daarop gewys dat sulke oplewings ’n herhalende verskynsel kon gewees het wat veroorsaak is deur die ekosisteem ná die uitwissing in die vroeë Trias. Die idee van ’n fungus-oplewing is al gekritiseer op verskeie gronde, insluitende: "Reduviasporonites", die mees algemene "fungusspoor", was eintlik ’n gefossileerde alg, die oplewing het nie wêreldwyd voorgekom nie en op baie plekke het dit nie saamgeval met die P-Tr-grens nie. Die alge wat verkeerdelik as fungusspore geïdentifiseer is, kan selfs op ’n oorgang dui na ’n Trias-wêreld wat deur mere oorheers is eerder as ’n vroeë Trias-sone van dood en verrotting in sekere aardfossielbeddings. Nuwe chemiese toetse dui egter aan "Reduviasporonites" het wel ’n fungus-oorsprong, en dié kritici se argumente hou dus nie heeltemal water nie.

Onsekerheid bestaan oor die lengte van die algehele uitwissing, asook die tyd en duur van sekere groepe se uitwissing. Daar is bewyse vir veelvuldige uitwissingsfases of dat dit oor verskeie miljoene jare plaasgevind het, met ’n hoogtepunt in die laaste paar miljoen jaar van die Perm.

Terwyl statistiese ontleding van sommige strata in Suid-China dui op ’n uitwissing met een groot hoogtepunt 250,6 miljoen jaar gelede, wys onlangse navorsing dat verskillende groepe op verskillende tye uitgesterf het – tot 1 170 duisend jaar uitmekaar. In rotslae in Oos-Groenland is bewyse gevind dat die afname in die getalle van diere oor ’n periode van 10 000 tot 60 000 jaar plaasgevind het, terwyl plante verskeie honderdduisende jare ekstra geneem het om die volle uitwerking van die uitwissingsvoorval te toon. ’n Ouer teorie, wat steeds in sommige moderne dokumente ondersteun word, is dat daar twee groot uitwissingsfases sowat 9,4 miljoen jaar uitmekaar was en dat die laaste fase verantwoordelik was vir die uitwissing van sowat 80% van mariene spesies wat toe geleef het, terwyl die ander uitwissings veroorsaak is tydens die eerste fase of die tydperk tussen die fases. Volgens dié teorie het een van hierdie fases in die middelste epog van die Perm plaasgevind.

Die grootste verliese in die P-Tr-uitwissing was onder mariene ongewerweldes. In die genoemde Suid-Chinese rotse is bewyse dat 286 van die 329 genera mariene ongewerweldes verdwyn het in die laaste twee sediment-sones wat konodonte (uitgestorwe rugstringdiere) uit die Perm bevat.

Diere met geraamtes van kalsiumkarbonaat is die meeste in die uitwissing geraak, veral dié wat staatmaak op -vlakke in die atmosfeer om hul geraamtes te vorm.

Die Perm het ’n groot verskeidenheid insekte en ander ongewerwelde spesies gehad, insluitende die grootste insekte wat nog bestaan het. Die P-Tr-uitwissing was die enigste bekende massauitwissing van insekte, met agt of nege ordes wat uitgesterf het en nog tien wat grootliks uitgedun is. Palaeodictyopteroidea (insekte met steek- en suigmonddele) se getalle het in die middel-Perm begin afneem; dit word verbind met ’n verandering in die plantegroei. Die grootste afname het plaasgevind in die laat-Perm en is waarskynlik nie weens weerverwante veranderings in die plantegroei nie.

Die meeste fossiele insekgroepe wat ná die P-Tr-grens gevind word, verskil in ’n groot mate van dié wat ná die P-Tr-uitwissing geleef het. Die meeste Paleosoïese insekgroepe word nie aangetref in neerslae wat uit later as die P-Tr-grens dateer nie. In laat-Trias-neerslae bestaan fossiele oorwegend uit moderne fossiele insekgroepe.

Daar is genoeg bewyse dat meer as twee derdes van die families Labyrinthodontia-amfibieë, Sauropsida ("reptiele") en Therapsida ("soogdieragtige reptiele") uitgesterf het. Groot planteters het die grootste verliese gely. Alle Permiese Anapsida-reptiele het uitgesterf behalwe die Procolophonidae. Te min Permiese Diapsida-fossiele (die "reptielgroep" waaruit akkedisse, slange, krokodille en dinosourusse, insluitende voëls, ontstaan het) is gevind om enige gevolgtrekking te maak oor die uitwerking van die Permiese uitwissing op hulle.

Selfs groepe wat oorleef het, het geweldig baie spesies verloor en sommige groepe was aan die einde van die Perm baie naby aan uitwissing. Sommige groepe het nie lank ná hierdie periode bly bestaan nie, terwyl ander wat skaars oorleef het, gediversifiseer en langlewende lyne geproduseer het.

Uit vroeëre ontledings het dit gelyk asof die Aarde vinnig herstel het ná die Perm-Trias-uitwissing, maar dit het hoofsaaklik betrekking gehad op geharde diersoorte soos die "Lystrosaurus". Navorsing wat in 2006 gepubliseer is, wys gespesialiseerde diere wat komplekse ekosisteme met ’n hoë mate van biodiversiteit en ingewikkelde voedselkettings vorm, het baie langer geneem om te herstel. Daar word geglo dié lang tydperk van herstel is veroorsaak deur opvolgende vlae van uitwissing wat herstel in die wiele gery en omgewingstres op organismes uitgerek het – tot in die vroeë Trias.

Uit navorsing blyk die herstel het eers aan die begin van die middel-Trias begin, 4 tot 6 miljoen jaar ná die uitwissing; Sommige skrywers meen die herstel was eers afgehandel sowat 30 miljoen jaar ná die uitwissing, dus in die laat-Trias.

In ’n studie wat in die tydskrif "Science" gepubliseer is, word gemeen die oseane se oppervlaktemperatuur kon tot 40 °C gewees het, wat verduidelik hoekom die lewe op Aarde so lank geneem het om te herstel; dit was eenvoudig te warm.

Tydens die vroeë Trias (4 tot 6 miljoen jaar ná die uitwissing) was die plantbiomassa nie groot genoeg om steenkoolneerslae te vorm nie en dus was die kos vir herbivore beperk. Rivierpatrone in die Karoo het verander van "kronkelend" tot "vlegtend", en dit dui daarop dat plante daar vir ’n lang tyd baie yl was.

Elke groot segment van die vroeë Trias-ekosisteem – plante en diere, see- en landlewe – is oorheers deur ’n klein aantal genera wat feitlik oral op Aarde voorgekom het. ’n Gesonde ekosisteem het ’n veel groter aantal genera, wat elk in ’n paar verkose tipes habitat voorkom.

Om die presiese oorsaak of oorsake van die Perm-Trias-uitwissing te bepaal is moeilik, veral omdat die ramp meer as 250 miljoen jaar gelede plaasgevind het en baie van die bewyse is óf teen dié tyd vernietig óf lê diep binne die Aarde onder talle rotslae. Die seebodem word ook elke 200 miljoen jaar hersirkuleer deur voortdurende plaattektoniek en bewyse daar sal ook nie meer bestaan nie. Wetenskaplikes het verskeie oorsake voorgestel, insluitende katastrofiese en geleidelike prosesse.
Eersgenoemde sluit in ’n groot of verskeie groot botsings van asteroïdes of komete met die Aarde, ’n toename in vulkaniese aktiwiteit of die skielike vrystelling van metaanhidraat uit die seebodem. Laasgenoemde sluit in ’n verandering in seevlakke, min suurstof in die atmosfeer en te min water.

Bewyse dat die impak van ’n hemelliggaam die Kryt-Paleogeen-uitwissing veroorsaak het, het gelei tot vermoedens dat dit ook die oorsaak was van ander groot rampe, insluitende die Perm-Trias-uitwissing, en die soeke na bewyse het begin.

Moontlike getuienis van ’n impak as oorsaak van die uitwissing sluit in misvormde kwarts in Australië en Antarktika, meteorietbrokke in Antarktika; en neerslae ryk aan yster, nikkel en silikon, wat deur ’n impak veroorsaak kon gewees het. Die akkuraatheid van dié bewerings word egter betwis.

’n Impakkrater op die seebodem kan ’n aanduiding gee van die oorsaak. Aangesien 70% van die Aarde se oppervlak met water bedek is, is die kans dat ’n asteroïde of komeet die oseaan sou tref, twee keer so groot as dat dit die Aarde sou tref. So ’n krater sou egter teen dié tyd verdwyn het.

Een faktor wat geloofwaardigheid verleen aan teorieë oor ’n groot impak, is dat dit ander verskynsels aan die gang kon gesit het, soos die Siberiese Trappe (sien onder).

In die laaste stadiums van die Perm het twee basaltlawa-voorvalle voorgekom. Die kleinste, die Emeishan-trappe in China, kom voor in ’n gebied wat in dié tyd naby die ewenaar was.

Die basaltlawa-uitbarstings wat die Siberiese Trappe gevorm het, is een van die grootste bekende vulkaniese uitbarstings op Aarde en het ’n gebied van 2 miljoen km met lawa bedek. Voorheen is geglo die uitbarstings op die Siberiese Trappe het miljoene jare geduur, maar onlangse navorsing dui daarop dat dit 251,2 ± 0,3 miljoen jaar gelede plaasgevind het – net voor die einde van die Perm.

Die uitbarstings op die Emeishan- en Siberiese Trappe kon veroorsaak het dat stof en ’n suursproei die lig van die Son blokkeer en so fotosintese op land en in die see ontwrig het, wat gelei het tot die instorting van voedselkettings. Toe die suur uit die atmosfeer gewas is, kon dit suurreën veroorsaak het wat plante, weekdiere en plankton kon doodgemaak het. Die uitbarstings sou ook koolstofdioksied vrygestel het wat die temperatuur wêreldwyd sou laat styg het. Nadat al die stof en suur uit die lug gewas is, sou die oormaat koolstofdioksied agtergebly het en die temperatuurstyging sou voortgeduur het.

Die Siberiese Trappe sou ook gevaarliker gewees het: suiwer basaltlawa is gewoonlik loperig, maar 20% van die uitbarstings van die Siberiese Trappe sou as en ander afval hoog die atmosfeer ingeskiet het, wat die temperatuur op kort termyn sou laat daal het.

Daar is egter twyfel oor of dié trappe alleen so ’n groot uitwissing sou veroorsaak het. Uitbarstings naby die ewenaar is nodig om die lewe wêreldwyd te ontwrig, terwyl die Siberiese Trappe in of naby die Noordpoolsirkel is. Boonop, indien die uitbarstings oor 200 000 jaar plaasgevind het, sou die atmosfeer se koolstofdioksied verdubbel het. Onlangse navorsing dui daarop dat dit die temperatuur wêreldwyd met 1,5 tot 4,5 °C sou laat styg het, en dit is onwaarskynlik dat dit ’n ramp so groot soos die P-Tr-uitwissing sou veroorsaak het.




</doc>
<doc id="84179" url="https://af.wikipedia.org/wiki?curid=84179" title="Ordovisium-Siluur-uitwissing">
Ordovisium-Siluur-uitwissing

Die Ordovisium-Siluur-uitwissing was die tweede grootste uitwissingsvoorval in die Aarde se geskiedenis in terme van die persentasie biologiese genera wat uitgesterf het. Twee uitwissingsfases het oënskynlik tussen sowat 450 miljoen en 440 miljoen jaar gelede plaasgevind, sowat ’n miljoen jaar uitmekaar. Net die Perm-Trias-uitwissing was meer katastrofies.

In die tyd van die uitwissing was alle lewe tot die oseane en seë beperk. Meer as 60% van die ongewerweldes in die see is uitgewis. Die direkte rede vir die uitwissing is waarskynlik die beweging van die superkontinent Gondwana na die suidelike poolstreek. Dit het gelei tot ’n verkoeling, ysvorming en daling in die seevlak. Laasgenoemde het lewe aan die kus ontwrig. Bewyse vir die ysvorming is in neerslae in die Sahara-woestyn gevind.

Die uitwissing het tydens een van die grootste diversifikasies in die Aarde se geskiedenis plaasgevind. Dit vorm die grens tussen die geologiese periodes Ordovisium en Siluur. Sowat 100 biologiese families van seelewe is uitgewis, wat sowat 49% van alle genera verteenwoordig.

Die uitwissing word tans intens bestudeer. Die fases skyn ooreen te stem met die begin en einde van die grootste ystydperk van die huidige geologiese eon, die Fanerosoïkum, wat die einde aandui van ’n langer afkoelingsperiode aan die einde van die Ordovisium, toe meer tipiese kweekhuistoestande geheers het.

Die uitwissing is voorafgegaan deur ’n daling in die atmosferiese koolstofdioksied, wat die vlak van die seë beïnvloed het waar die meeste organismes voorgekom het. Terwyl Gondwana in die rigting van die Suidpool beweeg het, het ys bo-op gevorm. Wanneer ysvorming of yssmelting plaasvind, daal en styg die oseane onderskeidelik. Met die dalings is baie ekologiese nisse vernietig, en met die stygings is die nisse weer gevul met verkleinde stigterpopulasies waarvan talle families uitgewis is. Dan het die seevlak weer gedaal met die volgende ysvormingstydperk, wat biologiese diversiteit weer eens verklein het.

Die spesies wat oorleef het, was dié wat die veranderende toestande kon hanteer en die ekologiese nisse kon vul wat deur ander spesies se uitwissing gelaat is.

Die einde van die tweede fase het aangebreek toe smeltende ys aan die einde van die ystydperk die seevlak weer laat styg en stabiliseer het. Die heroplewing aan die begin van die Siluur het die bioversiteit vergroot binne die oorlewende genera.





</doc>
<doc id="84180" url="https://af.wikipedia.org/wiki?curid=84180" title="Laat-Devoon-uitwissing">
Laat-Devoon-uitwissing

Die Laat-Devoon-uitwissing was een van die "Groot Vyf" uitwissings in die Aarde se geskiedenis. ’n Groot uitwissingsvoorval, die Kellwasser-voorval, het sowat 374 miljoen jaar gelede, aan die begin van die laaste fase van die geologiese periode Devoon, plaasgevind. Altesaam 19% van alle biologiese families en 50% van alle genera het uitgesterf. ’n Tweede voorval, die Hangenberg-voorval, het die Devoon afgesluit.

Hoewel dit duidelik is dat daar ’n enorme verlies aan biodiversiteit in die Laat-Devoon was, is dit onduidelik hoe lank dit geduur het, met skattings van tussen 500 000 en 25 miljoen jaar. Dit is ook nie seker of dit net uit bogenoemde twee fases of ’n reeks kleiner uitwissings bestaan het nie. Die jongste navorsing dui op verskeie oorsake en ’n reeks fases oor sowat 3 miljoen jaar. Sommige wetenskaplikes reken daar was tot sewe fases oor ’n tydperk van 25 miljoen jaar.

Teen die Laat-Devoon het plante en diere die land beset. In die oseane was enorme koraalriwwe. Euramerika en Gondwana het begin verenig in wat een superkontinent, Pangea, sou word. Dit lyk of net die seelewe deur die uitwissing geraak is. Koraalriwwe het feitlik heeltemal verdwyn en het eers weer tydens die Mesosoïese Era begin vorm.

Die rede vir die uitwissing is onseker. Van die teorieë sluit in veranderings in die seevlakke en die uitputting van suurstof in die oseane, wat veroorsaak kon gewees het deur vulkaniese aktiwiteit of globale verkoeling. Die impak van ’n komeet of ander hemelliggaam is ook al voorgestel.



</doc>
<doc id="84181" url="https://af.wikipedia.org/wiki?curid=84181" title="Trias-Jura-uitwissing">
Trias-Jura-uitwissing

Die Trias-Jura-uitwissing dui die grens aan tussen die geologiese periodes Trias en Jura 201,3 miljoen jaar gelede en is een van die "Groot Vyf" uitwissingsvoorvalle in die Aarde se geskiedenis. Dit het ’n enorme impak in die see en op land gehad. In die see het ’n hele biologiese klas (Conodonta) en 20% van alle families verdwyn. Op land het feitlik alle groot lede van die Crurotarsi (nie-dinosourus-agtige archosourusse) uitgesterf.

Minstens die helfte van alle spesies wat in dié tyd geleef het, is uitgewis. Dit het ekologiese nisse op land vry gelaat van lewe en die dinosouruse in staat gestel om die Aarde tydens die Jurassiese Periode te oorheers. Die uitwissing het minder as 10 000 jaar geduur en het plaasgevind net voordat die superkontinent Pangea begin verbrokkel het.

Verskeie teorieë bestaan oor hoekom die uitwissing plassgevind het, maar almal lei tot onbeantwoorde vrae. Statistiese ontledings van die verlies in die seelewe dui daarop dat dit eerder deur ’n afname in spesievorming veroorsaak is as deur ’n toename in uitwissings.




</doc>
<doc id="84185" url="https://af.wikipedia.org/wiki?curid=84185" title="Main-Taunus-Kreis">
Main-Taunus-Kreis

Die Main-Taunus-Kreis is 'n administratiewe distrik in die Duitse deelstaat Hesse. Die grootste nedersetting en administratiewe setel is Hofheim am Taunus. Die distrik, wat in die sentrum van die metropolitaanse gebied Rhein-Main en net wes van Frankfurt am Main en oos van die deelstaathoofstad Wiesbaden geleë is, is ten opsigte van sy oppervlak die kleinste in Duitsland, maar tegelykertyd die mees digbevolkte.

In sy huidige vorm bestaan die distrik sedert 1928. Die geskiedenis van die gebied strek egter terug tot die antieke tydperk toe die Romeinse leër 'n fort in Hofheim opgerig het. Ander aregeologiese vondse dateer selfs van ouer periodes.

Die Main-Taunus-Kreis staan bekend vir die baie hoë prysvlak van sy huureiendomme en 'n per-capita-koopkrag wat onder die vyf hoogstes in Duitsland gereken word. In 2014 was die koopkragindeks 138 persent van die gemiddelde vir Duitsland, of €29 178 per inwoner. Die distrik het sy ekonomiese welvaart aan die nabyheid van Frankfurt am Main en die Frankfurtse Rhein-Main-lughawe te danke. Ook belangrike federale snelweë loop deur die gebied.

'n Aantal groot maatskappye het sy Duitse hoofkwartiere of ander belangrike kantore en geriewe in die distrik, veral in stede soos Eschborn ("Vodafone") en Schwalbach am Taunus ("Samsung"). Belangrike toeriste-aantreklikhede sluit herstellingsoorde soos Bad Soden, die beboste valleie van die Taunusrivier met die middeleeuse kasteel Eppstein, die aantreklike landskappe langs die Mainrivier en die wingerde van Hochheim am Main en Flörsheim waar 'n wêreldbekende witwyn, die "Rheingauer Riesling", geproduseer word.

Die gebied is gewild by staptoeriste. Twee belangrike roetes loop deur die distrik - die middeleeuse Bonifatius-roete volg die voetspore van die 8ste eeuse roustoet van Sint Bonifatius wie se sterflike oorskot vanuit Mainz na Fulda geneem is. Die "Roete van nywerheidskultuur" loop langs monumente uit die industriële geskiedenis van die streek.


</doc>
