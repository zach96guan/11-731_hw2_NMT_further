<doc id="84191" url="https://af.wikipedia.org/wiki?curid=84191" title="Kryt-Paleogeen-uitwissing">
Kryt-Paleogeen-uitwissing

Die Kryt-Paleogeen-uitwissing (K-Pg-uitwissing) was een van die "Groot Vyf" uitwissingsvoorvalle in die Aarde se geskiedenis toe driekwart van die Aarde se plante en diere, insluitende alle nievlieënde dinosourusse, 66 miljoen jaar gelede binne ’n geologies kort periode uitgesterf het. Die uitwissing dui die grens aan tussen die geologiese periodes Kryt (die laaste periode van die Mesosoïese Era) en Paleogeen (die eerste periode van die Kainosoïese Era).

In die geologiese rekord word die uitwissing aangedui deur ’n dun rotslaag, die Kryt-Paleogeen-grens, wat regdeur die wêreld in see- en aardrotse gevind word. Dit bevat hoë vlakke van die metaal iridium, wat seldsaam in die aardkors is, maar volop in asteroïdes voorkom.

Daar word algemeen geglo die K-Pg-uitwissing is veroorsaak deur ’n groot komeet of asteroïde wat die Aarde getref het en ’n katastrofale uitwerking op die omgewing gehad het, insluitende ’n lang impakwinter (weens stof en as wat die Son se strale afkeer), wat dit vir plante onmoontlik gemaak het om fotosintese uit te voer. Dié teorie is ondersteun deur die ontdekking van die 18 km wye Chicxulub-krater in die laat 1970's in die Golf van Meksiko, wat onteenseglik bewys het dat die K-Pg-grens afval van ’n asteroïde-impak verteenwoordig. Die feit dat die uitwissing op dieselfde tyd plaasgevind het as die impak, is ook ’n bewys dat die uitwissing deur die asteroïde veroorsaak is.

Daar is egter wetenskaplikes wat glo die uitwissing is veroorsaak of vererger deur ander faktore soos vulkaniese uitbarstings, klimaatsveranderings en/of ’n verandering in seevlakke.

’n Groot verskeidenheid spesies het in die K-Pg-uitwissing omgekom. Die bekendste slagoffers was die nievlieënde dinosourusse. Ander organismes is egter ook erg geraak, soos soogdiere, voëls, pterosourusse, akkedisse, insekte, en plante. In die oseane is groot seereptiele, visse, haaie, weekdiere en baie soorte plankton swaar getref. Daar word geraam dat tot 75% van die spesies op Aarde kon verdwyn het.

Die verwoesting wat deur die uitwissing veroorsaak is, het egter ook evolusiegeleenthede geskep. Ná die voorval het baie diergroepe skielike en groot veranderings ondergaan en is nuwe lewensvorme geskep wat die ekologiese nisse gevul het wat deur die uitwissing leeg gelaat is. Soogdiere het veral in die Paleogeen gediversifiseer en nuwe vorms aangeneem soos perde, walvisse, vlermuise en primate. Voëls, visse en dalk akkedisse het ook versprei.

Die K-Pg-uitwissing was ’n wêreldwye gebeurtenis. Dit het al die kontinente oënskynlik terselfdertyd getref. Dinosourusse het byvoorbeeld voorgekom van Noord-Amerika tot Europa, Asië, Afrika, Suid-Amerika en Antarktika, maar word sedert die Kainosoïkum nêrens ter wêreld aangetref nie. Net so het stuifmeelfossiele getoon plante in verafgeleë streke soos Nieu-Meksiko, Alaska, China en Nieu-Seeland is geraak. Die uitwissing het ook beide die see en land gelyktydig getref.

Die fossielrekords toon die uitwissing het oor ’n relatief kort tydperk van 1 000 jaar of minder gebeur. In sommige gevalle kan fossiele in K-Pg-rotse op baie fyn skaal bestudeer word – sentimeter vir sentimeter. Fossiele van stuifmeel en plankton toon dat die ekosisteem op plekke relatief stabiel was, tot met die K-Pg-grens, toe baie spesies skielik verdwyn het. Vir groepe met ’n swakker fossielrekord, soos dinosourusse, is dit onwaarskynlik dat fossiele net onder die K-Pg-grens gepreserveer sal word. Daar is byvoorbeeld net ’n paar dosyn Tyrannosourus-geraamtes gevind, en die kans om een te vind ’n paar sentimeter onder die grens, is klein. Hierdie effek, bekend as die Signor-Lipps-effek, veroorsaak dat dit lyk of baie spesies voor die the K-Pg-grens verdwyn het, en dit skep die illusie van geleidelike uitwissing.

Beter monsters het egter gewys dat groepe wat voorheen vermoedelik geleidelik uitgesterf het, soos dinosourusse, eintlik skielik naby die K-Pg-grens verdwyn het. Wanneer erosie fossiele uit ouer deposito's ontbloot en hulle dan vasgevang word in jonger deposito's, kan dit ook lyk of die uitwissing geleidelik gebeur het. So is dinosourus-fossiele in Montana gevind langs fossiele van soogdiere; dit laat dit voorkom of dinosourusse nog voorgekom het terwyl soogdiere versprei het. Sulke fossiele is egter maklik herkenbaar omdat hulle skaars en dikwels beskadig is. Dié patrone is baie belangrik om die redes vir uitwissings te verstaan.

Die uitwissing was ook baie selektief. Sommige groepe is feitlik nie geraak nie, ander is grootliks verwoes en nog ander is heeltemal uitgewis. Baie spesies alligators, skilpaaie en salamanders het byvoorbeeld oorleef. Soogdiere, voëls en akkedisse is erg geraak. Nievlieënde dinosourusse en die pterosourusse is heeltemal uitgewis.

Spesies wat van fotosintese afhanklik is, het agteruitgegaan of uitgesterf weens stof en as wat die sonlig geblokkeer het. Dit het ’n groot herskommeling teweeggebring in die dominante plantgroepe. Organismes wat fotosinteer, het net soos vandag in die laat-Kryt die basis van die voedselketting gevorm. Plantetende diere het uitgesterf toe die plante waarvan hulle afhanklik was, skaars geraak het. Dit het weer tot gevolg gehad dat roofdiere soos "Tyrannosaurus rex" ook uitgesterf het.

Die K-Pg-grens verteenwoordig een van die mees drastiese skommelings in die fossielrekord vir verskeie kalkagtige nanoplankton, wat die deposito's gevorm het wat aan die Kryt-periode sy naam gee. Dit kan duidelik op spesievlak gesien word. Die K-Pg-grensrekord van sweepdiertjies word nie ewe goed verstaan nie, hoofsaaklik omdat net mikrobiese siste ’n fossielrekord het en nie alle sweepdiertjie-spesies sistvormende stadiums het nie; daarom word hul diversiteit waarskynlik onderskat. Onlangse studies het getoon daar was nie groot veranderings onder sweepdiertjies naby die grens nie.

Straaldiertjies het ’n geologiese rekord gelaat sedert die tyd van die Ordovisium, en hul minerale fossiele kom oor die K-Pg-grens voor. Daar is geen bewyse van ’n massauitwissing nie, maar wel van hoë produktiwiteit tydens die vroeë Paleoseen danksy koeler temperature. Sowat 46% van kristalwier-spesies het die oorgang na die Paleoseen oorleef.

Die voorkoms van plankton-foraminifere oor die K-Pg-grens word sedert die 1930's bestudeer. Talle spesies seebodem-foraminifere is uitgewis, moontlik omdat hulle van organiese afval afhanklik was vir voedingstowwe en die biomassa in die oseane na verwagting afgeneem het. Aangesien die mariene mikrobiota herstel het, word egter geglo dit het gelei tot ’n toename in die spesies van seebodem-foraminifere. Die herstel van seebodem-foraminifere het oor verskeie fases gebeur wat verskeie honderdduisende jare geduur het, tot vroeg in die Paleoseen.

Die gebrek aan fossielrekords van mariene ongewerweldes maak dit moeilik om die omvang van hul uitwissing te bepaal.

Sowat 60% van Scleractinia-koraalgenera uit die laat-Kryt het nie die uitwissingsvoorval oorleef nie. Navorsing toon sowat 98% van koloniale spesies, dié wat in die warm, vlak tropiese water voorgekom het en waarvoor fotosintese belangrik was, is uitgewis. Alleenstaande koraal, wat gewoonlik nie riwwe vorm nie en in dieper, koeler water voorkom, is minder geraak.

Die getalle genera van koppotiges, stekelhuidiges en tweekleppige skaaldiere het ’n groot afname getoon ná die K-Pg-grens. Die meeste spesies armpotiges, ’n klein filum mariene ongewerweldes, het die uitwissing oorleef en in die vroeë Paleoseen gediversifiseer.

Buiten nautiloïdeë (wat verteenwoordig word deur die moderne orde Nautilida) en inkvisse (wat reeds gesplits het in moderne seekatte, pylinkvisse en tjokka) het alle ander spesies van die weekdierklas Cephalopoda by die K-Pg-grens uitgesterf. Dit sluit in die ekologies belangrike Belemnoidea, sowel as die Ammonoidea of ammoniete, ’n subklas baie uiteenlopende, talryke en wydverspreide hardedop-koppotiges. Navorsers wys daarop dat die voortplantingstrategie van die oorlewende Nautilida (minder en groter eiers) ’n rol gespeel het in die feit dat hulle oorleef het en die Ammonoidea nie. Laasgenoemde het meer en kleiner eiers gelê, en die uitwissingsvoorval het ’n verwoestende uitwerking daarop gehad. Ná die uitwissing van die Ammonoidea het die Nautilida ’n evolusie ondergaan met dopvorms en kompleksiteite wat voorheen onbekend was in dié subklas.

Sowat 35% van die genera stekelhuidiges het uitgesterf by die K-Pg-grens, hoewel taksons wat by lae breedteliggings in vlak water floreer het, die swaarste getref is. Diepwater-stekelhuidiges by medium breedteliggings is baie minder geraak.

Daar is heelwat fossielrekords van kaakdiervisse oor die K-Pg-grens, wat ’n goeie aanduiding van uitwissingspatrone van dié klasse mariene gewerweldes gee. In die klas Chondrichthyes het sowat 80% van die haai-, kraakbeenvis- en Rajidae-families die uitwissing oorleef, en meer as 90% van die Teleostei (beenvis)-families.

Insekskade aan gefossileerde blare van blomplante op 14 terreine in Noord-Amerika is ontleed om ’n idee te kry van die diversiteit van insekte oor die K-Pg-grens heen. Navorsers het gevind Kryt-terreine het voor die uitwissing ’n groot verskeidenheid plante gehad met heelwat tekens van insekte wat hulle vreet. Tydens die vroeë Paleoseen was daar egter min tekens van plundering deur insekte, selfs 1,7 miljoen jaar ná die uitwissing.

Daar is oorweldigende bewyse van ’n wêreldwye ontwrigting van plantgroepe by die K-Pg-grens. Uitwissings blyk duidelik uit die bestudering van fossiele stuifmeel en blare. In Noord-Amerika dui die data op ’n enorme verwoesting en massauitwissing by die K-Pg-grens, maar daar was al voor die grens aansienlike veranderings in die plantegroei. Sowat 57% van plantspesies op dié vasteland het uitgesterf. In die verre suide soos in Nieu-Seeland en op Antarktika, het die massauitsterwing van plante nie ’n beduidende omwenteling in spesies teweeggebring nie, maar wel drastiese en korttermynveranderinge in die relatiewe oorvloed van plantgroepe. In sommige streke het die herstel van plante begin met die terugkeer van varingspesies. Die patrone wissel egter – verskillende varingspesies was in verskillende gebiede verantwoordelik vir die oplewing en is sekere gebiede is geen oplewing te bespeur nie.

Vanweë die grootskaalse uitwissing van plante was daar ’n groot toename in saprofyt-organismes soos fungusse wat nie fotosintese nodig het nie en hul voedingstowwe uit verrottende plante kry. Die oorheersing van fungusse het net ’n paar jaar geduur terwyl daar baie organiese materiaal was wat voeding verskaf het. Toe die atmosfeer weer skoon van stof en as was, het fotosintetiese plante soos varings en ander soorte teruggekeer.

Polyploïdie (die verskynsel dat nakomelinge ’n groter getal chromosome as die ouers het) het skynbaar die vermoë van blomplante verhoog om die uitwissing te oorleef, moontlik aangesien die bykomende kopieë van die genoom wat sulke plante besit, hulle in staat gestel het om makliker by die omgewingsveranderings aan te pas.

Daar is min getuienis van die uitwissing van amfibieë by die K-Pg-grens. Volgens ’n ondersoek in Montana van fossiele gewerweldes oor die K-Pg-grens heen is gevind dat geen amfibiese spesies uitgewis is nie. Daar is egter soorte amfibieë wat nie deel van die ondersoek was nie wat onbekend was in die Paleoseen, soos die padda "Theatonius lancensis"; en die salamander "Albanerpeton galaktion"; dus lyk dit of sommige amfibieë wel uitgesterf het.

Die twee nie-archosourus-reptiele, Testudines (skilpaaie) en Lepidosauria (slange, akkedisse en wurmakkedisse), het die uitwissing oorleef. Meer as 80% van die Kryt se skilpadspesies het oorleef. Daarbenewens het al ses skilpadfamilies wat aan die einde van die Kryt voorgekom het, oorleef tot in die Paleogeen en hulle word deur huidige spesies verteenwoordig.

Die orde Squamata (skubreptiele), wat vandag verteenwoordig word deur akkedisse, slange en wurmakkedisse, het verskeie ekologiese nisse gevul tydens die Jura en was suksesvol tydens die Kryt. Hulle het die uitwissing oorleef en is tans die suksesvolste en uiteenlopendste groep lewende reptiele met meer as 6 000 spesies. Nie ’n enkele familie Squamata op land is uitgewis nie en fossiele getuienis dui daarop dat hulle geen noemenswaardige afname in getalle beleef het nie. Hul klein grootte, aanpasbare metabolisme en vermoë om na gunstiger habitats te trek, was sleutelfaktore in die feit dat hulle oorleef het. Reusagtige nie-Archosourus-waterreptiele soos Mosasauridae en Plesiosauria, wat die belangrikste mariene roofdiere van hul tyd was, het aan die einde van die Kryt uitgesterf. Hulle was waarskynlik minder in staat om by veranderende toestande aan te pas weens hul grootte.

Die archosourus-klade sluit twee huidige ordes in, Crocodilia (waarvan Alligatoridae, Crocodylidae en Gavialidae die enigste oorlewende families is) en dinosourusse (waarvan voëls die enigste oorlewende lede is), asook die pterosourusse.

Tien families van die orde Crocodilia of hul naby-verwante kom voor in die Maastricht-fossielrekords. Vyf van hulle het voor die K-Pg-grens uitgesterf. Die ander vyf families word in beide Maastricht– en Paleoseen-fossielrekord verteenwoordig. Hulle het almal in varswater- en landomgewings gehou, behalwe die Dyrosauridae, wat in varswater- en see-omgewings voorgekom het. Sowat 50% van die lede van die klade Crocodyliformes kom weerskante van die K-Pg-grens voor en die enigste skynbare neiging is dat geen groot krokodille oorleef het nie. Die oorlewing van Crocodyliformes is waarskynlik te danke aan die feit dat hulle waterdiere is en hulle kan ingrawe, wat die blootstelling aan omgewingsveranderings verminder het.

Choristodera, ’n krokodilagtige genus, het ook die uitwissing oorleef, maar het daarna in die Mioseen uitgesterf.

’n Familie van die orde Pterosauria, Azhdarchidae, het beslis in die Maastricht voorgekom en is naby die K-Pg-grens uitgewis. Hierdie groot pterosourusse was die laaste lede van ’n kleinerwordende groep wat tydens die Middel-Kryt uit sowat tien families bestaan het. Kleiner pterosourusse het voor die Maastricht uitgesterf tydens ’n tydperk waarin kleiner dierspesies oor die algemeen minder geraak en groter spesies vermeerder het. Terwyl dit gebeur het, het moderne voëls gediversifiseer en hulle het argaïese voëls en pterosourusse vervang – moontlik vanweë direkte kompetisie of dalk omdat hulle bloot leë nisse gevul het. ’n Ekologiese oorvleueling tussen voëls en pterosourusse blyk egter minimaal te gewees het, en dit lyk of die uitsterwing van pterosourusse saamval met ’n bisarre stilstand in diversifikasie: spesies het in die Laat Kryt bloot ophou diversifiseer en dit het hulle baie kwesbaar gemaak vir rampe en klimaatsveranderings.

Die meeste paleontoloë beskou voëls as die enigste oorlewende dinosourusse. Alle nie-Neornithes-voëls het egter uitgesterf, insluitende florerende groepe soos Enantiornithes en Hesperornithes. Verskeie ondersoeke van voëlfossiele toon die splitsing van spesies voor die K-Pg-grens en dat verwante van eende, hoenders en loopvoëls saam met nievlieënde dinosourusse bestaan het. Groot versamelings voëlfossiele lewer voldoende bewys dat daar in die Kryt ’n groot verskeidenheid spesies was wat nie die Paleogeen gehaal het nie. ’n Baie klein deeltjie van die Kryt se voëls het dus oorleef en uit hulle het vandag se voëls ontwikkel. Die enigste subklas voëls wat beslis die uitwissing oorleef het, is Neornithes (hoewel een Paleogeen-spesie, "Qinornis paleocenica", verteenwoordigend kan wees van ’n nie-Neornithes-voël wat oorleef het). Neornithes kon vermoedelik die uitwissing oorleef danksy hul vermoë om te kan duik, swem of skuiling soek in water en moeraslande. Baie spesies kan ook neste bou en in gate in bome of mierneste bly, wat hulle ook kon beskerm het. Hulle het ná die uitwissing ekologiese nisse gevul wat leeg gelaat is deur die uitsterwing van die nievlieënde dinosourusse.

Buiten ’n paar omstrede bewerings, stem wetenskaplikes saam dat alle nievlieënde dinosourusse uitgesterf het by die K-Pg-grens. Die dinisourus-fossielrekord is geïnterpreteer as dat daar óf ’n afname óf geen afname in verskeidenheid was in die laaste paar miljoen jaar van die Kryt, en dit kan wees dat die gehalte van die fossielrekord net te swak was om tussen die twee opsies te onderskei. Aangesien daar geen bewys is dat nievlieënde dinosourusse gate kon grawe, swem of duik nie, was hulle nie in staat om hulself te beskerm teen die omgewingstres wat by die K-Pg-grens voorgekom het nie. Kleiner dinosourusse (benewens voëls) kon dalk oorleef het, maar hulle sou geen kos gehad het nie aangesien plante skaars sou gewees het vir plantvretende diere en dit sou weer ’n voedseltekort veroorsaak het vir vleisvretende diere.

Die toenemende konsensus oor die endotermie ("warmbloedigheid") van dinosourusse help om hul uitwissing te verstaan, terwyl hul verwante die krokodille oorleef het. Die ektotermiese ("koudbloedige") krokodille sou ’n klein behoefte aan kos gehad het aangesien hulle verskeie maande sonder kos kan klaarkom, terwyl endotermiese diere van dieselfde grootte meer kos nodig sou gehad het vir hul vinniger metabolisme. Nievlieënde dinosourusse sou dus uitgesterf het weens ’n tekort aan kos, terwyl sommige krokodille oorleef het. Die oorlewing van ander warmbloedige diere, soos soogdiere, kon danksy ander redes gewees het soos hul kleiner behoefte aan kos vanweë hul kleiner grootte in dié tyd.

Alle belangrike soogdierlyne uit die Kryt, insluitende kloaakdiere (eierlêende soogdiere), Multituberculata, buidel- en plasentadiere, Dryolestoidea en Gondwanatheria het die uitwissing oorleef hoewel daar ook groot verliese was. Buideldiere het grootliks uit Noord-Amerika verdwyn, en die Asiatiese Deltatheroida, primitiewe verwante van bestaande buideldiere, is uitgewis.

Die soogdiere wat die uitwissing oorleef het, was oor die algemeen klein – omtrent so groot soos rotte. Dit sou hulle gehelp het om skuiling te vind. Daar word ook gemeen baie van hulle kon gate grawe of was semi-waterdiere omdat daar vandag verskeie sulke soogdierspesies is. Dit sou bykomende beskutting gebied het teen omgewingstres.

In 1980 het ’n span navorsers bestaande uit die Nobelprys-wenner en fisikus Luis Alvarez, sy seun die geoloog Walter Alvarez en die chemici Frank Asaro en Helen Michel ontdek afsettingsgesteentes oor die hele wêreld heen bevat by die K-Pg-grens ’n konsentrasie iridium wat veel hoër is as normaal (30, 160 en 20 keer in dele wat oorspronklik bestudeer is). Iridium is uiters skaars in die aardkors, maar kom algemeen voor in die meeste asteroïdes en komete. Die Alvarez-span het voorgestel dat ’n asteroïde die Aarde getref het in die tyd van die K-Pg-grens. Daar was vroeër gissings oor die moontlikheid van ’n impak, maar dit was die eerste konkrete bewys daarvan.

Die teorie is eers as radikaal beskou, maar nog bewyse is kort daarna ontdek. Daar is gevind die grensklei is vol uiters klein rotskorreltjies, wat gevorm is deur druppels gesmelte rots van die impak. Misvormde kwarts en ander minerale is ook in die K-Pg-grens gevind. Sulke misvormde minerale word veroorsaak deur intense druk soos met kernontploffings of ’n meteoriet-impak. Die ontdekking van neerslae wat deur ’n tsoenami veroorsaak is aan die kus van die Golf van Meksiko en die Karibiese See het ook bewys gelewer van ’n impak, en het daarop gedui die impak kon daarnaby plaasgevind het – net soos die ontdekking dat die K-Pg-grens dikker word in die suid-VSA – tot meters dik in Noord-Nieu-Meksiko.
Deur verdere navorsing is gevind die Chicxulub-krater onder Chicxulub aan die kus van Yucatan, Meksiko, is die bron van die K-Pg-grensklei. Die krater is ovaal, met ’n gemiddelde deursnee van rofweg 180 km – omtrent die grootte wat die Alvarez-span gereken het dit sou wees. Dit het onteenseglik bewys dat die K-Pg-uitwissing deur ’n botsing veroorsaak is.

So ’n groot impak sou fotosintese beperk het deur ’n stofwolk te veroorsaak wat die sonlig vir ’n jaar of minder sou blokkeer, en deur ’n sproei van swaelsuur die stratosfeer in te stuur. Dit sou sonlig verder verminder het – met 10 tot 20%. Dit sou minstens 10 jaar neem om te verdamp, wat die uitwissing van plante en fitoplankton verduidelik, asook van organismes wat van hulle afhanklik is (insluitende plantvreters en roofdiere). Klein diere waarvan die voedselketting op detritus (dooie organiese materiaal) berus, sou ’n redelike kans gehad het om te oorleef.

Brande het ook waarskynlik wêreldwyd voorgekom weens die hitte en brandende brokstukke wat deur die impak veroorsaak is. Onlangse navorsing het getoon die wêreldwye puinlaag wat deur die impak gevorm is, bevat genoeg roet om te kan aflei die hele biosfeer het gebrand. Die hoë -vlak tydens die laat-Kryt sou ontbranding aangehelp het. Die -vlak het in die vroeë Kanosoïkum skerp gedaal. As wydverspreide brande voorgekom het, sou dit die -inhoud van die atmosfeer verhoog het en ’n tydelike kweekhuiseffek veroorsaak het sodra die stof gaan lê het, en dit sou die kwesbaarste organismes wat die tydperk net ná die impak oorleef het, uitgewis het.

Die vorm en ligging van die krater dui ook aan dat groot verwoesting aangerig is benewens die stofwolk. Die asteroïde het in die see geland en sou enorme tsoenami's veroorsaak het, waarvoor bewyse gevind is op verskeie plekke in die Oos-VSA en om die Karibiese See – seesand op plekke wat toe in die binneland geleë was, en plantoorblyfsels en aardrotse in see-sedimente wat dateer uit die tyd van die impak.

Die meeste paleontoloë stem saam dat ’n asteroïde die Aarde na aan die einde van die Kryt-periode getref het, maar daar word gedebatteer of dit die enigste rede vir die uitwissing was. Daar is bewyse van ’n interval van sowat 300 000 jaar vanaf die impak tot die massauitwissing. In 1997 het die paleontoloog Sankar Chatterjee aandag gevestig op die veel groter Shiva-krater met ’n deursnee van 600 km, en op die moontlikheid van verskeie botsings.

In Maart 2010 het ’n internasionale paneel wetenskaplikes die asteroïde-teorie, spesifiek die Chicxulub-impak, onderskryf as die oorsaak van die uitwissing. ’n Span van 41 wetenskaplikes het 20 jaar se wetenskaplike geskrifte nagevors en enige teorieë oor enorme vulkaniese uitbarstings verwerp. Hulle het vasgestel die uitwissing is veroorsaak deur die Chicxulub-impak, wat soveel energie opgewek het as 100 teraton TNT – meer as ’n miljard keer die energie van die bomme op Nagasaki en Hirosjima.

Die feit dat die tyd van die uitwissing ooreenstem met dié van die Chicxulub-impak, dui sterk daarop dat die asteroïde die oorsaak van die uitwissing was. Sommige wetenskaplikes betwyfel egter steeds die rol van die impak en glo ander gebeure kon bygedra het tot die massauitsterwing van diere en plante. Veral vulkaniese uitbarstings, klimaatsveranderings, ’n verandering in seevlakke en die impak van ander botsings is al voorgestel as sleutelfaktore in die uitwissing.

Voor 2000 is argumente dat basaltlawa van die Dekan-trappe in Indië die uitwissing veroorsaak het, gewoonlik verbind met die opinie dat die uitwissing geleidelik was. Basaltlawa-voorvalle het omstreeks 68 miljoen jaar gelede begin en langer as 2 miljoen jaar geduur. Die mees onlangse getuienis dui daarop dat die trappe oor ’n tydperk van 800 000 jaar plaasgevind het, oor die tyd van die K-Pg-grens, en dit kon verantwoordelik gewees het vir die uitwissing en die stadige herstel van die biotika daarna.

Die Dekan-trappe kon deur middel van verskeie meganismes ’n uitwissing veroorsaak het, insluitende die vrystelling van stof en die sproei van swaelsuur in die lug. Dit sou sonlig afgekeer en so fotosintese in plante verhinder het. Verder kon vrygestel gewees het wat die kweekhuiseffek verhoog het nadat stof en gas uit die atmosfeer verdwyn het.

In die tyd dat die Dekan-trappe-teorie verbind is met ’n stadiger uitwissing, het Luis Alvarez (wat in 1988 oorlede is) gesê paleontoloë word mislei deur die gebrek aan data (Signor-Lipps-effek). Hoewel sy stellings nie aanvanklik gewild was nie, het latere intensiewe studies van fossiellae meer gewig daaraan verleen. Eindelik het die meeste paleontoloë die idee aanvaar dat die massauitwissing aan die einde van die Kryt veroorsaak, of gedeeltelik veroorsaak, is deur ’n massiewe impak. Selfs Alvarez het egter erken daar was ander groot veranderinge op Aarde voor die impak, soos ’n daling van seevlakke en enorme vulkaanuitbarstings wat die Dekan-trappe gevorm het, en dat dit kon bygedra het tot die uitwissing.

Verskeie ander kraters is blykbaar min of meer in die tyd van die K-Pg-grens gevorm. Dit dui op die moontlikheid van verskeie voorwerpe wat die Aarde feitlik gelyktydig kon getref het – miskien brokstukke van ’n voorwerp soos met die komeet Shoemaker-Levy 9 se botsings met Jupiter. Benewens die 180 km wye Chicxulub-krater, is daar die 24 km wye Boltisj-krater in die Oekraïne (65,17±0,64 miljoen jaar gelede), die 20 km wye Silverpit-krater in die Noordsee (62,5±2,5 miljoen jaar gelede) en die omstrede en veel groter 600 km wye Shiva-krater wes van Indië. Enige gebeurtenis wat die ander kraters in die destydse Tetis-oseaan veroorsaak het, sou oordonder gewees het deur gebeure soos die noordwaartse beweging van Afrika en Indië.

Daar is duidelike bewyse dat seevlakke in die Maastricht, die laaste etage van die Kryt-periode, meer gedaal het as op enige ander tyd in die Mesosoïese Era. In sommige Maastricht-rotslae uit verskeie dele van die wêreld verteenwoordig die latere lae land; vroeër lae kuslyne en die vroegste lae seebodems. Hierdie lae toon nie die kanteling en verwringing wat met bergvorming verbind word nie, en daarom is die mees waarskynlike verduideliking regressie, of ’n daling in seevlakke. Daar is geen bewyse vir die oorsaak van die regressie nie, maar die aanvaarde verduideliking is dat oseaanriwwe waarskynlik minder aktief geraak en toe onder hul eie gewig gesink het.

’n Groot regressie sou die gebied van die kontinentale plat aansienlik verklein het – en dit is waar die meeste seespesies aangetref word. Dit kon ’n mariene massauitwissing tot gevolg gehad het. Navorsing dui egter daarop dat dié verandering nie groot genoeg sou gewees het om die groot uitwissing van ammoniete te veroorsaak nie. Die regressie sou ook klimaatsveranderings teweeggebring het, deels deur winde en seestrome te ontwrig en deels deur die Aarde se albedo te verminder en temperature wêreldwyd te laat toeneem.

Regressie het ook die verlies aan binneseë soos die Westelike Binneseeweg van Noord-Amerika tot gevolg gehad. Dit het habitats in ’n groot mate verander en kusvlaktes vernietig wat 10 miljoen jaar tevore uiteenlopende gemeenskappe gehuisves het. Nog ’n gevolg was die uitbreiding van varswateromgewings, aangesien binnelandse water nou langer afstande na die see moes aflê. Terwyl dit voordelig was vir varswater-gewerweldes, het dié wat mariene omgewings verkies, soos haaie, daaronder gelei.

Nog ’n interessante aspek, wat nog nie goed bestudeer is nie, is dat terwyl regressie in die noorde plaasgevind het, daar ’n ’n enorme mariene ingressie, of indringing, was op die kontinente in die suide. Minstens drie groot binneseë het in Suid-Amerika gevorm en het die noordelike, suidelike en sentrale dele van Patagonië oorvloei.

In ’n artikel bespreek J. David Archibald en David E. Fastovsky ’n scenario wat drie groot oorsake kombineer: vulkaanuitbarstings, mariene regressie en die impak van ’n hemelliggaam. In dié scenario word land- en seelewegemeenskappe ontwrig deur die veranderings in en verlies aan habitats. Dinosourusse, as die grootste gewerweldes, is die eerste diere wat deur die veranderde omgewing geraak is en hul getalle het afgeneem. Terselfdertyd het materiaal uit vulkaanuitbarstings oor die hele wêreld afgekoel en droog geword. Toe tref ’n hemelliggaam die Aarde en veroorsaak dat voedselkettings op land en in die see wat van fotosintese afhanklik is, vernietig word. Die grootste verskil tussen dié en ander teorieë is dat die ondersteuners daarvan nie glo een enkele voorval kon tot die uitwissing gelei het of die taksonomiese patroon daarvan veroorsaak het nie.




</doc>
<doc id="84193" url="https://af.wikipedia.org/wiki?curid=84193" title="Jan Daniël Stulting">
Jan Daniël Stulting

Ds. Jan Daniël Stulting (Brandfort, 16 Junie 1906 – Ladismith, Kaap, 18 Januarie 1971) was 'n leraar in die Nederduitse Gereformeerde Kerk.

Jan Stulting was die seun van ds. C.H. Stulting wat sy emeritaat in 1946 aanvaar het nadat hy agtereenvolgens leraar was van die NG gemeente Venterstad (1902), Brandfort (1905) en Humansdorp (1913). Ná sy toelating tot die bediening in 1931, het die jong ds. Stulting sy vader se hulpprediker op Humansdorp geword en twee jaar later sy medeleraar in dieselfde gemeente. In 1943 neem hy 'n beroep aan na die NG gemeente Vosburg en in 1950 word hy medeleraar van die NG gemeente Ladismith saam met ds. W.T. Badenhorst.

Weens ernstige siekte moes ds. Stulting sy emeritaat in 1969 aanvaar en in Januarie 1971 sterf hy op Ladismith. Volgens sy lewenskets in die NG Kerk se jaarboek was hy in sy gemeente 'n geliefde leraar wie se onvermoeide arbeid in die wingerd van die Meester op prys gestel is.



</doc>
<doc id="84194" url="https://af.wikipedia.org/wiki?curid=84194" title="Stanislas Wawrinka">
Stanislas Wawrinka

Stanislas "Stan" Wawrinka (Frans: [stanislas vavʁiŋka]; gebore 28 Maart 1985) is 'n Switserse professionele tennisspeler. Hy is ook 'n Duitse burger, omdat sy vader 'n Duitser van Tsjeggiese afkoms is.

Wawrinka begin op 14-jarige ouderdom om aan internasionale junior-toernooie deel te neem. Hy verlaat skool op 15 om op tennis te fokus, maar sit sy studies deur afstandsonderrig voort. Sedert 2002 speel hy professioneel tennis. In 2005 word hy op die ATP-ranglys onder die beste 100 tennisspelers geplaas. In 2006 haal hy die top 50- en in 2008 die top 10-lys van spelers.

Tydens die Australiese Ope van 2014 wen hy sy eerste Grand Slam-toernooi. Hy skakel die tweede gekeurde Novak Đoković tydens die kwarteindronde in 5 stelle uit. In die eindstryd wen hy die eerste gekeurde Rafael Nadal met 'n telling van 6–3, 6–2, 3–6 en 6–3. Hiermee skuif hy tot die nommer 3 posisie op die ATP se ranglys op. Tydens die Franse Ope van 2015 wen hy sy tweede Grand Slam-toernooi en tydens die VSA Ope van 2016 sy derde.

Die tabel toon Wawrinka se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="84200" url="https://af.wikipedia.org/wiki?curid=84200" title="Tobie Muller">
Tobie Muller

Dr. Tobias Ballot Muller (noemnaam Tobie, George, 13 Augustus 1884 – Philippolis, 25 Oktober 1918) was 'n predikant in die Nederduitse Gereformeerde Kerk en 'n Afrikaanse taalstryder.

Dr. Tobie Muller was 'n inspirerende studenteleier op Stellenbosch en 'n kampvegter vir Afrikaans. Hy was die eerste voorsitter van die Afrikaanse Taalvereniging (ATV) in die Eikestad. Nadat hy in 1909 na Europa vertrek het, het hy sy doktorsgraad aan die Universiteit van Utrecht verwerf. Sy proefskrif, "De kennisleer van het Anglo-Amerikaansch pragmatisme" (1913), is van belang vir die geskiedenis van die filosofie in Suid-Afrika. In Oktober 1913 het hy 'n belangrike lesing gelewer, "Die geloofsbelydenis van 'n Nasionalis", wat deur die ATV versprei is. In dié tyd het Muller hom vurig vir sy volk se regte begin beywer en 'n Afrikaanse maandblad, "Ons Moedertaal", opgerig', waarvan hy redakteur geword het. (Dit is kort daarna by die "Huisgenoot" ingelyf.) Hy was 'n voorstander van die Afrikaanse Bybelvertaling en was lid van die eerste kommissie wat vir dié doel aangestel is. In 1916 het Muller 'n beroep na die NG gemeente Philippolis aangeneem, waar hy algemene sekretaris van die ATV gebly het tot aan sy dood twee jaar later.

Tobie Muller is in 1884 op George gebore as die jongste seun van ds. (later prof.) C.F.J. Muller, wat van 1877 tot 1887 leraar van die NG gemeente George was. Hy was voorheen leraar van Swellendam vanaf 1872. Sy moeder was Johanna Louw, een van die sewe dogters van Adriaan Jacobus Louw van die Paarl wat elkeen met 'n predikant getrou het. Prof. Muller trou op 15 November 1871 met Johanna Louw. Adriaan Louw se sewe dogters was: 1. Maria Magdalena (Miemie) met prof. Nicolaas Hofmeyr; 2. Louisa Adriana (Wiesie) met ds. Arend Hermanus Hofmeyr van Hanover; 3. Margaretha Johanna (Maggie) met ds. Johannes Rudolph Albertyn; 4. Catharina Johanna (Kitty) met ds. George Murray; 5. Johanna Hendrina met prof. C.F.J. Muller; 6. Charlotte met ds. J.C. Truter; 7. Susanna Maria met ds. P.G.J. Meiring.

Tobie is genoem na die eerste twee NG predikante van NG gemeente George, Tobias Johannes Herold, sy oorgrootvader van moederskant, en Johan Stephen Simeon Ballot. Die gesin het in 1887 na Kaapstad verhuis toe Tobie se vader die beroep aanneem na die Groote Kerk met werkkring Nieuwe Kerk. Dié deel van die ou moedergemeente, wat later sou bekendstaan as die NG gemeente Tamboerskloof, het in 1891 afgestig en so word ds. Muller die dogtergemeente se eerste leraar. Hier in Kaapstad het die jong Tobie 'n reeks waar siektes deurgemaak, ten spyte van sy sterk liggaamsbou en goeie gesondheid. Volgens J.A. Bosch was dit reeds "in hierdie tye van siektes dat hy die eerste tekens van sy besondere verstandelike vermoëns begin openbaar het". Op agtjarige ouderdom het hy byvoorbeeld sy ouers verras met 'n geskrewe verhaal van 'n skip wat op see vergaan het.

Op negejarige leeftyd het hy sy eerste skool besoek en van toe af het hy vinnig gevorder. Hy het besonder goed in al sy eksamens presteer sodat hy aan die einde van 1900 (of in 1901) die matrikulasie-eksamen afgelê en derde (of tweede) in die Kaapkolonie geplaas is.

Aan die Victoria-kollege het Muller hom op elke gebied onderskei en sy medestudente het hom dan ook in die hoogste posisies geplaas. Drie jaar nadat hy matriek geslaag het, het hy die B.A.-graad met onderskeiding behaal en hierdeur 'n beurs van £400 verwerf. Terselfdertyd is 'n Rhodes-beurs van £300 aan hom toegeken vir driejarige studie aan die Universiteit van Oxford. Volgens dr. Nienaber het hy toe getoon dat hy "deur en deur 'n Afrikaner was – nie alleen in teorie nie", want hy het die Rhodes-beurs van die hand gewys "omdat hy nie geld kon aanneem van 'n man wie se politiek hy verfoei het nie" en "omdat hy hom nie met die Britse imperialisme kon vereenselwig waarvan C.J. Rhodes vir hom die sinnebeeld was nie". Met hierdie besluit, "waardeur hy ook aansienlike stoflike voordeel prysgegee het, tree die nasietrots en vaderlandsliefde wat steeds sy optrede sou kenmerk, reeds sterk te voorskyn en verwerf hy die agting van tydgenote en selfs van andersdenkendes".

Dit was omstreeks dié tyd dat hy vir die eerste keer aan sy moeder sy besluit bekendgemaak het om sy lewe aan die evangeliebediening te wy. Hy het hom na die Kweekskool gewend waar hy aan die einde van 1905 die admissie-eksamen met die hoogste lof afgelê het. Aan die einde van die volgende jaar het hy ook nog die M.A.-graad in wysbegeerte verwerf aan die Universiteit van die Kaap die Goeie Hoop en in 1909 die B.D.-graad van die Londense universiteit.

Intussen het hy ook in 1908 die kandidaatseksamen aan die teologiese kweekskool met lof afgelê. Hy het aan die begin van 1910 na Europa vertrek waar hy meer as drie jaar sou studeer. Eers het hy in 1909 die B.D.-graad aan die Universiteit van Londen verwerf. Aan die Universiteit van Utrecht het hy net 18 maande studeer tot hy in 1912 onder prof. H. Visscher met lof gepromoveer het tot doktor in die teologie met 'n proefskrif oor die pragmatisme. Omdat die onderwerp van sy dissertasie veral vir die Britse filosofie van belang was, het hy reeds 'n paar maande tevore as student aan die Universiteit van Edinburg ingeskryf, die proefskrif in Engels verwerk, en ook daar in Maart 1913 onder prof. H.S. Pringle-Pattison met lof in die wysbegeerte gepromoveer.

Sy lywige doktorale proefskrif in godgeleerdheid is deur sy vakgenote ontvang as "'n belangrike bydrae tot die wysbegeerte". Albei promotors het die kandidaat lof toegeswaai, en Visscher het hom beskou as verreweg die bekwaamste Afrikaner-student wat hy geken het. J.A. Bosch skryf sy doelwit was nie die verwerwing van grade nie; daarvoor was hy te nederig en beskeie, maar "elke eksamen was vir hom 'n doelwit en 'n prikkel tot gereelde en sistematiese studie. Sy verstandelike gawes en onvermoeide vlyt het altyd na 'n probleem gesoek waarop hy kon konsentreer, en in die verwerwing van 'n graad het hy die nodige gekry wat eenheid en kontinuïteit aan sy studie verleen het". Nietemin het hy hom nooit uitsluitlik by sy eksamenwerk bepaal nie, maar hy het ook wyer gelees. Hy het selfs 'n studie van Duits en Frans gemaak om die letterkunde in dié twee stamtale te kon geniet en waardeer.

Terwyl hy nog 'n student was, het Muller op sportgebied, veral in rugby, uitgeblink en aktief aan die verenigingslewe deelgeneem. Hy was een van die ywerigste stryders van die Tweede Afrikaanse Taalbeweging. Hy was een van die stigters en eerste voorsitter van die Stellenbosse tak van die Afrikaanse Taalvereniging wat in Oktober 1907 gestig is en spoedig een van die belangrikste takke van die ATV geword het. Ná sy terugkeer uit Europa het hy dadelik weer die leiding in die beweging geneem waarin hy met groot bekwaamheid, diepe oortuiging en geesdrif vir die erkenning van Afrikaans op elke gebied geywer het. J.A. Bosch skryf: "Hy was die inspirasie, die siel, die vurige kampvegter vir Afrikaans en sou trag om Afrikaans 'op elke gebied in ons maatskaplike en politieke lewe, in alle kringe van die laer en hoër onderwys, ja, ook in die eerbiedwaardigste heiligdomme tot sy reg te laat kom'

As gevolg van sy oortuigende pleidooi het die ATV in 1914 die maandblad "Ons Moedertaal" opgerig met dr. Muleler, prof. J.J. Smith en Gordon Tomlinson (1889–1956) as die redaksie. Nadat dit van November 1914 tot Augustus 1915 weens binnelandse politieke omstandighede tydelik gestaak is, is hierdie tydskrif wat die saak van Afrikaans geesdriftig bepleit het, in Mei 1916 verenig met die nuwe maandblad "Die Huisgenoot" onder redaksie van prof. Smith.

In 1914 het dr. Muller baanbrekerswerk vir Afrikaans as kanseltaal verrig toe hy die eerste preek in Afrikaans op Stellenbosch lewer. Die verontwaardigde kerkraad het geëis dat hy voortaan in sy preke net Nederlands sou gebruik. Hierop het dr. Muller as predikant bedank. Die vrede is egter herstel met 'n vergelyk waardeur hy slegs by sekere geleenthede vir studente in Afrikaans sou preek. Daarmee is egter die eerste oorwinning teen vooroordeel en konserwatisme behaal.

Dr. Muller was in hierdie tyd op openbare vergaderings 'n gewilde spreker as kampvegter vir Afrikaans. Met sy buitengewone verstandelike gawes, sy geesdrif en sy bekoorlike persoonlikheid, het hy meer as iemand anders op Stellenbosch die voortou geneem om die beweging aan die gang te sit wat later op die triomf van Afrikaans as erkende taal van skool, kerk en staat sou uitloop.

Ná sy terugkoms uit Europa het Tobie Muller in Desember 1913 die proponentseksamen afgelê en het hy op Stellenbosch as hulpprediker met spesiale arbeidsveld onder die studente opgetree. In Junie 1915 is hy georden. Hy was 'n besonder gelukkige keuse as studenteprediker, want die studente kon na hom opsien as erkende geleerde, wat nietemin in alles een van hulle was. Hoe groot die invloed was wat van hom uitgegaan het in die byna drie jaar dat hy op Stellenbosch gearbei het, kan haas nie bereken word nie. In sy preke, wat van nougesette studie getuig het, het hy die diepste waarhede op die eenvoudigste manier sonder opskik voorgedra. Hy het onder meer 'n reeks preke gelewer oor godsdiens en nasionalisme, want ware nasionalisme was vir hom een van die uitinge sowel as een van die middele tot versterking van die godsdiens.

Ná byna drie jaar diens as hulpprediker is aan hom in Julie 1916 die leerstoel in die wysbegeerte aan die Victoria-kollege aangebied as opvolger van prof. Thomas Walker in wie se plek hy tevore reeds waargeneem het. Terselfdertyd is hy as predikant na die gemeente Philippolis beroep. Onder invloed van professore en studente kies hy aanvanklik die professoraat, maar ná 'n feile innerlike stryd neem hy die beroep na Philippolis aan. Dr. Muller, sy vrou, hul seuntjie, Christof, en dr. Muller se moeder (sy vader is op dr. Muller se verjaardag in 1915 oorlede), het in Oktober 1916 na Philippolis vertrek waar hy op 14 Oktober 1916 deur ds. J.D. Kestell as leraar bevestig is. Op kerklike en politieke gebied was dit 'n moeilike tyd in die Vrystaat se geskiedenis. Dit was die gevolg van die Rebellie, wat in talle gemeentes aanleiding gegee het tot 'n dreigende skeuring. Philippolis was geen uitsondering nie.

Toe dr. Muller daar aankom, was die gemeente reeds verdeeld en die spanning tussen die twee partye was hoog. Dit was dus by uitstek 'n geleentheid waarop 'n kerklike leier op die proef gestel sou word. Baie gemeentelede het gedink dat sy oortuigings te sterk was om versoenend op te tree en dat hy dus nie in staat sou wees om die eenheid in die gemeente te herstel nie. J.A. Bosch skryf egter: "Hierdie menings het hy gou die nek ingeslaan deur te bewys dat kragtige oortuigings op enige gebied nie 'n hindernis nie, maar juis 'n hulpmiddel is vir die beoefening van die liefde wat bind."

Al sy boodskappe, soos sy intreepreek wat gelewer is na aanleiding van 1 Korintiërs 13:13 ("En nou bly geloof, hoop, liefde — hierdie drie; maar die grootste hiervan is die liefde") het van hierdie verdraagsaamheid en kalmerende liefde getuig. Hy het daarin geslaag om broederlike liefde en samewerking tot stand te bring en sy gemeentelede die kostelike les geleer dat die Christelike liefde nogtans beoefen kan word, ook daar waar mense op politieke gebied ver van mekaar staan. Aanvanklik het sommige lidmate gedink hulle sou moeite hê om hierdie geleerde man, 'n professor in die filosofie te verstaan, maar hy het hulle aangenaam verras. J.A. Bosch skryf: "Sy nederigheid, ongekunstelde natuurlikheid en warme menseliefde het almal na hom gelok. Al sy preke het diep en dringend tot elke siel gespreek en as 'n hoofdoel het hy die opbouing van die geestelike lewe van sy gemeente voorop gestel".

In kerkraadsvergaderings het hy deur beskeidenheid en lewenswysheid die korrekte leiding gegee. Met die ingebore adel van sy siel het hy nie vanweë sy posisie as voorsitter en leraar oorheers nie, maar altyd die nodige respek aan die oordeel van diakens en ouderlinge betoon wat ouer as hy was. Dit was hier dat die gees van broederliefde in dié moeilike tyd op Philippolis ontstaan en gegroei en mettertyd deur die gemeente gewerk het. By die katkisasie, huisbesoek en in al sy werksaamhede as predikant, was hy altyd die deeglike, vriendelike en vertroostende herder en leraar wat niemand weens sy jeugdigheid kon verag nie.

Ook in sy nuwe werkkring was hy nog altyd die kampvegter by uitnemendheid in die taalstryd en het hy byvoorbeeld dadelik Afrikaans by die kerkdienste ingevoer. Volgens dr. P.J. Nienaber was dit vir dr. Muller 'n groot vreugde om sy eie taal van die kansel te kon gebruik in plaas van "amper-Nederlands". Afrikaans is waarskynlik die eerste deur hom gebruik by 'n huweliksplegtigheid in die NG Kerk by geleentheid van die huweliksbevestiging van Gordon Tomlinson toe die predikant en bruidegom gou voor die huweliksbevestiging die huweliksformulier in Afrikaans vertaal het.

Hoewel hy tydens sy bediening nie veel tyd gehad het om aan letterkundige werk te wy nie, het hy tog as lid van die kollege van vertalers van die Bybel in Afrikaans die proefvertaling van Hosea 3 tot 8 voltooi nadat hy benoem is as lid van die eerste kommissie wat aangestel is vir dié taak. Daarbenewens het hy hom aan 'n studie van die sektebewegings in Suid-Afrika gewy. Slegs twee jaar het dr. Muller in die gemeente Philippolis gearbei.

Tot kort voor sy dood was dr. Muller en sy vrou intensief besig om krankes te besoek en orals in die dorp en distrik aan wit en swart hulp te verleen tydens die Groot Griep totdat hy op 13 Oktober 1918, nadat hy sy laaste erediens gelei het, die eerste simptome van die griep begin toon het. Hoewel hy reeds daardie Sondagmiddag koorsig en uitgeput gevoel het, het hy nogtans die landdros van Philippolis na 'n plaas, waar 'n hele gesin aan die griep siek gelê het, vergesel. Maandag het hy gaan lê om nie weer op te staan nie. J.A. Bosch skryf: "Op 25 Oktober was sy worsteling oor en het sy gees teruggekeer tot God om daar die salige rus van ongestoorde en volmaakte aanbidding te geniet."

Die volgende dag het die eenvoudige begrafnisplegtigheid op Philippolis plaasgevind. Alles, selfs die eenvoudige plankkis deur gewillige hande aanmekaar getimmer, was so simbolies van sy lewe. 'n Klein groepie gemeentelede, slegs drie kerkraadslede en vier leraars kon die laaste eer aan hom bewys. Ds. A. Stockenström van die NG gemeente Bethulie het 'n diep roerende rede na aanleiding van Ps. 39:10 (Statebybel: "Ik ben verstomd, ik zal mijn mond niet opendoen, want Gij hebt het gedaan.") gelewer. En so is die silwerdraad van 'n veelbelowende lewe ná slegs 34 jaar afgesny. Ter nagedagtenis van die oorledene is 'n gedenksuil op 26 Oktober 1922 voor die kerkgebou op Philippolis onthul. Die geleentheid is onder andere bygewoon deur sy moeder, eggenote en twee kindertjies wat die toue van die doek om die suil ontknoop het en waardeur die monument, swyend in sy wit reinheid, 'n sinnebeeld van hul edel vader, onthul is. Die gemeente van Philippolis het mev. Muller en haar kinders nie vergeet nie, maar gereeld navraag gedoen of hul wat aardse middele betref, goed versorg is.

Dr. Muller se uiterste beskeidenheid het hom daarvan weerhou om wat hy geskryf het te publiseer, selfs sy proefskrif van groot verdienste. In "Die geloofsbelydenis van 'n Nasionalis" het hy egter 'n treffende beeld nagelaat van sy dinamiese persoonlikheid toe hy skryf: "Ek self sou my erfenis as lid van die Afrikaanse nasie vir geen ander burgerreg in die wêre1d wil verruil nie. Die grote nasies van Europa is wel oud en sterk en ervaringsryk, … maar hul dra ook reeds die spore van hul ouderdom, en rypheid begin al op meer dan een plek in afgeleefdheid oor te slaan … By ons is dit so anders. As 'n jong nasie sien ons amper ons hele loopbaan tegemoet. 'n Jong volk leef vorentoe. Sy leuse is die hoop; geduld en moed sy wagwoorde; 'n jeugdige entoesiasme sy dryfveer; en sy ywer is nog ongekoel deur die ontnugterings van mislukking. Vir my altans is dit veel heerliker om my druppeltjie te probeer bydra by die selfbewuswording en karaktervorming van 'n jong nasie dan om te help dokter aan die chroniese kwale van 'n oue … Misluk ons pogings en moet ons ondergaan, neergedruk deur 'n vrag van onoorkomelike moeilikhede, dan is dit in elk geval beter om te sterf as eerlike stryders op die slagveld, dan om te versink in 'n bedwelmende luilekker eentonigheid van niksdoen … Laat Jong Suid-Afrika sy nasionale geloofsbelydenis onderteken, nie met sy naam, maar met sy lewe en dan het ons niks te vrese vir die toekoms nie!"

'n Gedenksuil ter herinnering aan die ontslape jong leraar is in 1922 op Philippolis deur sy gemeente opgerig. Eerw. Andries Dreyer beskryf Muller as "een van Suid-Afrika se knapste seuns. Innige liefhebber van sy volk en Kerk … die beminlike en beminde dr. Tobie vir almal wat hom geken het." En sê: "Sy kort dog geseënde loopbaan het die kenmerke van deeglikheid en gewydheid getoon." Dr. P.J. Nienader skryf dr. Muller se werkvermoë was "enorm". Vandat hy van 1907 af in die Afrikaanse volkslewe begin optree het, het hy baie tyd aan die taalstryd gewy. "Orals het hy hom laat geld – in die Studentekwartaalblad, in die openbare pers, en in die vereniginge." J.A. Bosch skryf in die NG gemeente Philippolis se "Eeufeesgedenkboek" dr. Muller se skielike heengaan ná net twee bedieningsjare op Philippolis is as "'n gevoelige verlies vir Kerk en Volk … Soos 'n meteoor het hy aan die volkshemel verskyn, maar helaas! in die tyd toe sy leiding vir 'n verbrokkelende volk so nodig was, is hy plotseling vir Hoër diens opgeroep.

Hoewel hy net vier-en-dertig jaar oud geword het, het hy in sy kort lewe "as begaafde en patriotiese Christenmens 'n nederigheid van karakter geopenbaar wat vir hom in die hart van sy jong volksgenote 'n plek verower het. Hulle het sy leiding met gretigheid gevolg en hy was juis vir die jongmense van sy volk 'n inspirasie in 'n tyd toe hulle daarna gesoek het." Prof. P.C. Schoonees skryf: "Tobie Muller was gedurende sy studentejare al 'n merkwaardige figuur op Stellenbosch. Na 'n skitterende loopbaan aan die Victoriakollege en aan buitelandse universiteite het hy op 'n kritieke tydstip in die taalstryd die besielde woordvoerder van die jongere geword en deur sy veelsydige talente veel gedoen om die oorwinning vir Afrikaans te behaal."

Dr. Muller het op 30 Maart 1915 getrou met Elizabeth Thom, dogter van ds. George Thom, NG predikant van Frankfort. Uit die huwelik is 'n seun, Christof, in 1916 gebore, en kort voor dr. Muller se dood 'n dogter wat haar vader se doopname ná sy dood ontvang het. Dié dogter, Tobie, was die eerste vrou wat 'n pos as professor in anatomie beklee het. Sy is met dr. C.P. Wessels, ’n ginekoloog, getroud en uit die huwelik is drie dogters gebore: Elizabeth, Anina en Tobie Henriëtte. Christof, wat sy oupa se name gekry en as prof. dr. C.F.J. Muller die geskiedenis van die Nasionale Pers tot 1948 in "Sonop in die Suide" te boek gestel het, het in 1990 afgetree.




</doc>
<doc id="84201" url="https://af.wikipedia.org/wiki?curid=84201" title="Aspirien">
Aspirien

Aspirien, ook bekend as asetielsalisielsuur, is 'n salisilaatgeneesmiddel, wat dikwels gebruik as 'n pynstiller om ligte tot matige pyn te verlig, of as 'n koorswerende of anti-inflammatoriese medikasie. Die aktiewe bestanddeel van Aspirien is die eerste keer in 1763 in die bas van die wilgerboom ontdek deur Edward Stone van Wadham Kollege, Oxford Universiteit. Hy het salisielsuur, die aktiewe metaboliet van aspirien ontdek. Aspirien is die eerste keer in 1897 vervaardig deur Felix Hoffmann, 'n chemikus wat vir die Duitse maatskappy Bayer gewerk het.
Aspirien het ook 'n uitwerking op bloed se plaatjiekleefbaarheid, deur die produksie van tromboksaan. Onder normale omstandighede bind plaatjiemolekules saam met fibrinogeen in stukkies om beskadigde wande van bloedvate te herstel, bv. wanneer 'n mens 'n skrapie opdoen wat effens bloei. Omdat die plaatjieklont te groot kan word en bloedvloei verminder of afsny, word aspirien teen 'n lae dosis op langtermyn gebruik. Dit help om hartaanvalle, beroertes, en bloedklontvorming te voorkom in pasiëte met 'n hoë risiko vir die ontwikkeling van hartvatsiekte en bloedklonte. [ 5 ] Daar is ook vasgestel dat lae dosisse van aspirien gegee kan word onmiddellik ná 'n hartaanval om die risiko van nog 'n hartaanval of die afsterwe van hartweefsel te verminder. Aspirien kan effektief wees by die voorkoming van sekere vorme van kanker, veral kolo-rektale kanker.

Die belangrikste ongewenste newe-effekte van aspirien mondelings geneem, is maagsere, maagbloeding, en tinnitus, veral teen hoë dosisse. In kinders en tieners word aspirien nie meer aangedui vir griepagtige simptome of om die simptome van waterpokkies of ander virale siektes te beheer nie, as gevolg van die gevaarrisiko van Reye se sindroom.

Aspirien is deel van 'n groep van medisyne genoem nie-steroïdale anti-inflammatoriese middels (NSAIMs), maar verskil van die meeste ander NSAIMs in die meganisme van aksie. Ander salisilate het soortgelyke effekte (koorswerend, anti-inflammatories, pynverligting) maar aspirien werk op 'n onomkeerbare wyse en, in teenstelling met ander, beïnvloed meer die COX-1 as die COX-2 variant van die ensiem.

Vandag is aspirien een van die mees gebruikte medisynes in die wêreld, met 'n geskatte 40 000 ton wat elke jaar verbruik word. In lande waar Aspirien 'n geregistreerde handelsmerk is, besit deur Bayer, word die generiese naam asetielsalisielsuur vir die medisyne algemeen gebruik.


</doc>
<doc id="84202" url="https://af.wikipedia.org/wiki?curid=84202" title="Hoed">
Hoed

'n Hoed is 'n tipe hoofbedekking of hooftooisel wat op 'n persoon se kop geplaas word. Daar is baie verskillende tipes van hoede. Hoede verskil in alle dele van die wêreld. Sommige hoede word nét deur vroue, sommige nét deur mans, en ander deur albei gedra; babas en kinders kan ook hoede dra. 'n Paar hoede word nooit deur iemand gedra nie, hierdie hoede word net vir versiering gebruik.

Mense wat hoede maak, word hoedemakers genoem. Die vorm van hoede (of pette, wat soos hoede is) wat gedra word deur verskillende gemeenskappe in verskillende lande wissel baie. Sommige hoede of pette word as 'n teken van hoogs gespesialiseerde sosiale rolle gedra. As 'n voorbeeld, kan biskoppe musse dra en prokureurs en regters pruike dra. Meeste weermagte vereis ook altyd die dra van 'n hoofbedekking saam met 'n uniform.

In sommige gemeenskappe is die dra van hoede van groot politieke belang, soos die wit hoed van die Engelse radikale, die hoed van vryheid van die Jakobyne van Frankryk, en die twee politieke partye in Swede, die Hoede (edelmanne) en pette (gewone mense).

Verdere voorbeelde is:



</doc>
<doc id="84236" url="https://af.wikipedia.org/wiki?curid=84236" title="Andrew Beauchamp-Proctor">
Andrew Beauchamp-Proctor

Kapt. Andrew Beauchamp-Proctor (1894 - 1921) was 'n Suid-Afrikaanse vegvlieënier wat tydens die Eerste Wêreldoorlog met die Victoriakruis (VK) vereer is. Hy word in dieselfde asem genoem as Manfred von Richthofen (die "Rooi Baron") en Mick Mannock as 'n bobaasvlieënier.

Andrew Frederick Weatherby (“Proccy”) Beauchamp-Proctor is op 4 September 1894 op Mosselbaai gebore en matrikuleer in Desember 1912 aan SACS in Kaapstad. Hy onderbreek sy studie in die ingenieurswese aan die Universiteit van Kaapstad om as vrywilliger aan die Duits-Suidwes-Afrika-veldtog deel te neem. In Augustus 1915 sit hy sy studie voort, maar in Maart 1917 is hy weer soldaat en ondergaan vlieëniersopleiding. Omdat hy maar 1.57m lank is, moes sy vliegtuigsitplek en die roerpedale aangepas word. Tussen 8 Augustus en 8 Oktober 1918 is hy in 26 luggevegte in Frankryk betrokke en vernietig 54 vyandelike vliegtuie en lugballonne. Op 8 Oktober is hy self raakgeskiet en is sy deelname aan die oorlog verby.

Sy unieke langafstandvisie maak van hom 'n besonder akkurate skut. Dit saam met sy uithouvermoë, vasberadenheid en durf besorg hom twee maal die MC, die militêre kruis. Koning George V het persoonlik die VC, DSO (Distinguished Service Order) en die DFC (Distinguished Flying Cross) aan hom toegeken. Hy was die enigste Suid-Afrikaner wat die VC in die Eerste Wêreldoorlog gewen het en die mees gedekoreerde Suid-Afrikaner ooit.

Terwyl hy vir 'n lugvertoning geoefen het, sterf hy op 21 Junie 1921 op die Salisbury Plain in Engeland. Tydens 'n staatsbegrafnis is hy op Mafikeng ter ruste gelê.



</doc>
<doc id="84237" url="https://af.wikipedia.org/wiki?curid=84237" title="Winterberge">
Winterberge

Die Groot Winterberge is 'n uitgebreide oos-wes-bergreeks en lê net noord van die klein dorpies Bedford, Adelaide en Fort Beaufort in die Oos-Kaapprovinsie van Suid-Afrika. Die berg se gemiddelde hoogte is ongeveer 1 800 meter bo seevlak. Die Groot Winterberg se piek is noord van Adelaide en styg tot 2 371 meter, hoog genoeg om soms bedek te word met sneeu. Die onderliggende geologie bestaan uit skalie en sandsteen van die Beaufort-reeks van die Karoosisteem, dikwels met dolerietintrusies. Reënval is redelik hoog langs die suidelike hange (wat na die see toe front). 'n Indrukwekkende pas oor die bergreeks is die Katbergpas wat deur Andrew Geddes Bain gebou is in 1860–1864.




</doc>
<doc id="84238" url="https://af.wikipedia.org/wiki?curid=84238" title="Koonaprivier">
Koonaprivier

Die Koonaprivier is 'n rivier wat deur Adelaide vloei in die Oos-Kaap, Suid-Afrika. Die rivier se bolope kronkel heelwat () terwyl dit in 'n oostelike rigting deur die eskarp vloei, maar swaai dan suidooswaarts om aan te sluit by die Groot-Visrivier op pad na die Indiese Oseaan.



</doc>
<doc id="84239" url="https://af.wikipedia.org/wiki?curid=84239" title="Auschwitz-konsentrasiekamp">
Auschwitz-konsentrasiekamp

Die Auschwitz-konsentrasiekamp was 'n netwerk van konsentrasie- en uitwissingskampe wat tydens die Tweede Wêreldoorlog deur Nazi-Duitsland opgerig en bedryf is. Hierdie kampe is naby die Poolse stad Auschwitz (Pools: "Oświęcim") geleë. Dit het bestaan uit "Auschwitz I" (die basiskamp), "Auschwitz II-Birkenau" ('n uitwissingskamp), "Auschwitz III-Monowitz" ('n werkskamp) asook 'n aantal subkampe. Meer as 'n miljoen mense, hoofsaaklik Jode, het in die kampe gesterf.
Ongeveer 1,3 miljoen mense is vanaf Mei 1940 na hierdie kampe gedeporteer. In September 1941 is die eerste prisoniers geëkstermineer. "Auschwitz II-Birkenau" het een van die belangrikste kampe vir die Nazi's se "Finale Oplossing vir die Joodse Vraagstuk" geword. Van vroeg 1942 tot die einde van 1944 het treine Jode van dwarsoor die Duits-besette Europa na die kamp se gaskamers aangery, waar hulle die plaagdoder "Zyklon B" toegedien is.

Ten minste 1,1 miljoen gevangenes het in Auschwitz omgekom, ongeveer 90 persent van hulle was Jode. Ongeveer 1 uit 6 Jode wat tydens die Sjoa (""Holocaust"") omgekom het het hier gesterf. Van die ander groepe wat na Auschwitz gedeporteer is sluit in: 150 000 Pole, 23 000 Roma en Sinti, 15 000 Sowjet-krygsgevangenes, 400 Jehovah se Getuies, en duisende van ander nasionaliteite. Lewensomstandighede was wreed en baie van die wat nie in die gaskamers gesterf het nie is weens honger, dwangarbeid, aansteeklike siektes, individuele teregstellings en mediese eksperimente oorlede.

Omtrent 700 prisoniers het van die verskillende Auschwitz-kampe probeer ontsnap, waarvan ongeveer 300 suksesvol was. Die wagte het die families van die ontsnaptes gevange geneem. Hulle is aan prisoniers vertoon om te keer dat hulle ook ontsnap.

Hierdie kampe is deur die Schutzstaffel onder die direkte bevel van Heinrich Himmler bedryf. Rudolf Höss was tot die somer van 1943 die bevelvoerder. Na hom het Arthur Liebehenschel en later Richard Baer bevel oor die kampe oorgeneem. Johanna Langefeld, Maria Mandel en Elisabeth Volkenrath was in bevel van die vroulike prisoniers. Na afloop van die Tweede Wêreldoorlog beskryf Höss hierdie kampe in sy outobiografie. Hy ontvang die doodstraf en word voor "Auschwitz" I se krematorium gehang.

Die naam "Auschwitz" het later simbolies geword vir al die doodskampe wat die Nazi's voor en tydens die Tweede Wêreldoorlog reg oor Europa bedryf het. Miljoene mense, merendeels Jode, maar ook politieke gevangenis en persone van ander etniese minderheidsgroepe het in hierdie kampe omgekom.


</doc>
<doc id="84241" url="https://af.wikipedia.org/wiki?curid=84241" title="Siprofloksasien">
Siprofloksasien

Siprofloksasien is 'n tweede-generasie fluorokinoloon antibiotikum. Die spektrum van aktiwiteit sluit in die meeste stamme van bakteriële patogene verantwoordelik vir respiratoriese, urinêre, maag, en abdominale infeksies, insluitend Gram-negatiewe bakteriese patogene. Siprofloksasien en ander fluorokinolone word van waarde geag omrede hul breë spektrum van aktiwiteit, uitstekende weefselbinnedringing en vir hul beskikbaarheid in beide mondelinge en binneaarse formulerings.




Siprofloksasien (Engels: "Ciprofloxacin") is beskikbaar vir sistemiese toediening as onmiddellike vrystellingtablette, ook verlengde vrystelling tablette, as 'n orale suspensie, en as 'n oplossing vir binneaarse infusie. Dit is ook beskikbaar in oog- en oordruppels.


</doc>
<doc id="84243" url="https://af.wikipedia.org/wiki?curid=84243" title="Diklofenak">
Diklofenak

Diklofenak (INN, sien handelsname onder) is 'n nie-steroïd anti-inflammatoriese middel (NSAIM) wat gebruik word om inflammasie te verminder; as 'n pynstiller verminder dit ook pyn in meeste gevalle.

Die naam "diklofenak" is afgelei van die chemiese naam: 2-(2,6-dichloor-anilien)-fenielasynsuur. Diklofenak is oorspronklik in 1973 in Switserland deur CIBA-GEIGY (nou Novartis) ontwikkel. Dit is die eerste keer in 1979 in die Verenigde Koninkryk vrygestel. 

In die Verenigde Koninkryk, Indië, Brasilië, Suid-Afrika en die Verenigde State van Amerika, word diklofenak verskaf as óf die natrium- of die kaliumsout. Diklofenakkalium is veral bruikbaar in 'n wateroplosbare formulering waar pynverligting dadelik benodig word. Diklofenak is beskikbaar as 'n generiese middel in 'n hele aantal formulerings, insluitend diklofenakdiëtielamien, wat plaaslik aangewend word (smeer aan die vel). Goedkeuring is in die meeste lande verleen vir oor-die-toonbank (OTC)-gebruik vir ligte pyn, asook pyn en koors wat verband hou met algemene infeksies.



</doc>
<doc id="84244" url="https://af.wikipedia.org/wiki?curid=84244" title="Harpuiskatjiepiering">
Harpuiskatjiepiering

Die Harpuiskatjiepiering ("Gardenia resiniflua") is 'n meerstammige struik of klein boompie wat voorkom in die noorde van Limpopo en in Zimbabwe behalwe die ooste. Die plant is 'n geoksiel

Die boom groei in ruigtes, bosveld, oewerbos of droë woud. Die blare is fluweelagtig maar volwasse blare is grof aan die bokant en fluweelagtig aan die onderkant.




</doc>
<doc id="84246" url="https://af.wikipedia.org/wiki?curid=84246" title="Poeierbaskatjiepiering">
Poeierbaskatjiepiering

Die Poeierbaskatjiepiering ("Gardenia ternifolia") is 'n meerstammige struik of klein boompie wat voorkom vanaf die noordooste van Limpopo, deur Zimbabwe behalwe die suide tot by die Okavangorivier. Die boom groei in ruigtes, bosveld, oewerbos of droë woud. Die bas is glad en poeierig en kan afvryf. Dit skilfer ook af, in ronderige stukkies.




</doc>
<doc id="84248" url="https://af.wikipedia.org/wiki?curid=84248" title="Trui">
Trui

'n Trui is 'n gebreide kledingstuk, wat tradisioneel van wol of katoen gemaak word. Dit het moue en word oor die kop aangetrek, omdat dit nie oop is aan die voorkant nie, in teenstelling met 'n sweetpaktop of 'n "cardigan". Dit is gewoonlik noupassend en masjiengebrei in teenstelling met 'n "Guernsey" wat meer dikwels handgebrei is met dikker gare.

Jersey, in die Kanaaleilande, was bekend vir sy breihandel in die Middeleeue, en as gevolg van dié oorspronklike roem, is die naam jersey/trui nog steeds van toepassing op verskeie vorms van gebreide materiaal, hetsy rond of plat. Die tradisionele trui, en tradisionele Guernsey, was donkerblou gekleur, met behulp van 'n kleurstof wat nie benodig het dat die wol van sy natuurlike olie gestroop word nie, dus was hierdie truie verbasend waterdig. Die wol wat vir die maak van Guernseys gebruik word, word dikwels deur olie getrek om dit dubbeld waterbestand te maak.

Alternatiewelik, is 'n trui wat tydens sportdeelname gedra word, eintlik 'n soort hemp wat deur elke lid van 'n span gedra word. Dit vertoon tipies die atleet se naam en spannommer, sowel as die logo van die span of die korporatiewe borg. Fietsrytruie van 'n spesifieke kleur verteenwoordig 'n sekere status in die wedren, soos die geel trui van die voorloper in die Tour de France, of die reënboogtrui van die wêreldkampioen. Fietsryers se truie word gewoonlik van sintetiese materiaal ('n mikrovesel) gemaak, wat help om sweet van die vel af weg te trek en dit sodoende te laat verdamp. Die belangrikste kledingstuk van 'n yshokkie-uniform is tradisioneel bekend as 'n "sweater", en staan deesdae bekend as 'n hokkietrui. Hierdie kledingstukke, saam met basketbaltruie wat gewoonlik mouloos is, en bofbaltruie wat gewoonlik toeknoop, word toenemend gebruik as mode-bykomstighede.

In sommige sportsoorte soos hokkie, bofbal, basketbal, en Amerikaanse voetbal, kan 'n speler se trui "afgetree" word. Indien 'n trui aftree, word daardie speler se trui gewoonlik uitgestal waar die span ter ere van die speler se prestasie speel. Wanneer 'n sekere trui afgetree het, is die nommer op die speler se trui gewoonlik nie weer beskikbaar vir toekomstige spelers nie.


</doc>
<doc id="84249" url="https://af.wikipedia.org/wiki?curid=84249" title="Arc de Triomphe">
Arc de Triomphe

Die Arc de Triomphe (Frans: [aʁk də tʁijɔ̃f də letwal] , letterlik: "triomfboog" of "boog van oorwinning") is 'n monument in Parys, Frankryk. Die monument staan in die middel van die Place Charles de Gaulle, 'n plein met druk verkeer aan die westelike punt van die Avenue des Champs-Élysées, waar twaalf paaie bymekaarkom.

Die triomfboog is deur Jean-François Chalgrin ontwerp en het ongeveer 300 trappe wat na die bokant lei. Dit is 50 meter hoog, 45 meter breed en 22 meter diep. Langs die kante is vier groot beelde en ses reliëfs. Onder die boog is die Graf van die Onbekende Soldaat. Die name van die Franse generaals en veldslae is op die mure gegraveer.

Bouwerk aan die monument het in 1806 begin. Dit is ter nagedagtenis aan Napoleon Bonaparte se oorwinnings by Austerlitz opgerig. Die struktuur is in ongeveer 1836, onder koning Lodewyk Filips I van Frankryk voltooi. Naas die Triomfboog in Pjongjang in Noord-Korea is dit die grootste van sy soort ter wêreld en die mees bekende.


</doc>
<doc id="84250" url="https://af.wikipedia.org/wiki?curid=84250" title="Fossiel">
Fossiel

'n Fossiel is die oorblyfsel van 'n dier of plant wat in sedimentêre gesteentes behoue gebly het. Fossiele word hoofsaaklik in paleontologie en geologie bestudeer. Die fossiel kan deur die fisiese oorblyfsels van die organisme self gevorm word (liggaamsfossiele), of deur 'n indirekte bewys van die aktiwiteit van die organisme (spoorfossiele). Sommige fossiele ondergaan 'n versteningsproses. Gedurende fossilering of verstening word die liggaam heeltemal of gedeeltelik tydens 'n mineraliseringsproses deur 'n harde klipagte materiaal vervang.

Die gebruik van die woord ‘fossiel’ verwys na die fisieke bewyse van ’n die bestaan van ’n organisme (plant of dier) wat lewendig was voor aangetekende menslike geskiedenis.  Hierdie prehistoriese bewys sluit die gefossileerde oorblyfsels van lewendige organismes of afdrukke wat hul in sedimentêre gesteentes agtergelaat het, in. Daar is nie ’n vasgestelde datum wat bepaal ‘alles ouer as x is ’n fossiel nie’, hoewel die paleontologiese gemeenskap wêreldwyd enige iets wat ouer as ’n paar duisend jaar is as fossiele beskou. Dit sluit dus die prehistoriese menslike beskawings en die fauna en flora van die ystydperk (bv. Mammoete) sowel as antieke fossiele soos die dinosourusse in.

Die oudste fossiele wat ontdek is, is ongeveer 3.5 biljoen jaar oud, dit was egter eers ongeveer 600 miljoen jaar gelede wat komplekse, multisellulêre lewe begin fossileer het.  Daarom, vir die doel van fossiel ontdekking, soek geoloë, paleontoloë en amateurs vir fossiele wat 600 miljoen jaar en jonger is.

Hoewel fossiele redelik algemeen regoor die wêreld voorkom, is dit slegs ’n klein hoeveelheid lewendige organismes wat uiteindelik fossiele word. Die meeste lewende organismes ontbind bloot sonder enige teken van agter- of oorblyfsels.  Die groot hoeveelheid fossiele in die geologiese rekord, reflekteer dus die hoeveelheid kere wat die toestande gunstig was, en preservering van organismes moontlik was.

Wanneer fossiele vorm kan daar verwys word na verstening of fossilering. Daar is geen verskil tussen hierdie twee terme nie.  Beide verwys na die proses waar 'n iets versteen en 'n fossiel vorm, en beide kan gebruik word om hierdie proses te beskryf.

Die term ‘fossilisering’ verwys na ’n verskeidenheid komplekse prosesse wat die preservering van organiese oorblyfsels binne die geologiese rekord toelaat.  Die volgende toestande word benodig vir suksesvolle fossilering:
Fossiele word tipies gepreserveer binne sedimente wat onder water vorm, omdat die kondisies wat hier bo genoem word meer gereeld in hierdie omgewing plaasvind, en ook omdat die grootste hoeveelheid van die aarde se oppervlak (70+%) met water bedek is.  Selfs landgebonde fossiele soos dinosourusbene en organismes wat in amber gepreserveer is, word uiteindelik in sedimente wat onder water gevind word gepreserveer.

Fossilisering kan ook op land plaasvind, maar dit is skaarser en gebeur tot ’n mindere mate.  Vir fossiele om op landelike gebiede gepreserveer te word, moet fossiele ’n soort ‘mummifikasie’ ondergaan binne ’n steriele omgewing soos die van ’n grot of woestyn. Tog, in die realiteit, is hierdie fossiele slegs voorbeelde van stadige ontbinding eerder as ’n blywende metode van fossilisering en wanneer sulke fossiele ontdek word, moet dit in ’n klimaat beheerde omgewing (die selfde waarin dit gevind is) gestoor word om verdere ontbinding te voorkom.

Daar is twee hoofsoorte fossiele, ligaamsfossiele en spoorfossiele.

Ligaamsfossiele is die mees algemene tipe fossiele wat gevind word en sluit die harde gedeeltes van ’n organisme se liggaam in.  In die geval van diere is dit bene, tande, kloue en eiers en in die geval van plante, blare, sade en stamme.  Dit gebeur soms dat fossiele gevind word waar sagte weefsel behoue gebly het, (byvoorbeeld ’n heel Mammoet wat in die ys ondek is) maar dit is baie skaars.  Ligaamsfossiele sluit dus in:

Hierdie tipe fossiele is die hoof metode tot die mens se beskikking om meer oor dinosourusse te leer.  Sedert 1818 is daar wêreldwyd reeds ’n magdom gefossileerde dinosourus bene, van verskillende spesies en tydperke gevind.  Die eerste byna volledige skelet van ’n dinosourus (’n "Hadrosaurus foulkii") is in 1858 in New Jersey in die Verenigde state van Amerika gevind

Daar word soms ’n gedeelte van ’n gebreekte tand of klou van ’n karnivoor by die oorblyfsels van ’n herbivoor of ’n omnivoor gevind.  Verskeie gefossileerde tande, veral van dinosourusse en oer-seediere soos die van die Megladon haai is al gevind.

Die eerste gefossileerde dinosourus eiers is in 1869 in Frankryk gevind. Wêreldwyd is daar al van hierdie eiers by meer as 200 terreine gevind.  Soms, is daar gepreserveerde gedeeltes wat embrio’s binne die eiers wat behoue gebly het. Wanneer embolies binne eiers gevind word kan dit paleontoloë help om die verskillende eiers met die regte spesie dinosourus te pas.  Dit help ook paleontoloë om meer te leer van die ontwikkeling van dinosourusse.

Sommige dinosourusse het ’n dik, knopperige vel (Amper soos die van ’n krokodil).  Daar is al ontdekkings gemaak van ’n "T-Rex" se vel, wat kon bevestig hoe die dinosourus se vel gelyk het.

Omdat hierdie alles sagte weefsel is, is dit ’n uiters skaars fonds om ’n organisme wat miljoene jaar oud is te vind waar hierdie dinge nog volledig is. Sagte weefsel ontbind gewoonlik voor fossilering kan plaasvind.

In Mei 2013 het Russiese navorsers die mees volledige ‘heel mammoet’ tot op hede in die ys in Siberië gevind.  Daar word beraam dat die mammoet koei ongeveer 39 000 jaar lank in die ys gepreserveer was.  Wetenskaplikes kon die heel organe en bloedvate van die mammoet bestudeer, en kon selfs meer inligting verkry oor die werking van hul slurpe.  Eierselle van die mammoet het ook behoue gebly en wetenskaplikes beoog om die D.N.S. van die mammoet te kloon en om eierselle in ’n lewende olifant koei te implanteer in die hoop om hierdie uitgestorwe spesie weer tot lewe te bring.

Spoorfossiele is bewaarde tekens van organismes.  Dit is nie plant- of dierereste nie.  Spoorfossiele gee ’n rekord van die beweging en gedrag van die organisme en kan dinge insluit soos voetspore, tandmerke, eiers en neste.

Dinosourus voetspore wat in fyn sand of modder gemaak is, is al by meer as 1500 terreine gevind.  Dit sluit plekke soos myne, kwarries, rivierbeddens, woestyne en berge in.  Hierdie tipe fossiele is so algemeen omdat elke lewende dinosourus duisende voetspore gedurende sy leeftyd gemaak het, maar slegs een liggaam agterlaat wanneer hy sterf.  Voetspore fossileer ook besonder goed.

Fossielvoetspore kan inligting verskaf oor:
Hoewel daar baie voetspore gevind is, is dit byna onmoontlik om voetspore met ’n betrokke spesie te vereenselwig.

Daar is ook baie meer voetspore van karnivore as van herbivore gevind (al was daar baie meer herbivoor spesies).  Dit kan wees omdat karnivore meestal in modderige areas beweeg het (waar voetspore meer geneig is om ’n goeie afdruk vir fossilisering te maak).

Tandmerke van karnivore verskyn dikwels op die oorblyfsels van herbivore.

Sommige dinosourusse het stene ingesluk om hul te help om voedsel te verteer (sommige moderne voëlspesies doen dit steeds).  Hierdie stene word gastroliet- of maagstene genoem en is al as fossiele gevind.  Sulke stene is gewoonlik glad, gepoleer en rond en is moeilik onderskeidbaar van rivierklippe.

Gefossileerde dinosourus mis verskaf inligting oor ’n dinosourus se dieet en habitat.  Hierdie mis kan tot 40 cm in diameter wees.

Fossiele van dinosourus neste/lêplekke is al gevind en kan paleontoloë met inligting verskaf oor hul gedrag.  Wanneer neste byvoorbeeld gevind word, kan dit meer lig werp op die manier hoe daar na jong dinosourusse omgesien is

Daar is meer as 30 fossielterreine in Suid-Afrika, waarvan die "Wieg van die Mensdom" wat vir van die meeste en belangrikste fossielfondse gesorg het, een is.  Hierdie fossielterrein wat naby Johannesburg geleë is, is ’n Wêrelderfenisterrein.

Twee van die bekendste fossiele wat hier gevind is, is die van ‘Mev. Ples’, wat ongeveer 2.5 miljoen jaar oud is en die skedel van ’n jong seun is en ‘Klein Voetjie’, die skedel van ’n aap-mens wat tussen 3 en 4 miljoen jaar oud is.

Verskeie ander fossielplante, diere-, insekte- en dinosourusse is ook in Suid-Afrika gevind.


</doc>
<doc id="84251" url="https://af.wikipedia.org/wiki?curid=84251" title="Ysberg">
Ysberg

'n Ysberg is 'n groot stuk varswater ys wat van 'n gletser of yskap afgebreek het en in die see ronddryf. Die Engelse term "iceberg" is 'n leenvertaling van die Nederlandse "ijsberg". Die digtheid van 'n ysberg is minder as die van seewater, wat beteken dat ysberge in die oseaan dryf. Die digtheidsverskil is egter nie baie groot nie (ongeveer 920 teenoor 1025 kg/m³) en dus dryf slegs omtrent een tiende van die ysberg bo die water. Ysberge kom meestal naby die pole voor.

Die feit dat slegs 'n gedeelte van die ysberg bo die water gesien kan word, hou potensieel 'n groot gevaar vir skeepvaart in.

Seker die bekendste ysbergramp was toe die lynskip, die "Titanic," op 14 April 1912 teen 'n ysberg gebots het. Die skip was spesiaal ontwerp om so 'n ramp te oorleef, en is as 'n triomf  van die menslike  vernuf oor die natuur beskou. Maar die "Titanic "het op sy nooiensvaart na die V.S.A. teen 'n ysberg gebots, en gesink. Altesame 1 519 mense - die meerder­heid van sy passasiers en bemanning - het saam met die skip vergaan.

Drie vorms van see-ys word in die Antarktiese en Arktiese oseane aangetref. Die eerste  word  gevorm wanneer  die see-oppervlak  in die winter  verys. Dit is "ware see-ys". Die tweede is ys wat op land versamel en in die vorm van gletsers na die see gevoer word waar dit afbreek  en wegdrywe. Dit is "ysberge". Die derde vorm kom net in die Suidelike Halfrond voor en word "tafelysberge" genoem. Hulle breek van die drywende ysbank af wat permanent om die Antarktiese kontinent uitsteek.

Die meeste ysberge is afkomstig van Groenland en Antarktika wat albei met ysvelde van kontinentale omvang bedek word. Baffin-eiland en die ander eilande van die Kanadese Argipel het betreklike klein gletsers wat klein ysbergies voortbring. Omdat die ysberge van Groenland en Antarktika so geweldig groot is, word hulle dikwels deur seestrome oor groot afstande ewenaarwaarts  vervoer voordat hulle smelt.

Op min ander plekke op aarde bereik gletsers die see. 'n Gletser in die Jokel-fjord in  Noorweë loop tot in die see, asook enkeles in suidelike Chili, Terra  del Fuego en Alaska. Hierdie ysbergies smelt gou in die warmer omgewings.

Wanneer 'n gletser die see bereik, bly die ys  aanvanklik op die seebodem rus. Die gletserneus word deur die getye en branders weggevreet sodat die gletsers verbrokkel en stukke ys afbreek. Hierdie "ysbrokstukke" is betreklik klein, maar 'n botsing tussen 'n skip en so 'n ysbrokstuk is nogtans gevaarlik.

Indien 'n vinnig bewegende  gletser op 'n beskutte plek in die see loop of dadelik diep water bereik, kan die ys uitdrywe tot die hele voorpunt ("ystong") van die gletser dryf." "In Antarktika  sterk etlike ystonge meer as 80 km die see in. In so 'n geval kan stukke van die drywende gletser afbreek en groot ysberge vorm.
Dieselfde verskynsel kom by die ysbank van Antarktika voor. Hierdie ysbank is honderde meter dik en die rand van die ysdek dryf feitlik altyd. Groot stukke breek af en vorm reusagtige tafel-ysberge.

Die relatiewe digtheid (die digtheid in verge­lyking met suiwer water) van gletserys wissel na gelang van die hoeveelheid lug wat dit bevat, maar dit is minder as suiwer varswaterys. Die digtheid van seewater wissel ook, afhangende van die temperatuur van die water en die hoeveelheid sout wat dit bevat, maar dit is altyd meer as suiwer water. 'n Ysberg sal dus altyd hoër in die see dryf as 'n ysblok­kie in 'n glas water. Opnames wat deur die Internasio­nale Yspatrollie naby Newfoundland gemaak is, het ge­toon dat tussen vyf sesdes en die helfte van die meeste ys­ berge onder die water is, nie noodwendig 'n tiende soos algemeen aanvaar word nie.

Arktiese ysberge is ru en neem baie vorme aan. Die koepelvormige berg kom die meeste voor. Ysberge wat hul oorsprong in Groenland het, steek  dikwels  meer as 60 m bo die see uit en hoogtes van 135 m is al gemeet. Sommige Groenlandse ysberge is byna 1 000  m  lank, maar oor die algemeen is hulle nie langer as 300 m nie.

Alhoewel ysberge met 'n gletser-oorsprong ook in die Ant­arktiese oseaan voorkom, word die tafelbergvorm die meeste aangetref. Hierdie ysberge het 'n plat kruin en vertikale kante. Hulle steek gewoonlik tussen 10 en 30 m bokant die see uit, maar selde hoër as 50 m. Baie tafelys berge is meer as 1,6 km lank. Een van die grootste tafelysberg wat ooit gesien is, is deur die bemanning van die "USS Glacier" opgemerk. Dit het op 12 November 1956 sowat 240 km wes van Scott-eiland gedryf en was 335 km lank en 97 km breed. Na berekening was die massa ongeveer 'n halfbiljoen ton en het dit genoeg water bevat om by ontdooiing (sonder verdampingsverlies) al die oseane van die wêreld met ongeveer 50 mm te laat styg. Daar is verder bereken dat die hele Republiek van Suid­ Afrika met 'n yslaag van omtrent 4,5 m dik bedek sou kon word met die ys uit hierdie ysberg.

Aangesien die grootste gedeelte van die ysberg onder die see is, word die berg eerder deur seestrome as deur die wind aangedryf. In die Noord-Atlantiese Oseaan word  die meeste ysberge met twee strome suidwaarts gevoer. Die ysberge van Wes-Ys­land beweeg deur die Davis-straat in die koue Labrador-stroom, waarmee  dit verder suid tot in die vlak  water van  die  Grand Banks  naby  Newfoundland dryf. Hier strand die meeste ysberge, waar hulle bly lê totdat  hulle gesmelt  het. In uitsonderlike gevalle het dit al gebeur dat ysberge veel verder suid dryf. Een is selfs suid van Bermuda opgemerk. Die ysberge wat van die ooskus van Groen­land afkomstig is, smelt in die warm stroom  wat van die Farewell-kaap  tot in die Davis-straat vloei.

In die Suid-Atlantiese Oseaan word ysberge deur die koue Falkland-stroom noordwaarts gevoer. Ysberge word dikwels noord van die Falkland-eilande ge­sien en is so ver noord as die 36ste breedtegraad gevind, naby Argentinië se La Platarivier. Dit is net effens verder suid as Kaapstad (33° "55"' S). Normaalweg kom see-ys en ysberge nie nader as ongeveer 550 km van die suidpunt van Afri­ka voor nie.

<nowiki>*</nowiki>KENNIS, Volume 1, 1980, bl. 118-119, ISBN 0-7981-0823-1


</doc>
<doc id="84252" url="https://af.wikipedia.org/wiki?curid=84252" title="Sneeustorting">
Sneeustorting

'n Sneeustorting is 'n groot hoeveelheid sneeu wat teen 'n berg afgly of aftuimel. Dit is soortgelyk aan 'n rotsstorting of 'n modderstorting. Sneeustortings wissel aansienlik in grootte, afhangende van die plaaslike sneeutoestande, maar groot sneeustortings kan hele dorpies toespoel, met aansienlike lewensverlies. Die oorsake van sneeustortings en die faktore wat hul grootte en spoed bepaal is ingewikkeld, en hul voorspelling bly steeds beperk. In Engels staan dit bekend as 'n "avalanche".

Sneeustortings word tipies veroorsaak by 'n beginsone van 'n meganiese opbreek in die sneeupak, indien die laste op die sneeu sy sterkte oorskry, maar soms is dit net a.g.v. 'n geleidelike verwyding van sneeu (los sneeustorting). Na sy aanvang, versnel sneeustortings geweldig vinnig en vergroot in massa en volume soos dit meer sneeu versamel. As die storting vinnig genoeg beweeg, kan 'n deel van die sneeu met die omliggende lug meng, wat dan 'n poeiersneeustorting vorm.

Die las op die sneeupak mag slegs as gevolg van swaartekrag wees, in welke geval beweging kan volg weens verswakking van die sneeupak of die verhoogde lading weens neerslag. Hierdie staan bekend as spontane sneeustortings. Sneeustortings kan ook deur ander laste veroorsaak word, soos skiërs, sneeuskrapers, diere of plofstof. Seismiese aktiwiteit kan ook die opbreek van die sneeupak en sneeustortings aktiveer. 'n Algemene mite is dat sneeustortings deur harde geraas of 'n geskreeu veroorsaak kan word, maar die drukking van klank is te klein om 'n sneeustorting te aktiveer.



</doc>
<doc id="84254" url="https://af.wikipedia.org/wiki?curid=84254" title="Pete Seeger">
Pete Seeger

Pete Seeger (3 Mei 1919 – 28 Januarie 2014) was 'n Amerikaanse folksanger en aktivis. Hy was ook 'n lid van die popgroep "The Weavers".


</doc>
<doc id="84257" url="https://af.wikipedia.org/wiki?curid=84257" title="Ibuprofeen">
Ibuprofeen

Ibuprofeen (INN) (Isobutielpropanoë-fenoliese suur) is 'n nie-steroïd anti-inflammatoriese middel (NSAIM) wat gebruik word vir die verligting van pyn en koors, en die vermindering van inflammasie.

Ibuprofeen verminder ook die plaatjiekleefbaarheid in bloed, maar is relatief flou en van korte duur in vergelyking met aspirien of voorskrif teenstollingsmiddels. Ibuprofen het ook 'n vasodilatoriese effek. Ibuprofeen is 'n kernmedisyne in die Wêreldgesondheidsorganisasie se modellys van noodsaaklike medisyne wat nodig geag word om die minimum mediese behoeftes van 'n basiese gesondheidsorgstelsel te ondersteun.

Ibuprofen is afgelei van propanoësuur deur navorsing by die "Boots Company" gedurende die 1960's en gepatenteer in 1961. Oorspronklik bemark as Brufen ®, ibuprofen is beskikbaar onder 'n verskeidenheid van gewilde handelsmerke, insluitend Nurofen ®, Advil ®, Mybulen ®, Myprodol ® (kombinasieproduk), Ibupain ®, Ibufen ® en vele ander. Generiese formulerings is ook beskikbaar in die handel.


</doc>
<doc id="84259" url="https://af.wikipedia.org/wiki?curid=84259" title="Seekos">
Seekos

Seekos is enige vorm van seelewe wat deur die mens as voedsel beskou word. Seekos sluit duidelik vis en skulpvis in. Skulpvis sluit verskeie spesies van weekdiere, skaaldiere en stekelhuidiges in. Histories is soogdiere in die see, soos walvisse en dolfyne ook as kos verbruik, maar dit gebeur deesdae in 'n mindere mate. Eetbare seeplante, soos seewiere, kelp en mikro-alge, word oral oor die wêreld geëet as seekos, veral in Asië. 

Die oes van wilde seekos staan ​​bekend as hengel en die verbouing van, en boerdery met seekos, staan ​​bekend as akwakultuur, marikultuur, of in die geval van vis, visboerdery. Seekos word dikwels onderskei van vleis, maar dit is nog steeds dierlike produkte en uitgesluit van 'n streng vegetariese dieet. Seekos is 'n belangrike bron van proteïen in baie diëte dwarsoor die wêreld, veral in die kusgebiede.

Die meeste van die seekosvangste word deur mense verbruik, maar 'n groot deel word ook as viskos gebruik om ander visse of plaasdiere mee te voer. Sommige seekos (kelp) word gebruik as voedsel vir ander plante (bemesting). Op hierdie manier word seekos indirek gebruik om verdere voedsel vir menslike verbruik te produseer. Natuurlike produkte soos visolie en spirulina tablette word ook onttrek uit seekos. Sommige seekos word gebruik om akwariumvisse en troeteldiere, bv. katte te voed. 'n Kleiner persentasie word gebruik in medisyne, of word in die nywerheid gebruik vir nie-voedingdoeleindes (soos leer).


</doc>
<doc id="84260" url="https://af.wikipedia.org/wiki?curid=84260" title="Vis (voedsel)">
Vis (voedsel)

Vis word verbruik as 'n voedsel deur baie spesies, insluitend die mens. Vis is 'n belangrike bron van proteïen vir mense dwarsdeur die geskiedenis. In kulinêre en visserykonteks, sluit die term vis ook skulpvis, soos weekdiere, skaaldiere en stekelhuidiges in.

Vars vis bied 'n goeie bron van hoë gehalte proteïen en bevat baie vitamiene en minerale. Dit kan beskou word as óf witvis, olierige of skulpvis. Witvis, soos skelvis en stokvis, bevat baie min vet (gewoonlik minder as 1%), terwyl olierige vis soos sardientjies, tussen 10-25% vet bevat. As gevolg van die hoë vetinhoud, bevat laasgenoemde 'n verskeidenheid van vetoplosbare vitamiene (A, D, E en K) en noodsaaklike vetsure, wat almal noodsaaklik is vir die gesonde funksionering van die liggaam.

Navorsing oor die afgelope paar dekades het getoon dat die voedingstowwe en minerale in vis, en veral die omega 3-vetsure gevind in pelagiese visse, hart-vriendelik is en verbetering in breinontwikkeling en voortplanting kan veroorsaak. Dit het weereens die rol van visvoedsel in die menslike liggaam se funksies beklemtoon.


</doc>
<doc id="84264" url="https://af.wikipedia.org/wiki?curid=84264" title="Afdelingswinkel">
Afdelingswinkel

'n Afdelingswinkel is 'n kleinhandelbesigheid wat 'n wye verskeidenheid van algemene verbruikersware soos klere, huisraad, meubels en huishoudelike toestelle aanbied. Gewoonlik kan klante tussen verskillende handelsname en prysvlakke kies. Afdelingswinkels word in groot geboue met meerdere verdiepings gehuisves wat oop staan vir die publiek en waar die wye reeks produkkategorieë in afdelings (van daar die naam "afdelingswinkel") vertoon en verkoop word.

Produkkategorieë, wat in 'n afdelingswinkel aangebied word, varieer grootliks en kan naas algemene verbruikersware en klere ook kos, boeke, juweliersware, verbruikerselektronika, skryfbehoeftes, fototoerusting, speelgoed. kosmetika, tuinware, sporttoerusting, selfdoentoerusting, dierbehoeftes en ander insluit.

Sekere afdelingswinkels kan verder gekategoriseer word as afslagwinkels, terwyl hipermarkte en ander groot kleinhandelbesighede soos winkelsentrums tot die moderne ekwivalente van historiese afdelingswinkels ontwikkel het. Die meeste afdelingswinkels word deur groot nasionale of internasionale kettingondernemings bedryf. Ander is onafhanklike besighede of konsessiesake.


</doc>
<doc id="84265" url="https://af.wikipedia.org/wiki?curid=84265" title="Gardenia">
Gardenia

Gardenia is 'n boom genus wat hoort tot die familie "Rubiaceae". Daar is sewe spesies wat hoort tot die familie en almal het wit tot geel buisvormige blomme, eiervormige vrugte en stywe blare in kranse van drie. Die meeste spesies is meerstammige struike of klein bome.





</doc>
<doc id="84266" url="https://af.wikipedia.org/wiki?curid=84266" title="Septemberklokkies">
Septemberklokkies

Die Septemberklokkies ("Rothmannia globosa") is 'n struik of klein boom wat voorkom noord vanaf Port St. Johns tot in die noorde van KwaZulu-Natal. Dit kom ook voor in die sentrale deel van eSwatini, die ooste van Mpumalanga en Limpopo tot by die grens van Zimbabwe. Die boom groei in woudrande en natter kusbosveld.





</doc>
<doc id="84268" url="https://af.wikipedia.org/wiki?curid=84268" title="Bosveldwitklokke">
Bosveldwitklokke

Die Bosveldwitklokke ("Rothmannia fischeri") is 'n struik of klein boom wat voorkom in die Lebomboberge en verder noordwaarts.




</doc>
<doc id="84270" url="https://af.wikipedia.org/wiki?curid=84270" title="Silwer (kleur)">
Silwer (kleur)

Silwer is 'n metaalkleur wat grys-wit lyk, maar dit is eintlik 'n voorstelling van die kleur van gepoleerde silwer.

Die visuele sensasie wat gewoonlik geassosieer word met silwer as metaal, is die blink metaalskynsel. 

Dit kan nie deur 'n eenvoudige soliede kleur gereproduseer word nie, want die blink effek is te danke aan die materiaal se helderheid wat voortdurend wissel met die oppervlakhoek na die ligbron. Daarbenewens is daar geen meganisme vir die vertoon van metaal- of fluoresseer-kleure op 'n rekenaar nie, behalwe met die gebruik van sagteware wat die effek van lig, gekaats op 'n blink oppervlak, effektief naboots. Gevolglik word daar in kunsskilder en heraldiek 'n metaalverf gebruik wat dan soos ware silwer skitter.


Volgens verskeie kleurskemas word silwer as volg voorgestel:


</doc>
<doc id="84271" url="https://af.wikipedia.org/wiki?curid=84271" title="Droogte">
Droogte

'n Droogte is 'n periode waartydens daar 'n tekort aan water is. Die hoofoorsaak van droogtes is 'n langdurige gebrek aan neerslag, veral in die vorm van reën, maar in gebiede waar grondwater belangrik is kan veranderinge in die ondergrondse watertafels ook na 'n waterskaarste toe lei. Droogtes wissel aansienlik in lengte; sommiges duur maande en jare, terwyl natter streke na slegs 'n paar weke sonder reën al 'n droogte kan ondervind. Droogtes kan aansienlike skade aan die ekonomie aanrig, die landbou lamlê en in erge gevalle selfs na ontvolking van hele streke toe lei. Ander effekte sluit in ondervoeding, hongersnood, grootskaalse migrasie en veldbrande.



</doc>
<doc id="84272" url="https://af.wikipedia.org/wiki?curid=84272" title="El Corte Inglés">
El Corte Inglés

El Corte Inglés S.A. ("Die Engelse Snit") is 'n Spaanse afdelingswinkelketting wat sy hoofkwartier in Madrid het. Dit is die grootste afdelingswinkelketting in Europa en die vierde grootste ter wêreld, met takke dwarsoor die Iberiese Skiereiland insluitende Portugal asook op die Baleariese en Kanariese Eilande.

"El Corte Inglés" is tans die enigste afdelingswinkelketting in Spanje en het sy sakebelange uitgebrei na ander besigheidsformate, waaronder




</doc>
<doc id="84274" url="https://af.wikipedia.org/wiki?curid=84274" title="Geelsug">
Geelsug

Geelsug (Engels "Jaundice", van "jaune", Frans vir geel) is 'n aandoening waartydens die vel en slymvliese 'n gelerige kleur kry. Die oorsaak hiervan is 'n oormaat galpigment ("bilirubien") in die bloed. Daar word algemeen tussen drie tipes geelsug onderskei:



Soos vermeld, veroorsaak geelsug dat die vel en die slymvliese van 'n geelsuglyer 'n geel kleur kry as gevolg van 'n abnormaal hoë gehalte van bilirubien (galkleurstof of galpigment). Geelsug tree te voorskyn as die bilirubiengehalte van die bloed vier keer hoër is as normaal. Die eerste simptoom daarvan kan in die sklerae of wit van die oë waargeneem word.

Bilirubien is 'n afbrekingsproduk van hemoglobien of rooi bloedkleurstof. Hemoglobien maak die opneem van suurstof in die longe en die vervoer daarvan deur die liggaam moontlik. Wanneer die hemoglobien vrygelaat word uit afgebreekte rooibloedliggaampies, word dit omgesit in biliverdien, wat yster bevat. Hierná word yster en globien afgesplit en word biliverdien gereduseer tot bilirubien. Hierdie chemiese reaksies vind plaas in die selle van die retikuloëntoteliale stelsel (RES), 'n netwerk van selle met 'n ingewikkelde funksie. Die grootste konsentrasie daarvan kom in die beenmurg en milt voor, maar word ook elders in die liggaam gevind. 

Bilirubien word deur die bloed na die lewer gevoer. Die Nederlandse internis Albert Abraham Hijmans van den Bergh (1869-1943) het in 1917 ontdek dat bilirubien, wat deur die lewer saam met die gal uitgeskei word, 'n ander chemiese samestelling het as dié bilirubien wat nog nie deur die lewer uitgeskei is nie. Dit het geblyk dat bilirubien in die lewer gekoppel word aan glukuronsuur. Hierdie bilirubien word gekonjugeerde of saamgestelde bilirubien genoem, in teenstelling met gewone bilirubien. Dit is onder andere van belang by die onderskeiding van meganiese en dinamiese geelsug. Eersgenoemde word veroorsaak deur stuwings in die galgange of as die lewerweefsel beskadig word, en die tweede deur verhoogde bloedafbreking of deur lewerweefsel wat swak funksioneer. 

Dinamiese geelsug word gekenmerk deur te veel gewone bilirubien in die bloed, terwyl daar by meganiese geelsug te veel saamgestelde bilirubien in die bloed is. Die galkleurstof word saam met die gal in die derm uitgestort as 'n reaksie op die teenwoordigheid van voedsel. Deur bakterieë, wat altyd in groot getaIIe in die derm voorkom, word die saamgestelde bilirubien gereduseer tot urobiliogeen. Daaruit ontstaan weer mesobilirubinogeen en sterkobilinogeen. 'n Deel van die sterkobilinogeen word weer deur die dermwand in die poortaarstelsel opgeneem, waar dit of direk met die gal uitgeskei word of tot bilirubien geoksideer word. 'n Derde moontlikheid is dat sterkobilinogeen afgeskei word in die bloedvate wat uitmond in die onderste holaar en dan deur die niere uitgeskei word. Hierdie prosesse geskied gelyktydig in die liggaam. Die voedselreste en dooie bakterieë word laer af in die derm volledig met sterkobilinogeen gemeng, waaraan die kleur van die ontlasting toe te skryf is. Die kleurlose uro- en sterkobilinogeen word gereduseer tot 'n oranjebruin gekleurde urobilien en sterkobilien. Die siklus van die galkleurstof (derm-poortaar-Iewer-derm) word die interohepatiese kringloop "(enteron="derm" , hepar="lewer")" genoem. In hierdie siklus kan 'n aantal afwykings voorkom wat verantwoordelik is vir verskillende soorte geelsug.

Die normale lewensduur van 'n rooi bloedliggaampie (eritrosiet) is ongeveer 100 dae. Wanneer hierdie lewensduur verkort word deurdat 'n groot aantal rooibloedliggaampies afgebreek word, word die bilirubien verhoog, sodat dit soms nie deur die lewer verwerk kan word nie, Hierdie verhoogde konsentrasie in die bloed bring mee dat die weefsels deurdrenk word met bilirubien, 'n toestand wat tot gevolg het dat die vel en slymvliese van die geelsuglyer geel vertoon. Bloedarmoede of anemie, veroorsaak deur die afbraak van bloed, word hemolitiese anemie (bloedgeelsug) genoem en 'n aangebore en verwerfde vorm word onderskei. Die belangrikste siekte wat uit die aangebore vorm voortspruit, is die erflike sferositose, waar die rooibloedliggaampies klein en bolvormig (sferies) vertoon en swak bestand is teen veranderinge in die osmotiese druk en teen meganiese invloede. 

Sekelselanemie, 'n erflike afwyking wat veral by swartmense voorkom, kan gepaard gaan met geelsug. Die kenmerkendste verskynsel is dat die ronde rooi bloedliggaampies sekelvormig word wanneer die suurstofkonsentrasie in die rooibloedliggaampies daal. Hemolitiese anemie kan 'n komplikasie wees van 'n siekte in die bloed of in die organe wat bloed vervaardig, maar word ook deur allerlei ander siektes en siektetoestande soos vergiftiging, favisme (favaboonanemie) en infeksies (byvoorbeeld malaria), deur 'n bloedoortappingsreaksie en deur resusantagonisme veroorsaak. Soms kan geen oorsaak vir die siekte gevind word nie. 

Konstitusionele hiperbilirubinemie is 'n afwyking waarby 'n aangebore, abnormaal hoë konsentrasie van bilirubien in die bloed voorkom, 'n toestand wat met geelsug gepaard kan gaan. Hierdie afwyking kom veral by jong mans voor, maar het die neiging om met verloop van tyd te verbeter. 

Verskeie lewersiektes kan die oorsaak wees van geelsug of die sogenaamde intrahepatiese geelsug. Die leek assosieer geelsug in die eerste plek met lewerontsteking soos hepatitis infectiosa en serumhepatitis. Hierdie siektes in inderdaad dikwels die oorsaak van geelsug. 

Intrahepatiese geelsug kan ook ontstaan as gevolg van lewersklerose, wat byvoorbeeld deur chroniese alkoholisme veroorsaak word. Ander oorsake is lewerbeskadiging deur geneesmiddels, infeksiesiektes (byvoorbeeld die siekte van Pfeiffer), geelkoors, die siekte van Weil en sifilis. Afwykings in die galafvoerstelsel veroorsaak posthepatiese geelsug. Hierdie stelsel bestaan hoofsaaklik uit 'n afvoerkanaal (ductus choledochus), wat van die lewer na die twaalfvingerderm (duodenum) loop en voorsien is van 'n sykanaal. Aan die einde van hierdie derm is daar 'n sakvormige orgaan, naamlik die galblaas. As die afvoer gestrem word, kan die lewer steeds gal produseer totdat die druk te hoog word: hierna tree geelsug in en word die ontlasting kleurloos omdat geen sterkobilien gevorm word nie. Soms word die galafvoer al in die lewer self belemmer, deurdat die galkanaaltjies diggedruk word as gevolg van 'n ontsteking wat 'n swelling veroorsaak. Verder kan die infeksieproses tot 'n afsluiting lei. Dikwels word hierdie afsluiting veroorsaak deur 'n galsteen (cholelitiase of galsteensiekte). Hoe hierdie stene gevorm word, is nie presies bekend nie. 

Daar is verskillende soorte galstene: suiwer cholesterolstene, suiwer pigmentstene, cholesterol-pigmentkalkstene en kombinasiestene, wat 'n samestelling van genoemde stene is. Galstene kom veral voor by vet, middeljarige vrouens. Indien die stene in die galblaas voorkom, is die galkanale van die lewer na die derm steeds oop. As die hoofkanaal egter afgesluit word, is gal afvoer nie meer moontlik nie. Die afsluiting kan ook slegs gedeeltelik wees. Stene in die hoofkanaal is meestal afkomstig van die galblaas. Van daar word dit deur die beweging van die wand van die galblaas en die sykanaal na die ductus choledachus gevoer. Dit veroorsaak tipies 'n hewige pyn. Een van die belangrikste funksies van gal is die splitsing of afskeiding van die vet in voedsel. Pasiënte wat aan hul gal ly, kan in die algemeen nie vetterige soort kos eet nie. Hulle is gewoonlik op 'n dieet en as die pasiënt wel galstene het, moet dit gewoonlik operatief verwyder word. 



</doc>
<doc id="84275" url="https://af.wikipedia.org/wiki?curid=84275" title="Gal">
Gal

Gal verwys na 'n groen tot geelbruin vloeistof wat deur die lewer afgeskei word. Gal is gedeeltelik 'n afvalproduk, maar speel ook 'n belangrike rol omdat hy soute bevat wat die vetglobules afbreek tot vetdruppeltjies wat dan in die dunderm verteer kan word. 

Die antieke Grieke het gal, bloed, woede en slym as die vier humore van die liggaam beskou. Daar is destyds, en tot met die ontwikkeling van moderne geneeskunde, gedink dat gal 'n byproduk van die verteringsproses was en dat hy tot melancholie (teneergedruktheid, neerslagtigheid) aanleiding sou gee. Die terme "swartgallig" en "bittergallig" is oorblyfsels van hierdie siening.



</doc>
<doc id="84279" url="https://af.wikipedia.org/wiki?curid=84279" title="Suurlemoen">
Suurlemoen

'n Suurlemoen is 'n sitrusvrug met 'n suur smaak wat veroorsaak word deur sitroensuur wat ook aanwesig is in alle ander sitrus.

Die suurlemoenboom ("Citrus limon") is 'n klein immergroen boom inheems aan Asië wat ellipsoïdale geel vrugte dra. Die vrugte word gebruik vir kulinêre en nie-kookdoeleindes oor die hele wêreld, hoofsaaklik vir sy sap, al word die pulp en skil ook gebruik in kook en gebak. Die sap van 'n suurlemoen bevat ongeveer 5% tot 6% sitroensuur, wat aan suurlemoene hul suur smaak gee. Die kenmerkende suur smaak van suurlemoensap maak dit 'n belangrike bestanddeel in kos en drankies soos limonade en kwas.

Die suurlemoen bevat heelwat vitamien C en die sap word in baie geregte gebruik as geurmiddel, maar ook in gebak soos koek. Gerasperde suurlemoenskil kan ook gebruik word om smaak te gee aan gebak. In vrugteslaaie is suurlemoen geskik om bruinverkleuring van die ander vrugte, soos appels en piesangs, te voorkom.

Die skil van suurlemoene blink omdat dit net ná die oes voorsien word van 'n dun lagie was in die verpakkingsfabriek.

Uit die skil van die suurlemoen word deur persing of stoomdistillasie 'n essensiële olie berei wat baie gebruik word in parfuum, waaronder eau de cologne, ander skoonheidsmiddels en in limonades en lekkergoed.



</doc>
<doc id="84280" url="https://af.wikipedia.org/wiki?curid=84280" title="Victoriakruis">
Victoriakruis

Die Victoriakruis (VC) (Engels: "Victoria Cross") is die hoogste militêre medalje vir dapperheid in die Statebond en voormalige lande van die Britse Ryk. Dit word toegeken aan weermaglede vir dapper dade, moed en opofferings wat in die aangesig van die vyand verrig is. Dit is die belangrikste militêre toekenning, veel belangriker as enige ander ordes, dekorasies en medaljes. Talle Suid-Afrikaners het dit ook al ontvang. Ontvangers mag die letters 'VC' agter hul name gebruik.

Die medalje kan aan enige persoon, ongeag van rang, in die leër, vloot of lugmag toegeken word. Dit word gewoonlik aan die persoon self, of aan 'n familielid as hulle dood is, deur die Britse monarg tydens 'n seremonie te Buckingham-paleis oorhandig. Dit kan deur die Goewerneur-generaal voorgelê word vir toekennings wat deur ander Statebond-lande gemaak is.

In die Verenigde Koninkryk word die Victoriakruis en die George-kruis (ook vir dapper dade, maar nie in die aangesig van die vyand nie) gesamentlik as die hoogste toekenning vir dapperheid beskou. Omdat die Victoriakruis meer belangrik geag word, sal dit eerste deur 'n persoon wat beide ontvang het gedra word (het nog nooit gebeur nie). 

Die VK is vir die eerste keer op 29 Januarie 1856 deur koningin Victoria vir dade van dapperheid tydens die Krimoorlog toegeken. Sedertdien is die medalje 1356 keer aan 1353 persone oorhandig. Slegs 15 medaljes, elf vir lede van die Britse leër, en vier aan die Australiese weermag, is sedert die Tweede Wêreldoorlog uitgedeel. Die laaste medalje is in 2015 toegeken.

Sedert 1990 het Australië, Nieu-Seeland en Kanada hulle eie weergawes van die VK begin. As gevolg hiervan word die Victoriakruis soms die "Britse Victoriakruis" of die "Imperiale Victoriakruis" genoem.


</doc>
<doc id="84306" url="https://af.wikipedia.org/wiki?curid=84306" title="Stefanus Jacobus Perold">
Stefanus Jacobus Perold

Ds. Stefanus Jacobus Perold (10 Junie 1864 – Duplooysburg, 13 Maart 1940) was ’n predikant in agt verskillende gemeentes van die Nederduitse Gereformeerde Kerk in twee van die latere vier provinsies.

Ds. Perold in 1892 gelegitimeer. Eers is hy in 1893 as hulpprediker na die NG gemeente Oudtshoorn georden, waarna hy in 1893 in sy eerste vaste werkkring, die NG gemeente Dutoitspan (Kimberley), bevestig is. Ná Franschhoek, waarheen hy ná slegs 'n twee jaar lange dienstyd op Kimberley 'n beroep moes aanneem weens sy vrou se gesondheid, en Murraysburg, het hy ook nog die gemeentes Jacobsdal, Philippolis, Heilbron, Robertson en Duplooysburg bedien.

Ds. Perold is op 26 September 1892 in die huwelik bevestig met mej. Aletta Gertruida de Kock, wat hom getrou bygestaan het gedurende al die jare van sy bediening.

Binne vier maande ná die vertrek van ds. Abraham Kriel, het die NG gemeente Dutoitspan verneem dat prop. Perold, tydelike hulpprediker op Oudtshoorn, die beroep na Dutoitspan aangeneem het. Op Vrydagoggend 30 Junie 1893 het ’n groot aantal gemeentelede op die Beaconsfield-stasie bymekaargekom om die jong leraar en sy eggenote te verwelkom. Alles in die natuur was nat en mooi, want dit het die vorige aand baie gereën. Ná die gebruiklike bekendstelling is almal na die Mission Hall. Ds. J.D. Kestell, die konsulent, het daar 'n gebed gedoen en daarna 'n kort welkomswoord tot hulle gerig. Namens die kerkraad het die skriba toe 'n adres aan hulle voorgelees. Die gemeentelike verwelkoming het die Vrydagaand in die Beaconsfield-stadsaal plaasgevind. Op die "tea meeting," te midde van die gemeente, vriende, ds. J.D. Kestell en ander besoekende predikante, het die burgemeester, namens die plaaslike stadsraad, ds. en mev. Perold baie hartlik verwelkom. 'n Aantal dames het gesorg vir 'n paar lieflike musieknommers.

Met die bevestiging, op Saterdagaand 2 Julie, het ds. P.J. Perold, die nuwe predikant se broer, van Warrenton die bevestigingsrede gelewer. Die volgende dag, Sondag, het die jong leraar 'n treffende intreerede na aanleiding van Heb. 10:7 gehou: "Kyk, ek kom om U wil, 0 God, te doen." Hy het dit baie duidelik gestel dat hy gekom het om te dien, solank die diens na die Wil van God is. In geen ander sin kon hy die dienaar van die gemeente wees nie. Almal teenwoordig was dankbaar dat die vakature so gou weer gevul is. Op sy eerste kerkraadsvervadering het hy in sy toespraak voor die kerkraadslede dit beklemtoon: "Dat wy ons van den Heere geroepen gevoelen moeten om Gods werk te doen." Daarna is al die belangrike boeke van die gemeente, soos die "wette en bepalinge", notules, registers en dokumente deur die kerkraad vir veilige bewaring aan ds. Perold toevertrou.

Behalwe sy gewone gemeentelike werk wat hy met toewyding verrig het, is die volgende belangrike besluite deur die kerkraad geneem is: In die toekoms sou daar twee tafels met die Nagmaalsviering wees, een vir dames. Verder sou daar in die vervolg twee maal per jaar katkisasie en aanneming gehou word; eenmaal elke ses weke sou hy 'n diens op Duplooysburg gaan hou; en een diens per maand, op 'n Sondagaand, sou in Engels gehou word. Verder is daar herstelwerk aan die pastorie goedgekeur; drinkwatertenks is voorsien; die preekstoel sou verander word en 'n nuwe musiekinstrument is uit Europa bestel. Die publieke skool, onder die bekwame leiding van die skoolhoof, mnr. R. Keating en sy vier assistente, is nog in die skoolgebou van die kerkraad gehuisves. Die leraar en sy kerkraad het opregte belangstelling in die vordering van die leerlinge getoon en jaarliks die is deur 15 onderwysers onderrig. Ook die twee jongeliede-verenigings in Dutoitspan en Duplooysburg het nog die belangstelling van die jong mense geprikkel.

Vroeg in 1895 het ds. Perold beroepe na Sutherland en Franschhoek ontvang. Tot groot teleurstelling van die gemeente besluit hy om na Franschhoek te gaan. Op 14 April, tydens 'n groot Nagmaal, word van Duplooysburg afskeid geneem. Die opkoms was buitengewoon groot omdat die band tussen Duplooysburg en die leraar "innig en nou was". Ná afloop van die diens is 'n adres en 'n beurs aan hom alleen aangebied, want weens siekte kon mev. Perold nie teenwoordig wees nie. In sy antwoord wat baie gevoelvol was, het hy almal baie hartlik bedank. Sy afskeidspreek in Dutoitspan is op Sondag 21 April gehou oor Fil. 4:9: "Hetgeen gy ook geleerd en ontvangen en gehoord hebt, doet dat, en de God des Vredes zal met uw zyn." Op daardie en die daarop volgende dae het hulle ook van die Sondagskole, die sendinggemeentes en die konsulentgemeente, Kimberley, afskeid geneem.

Die gemeentelike afskeid het in die stadsaal van Kimberley in die vorm van 'n "tea meeting" plaasgevind. In die teenwoordigheid van die burgemeester, vriende en leraars van naburige gemeentes is adresse en beurse deur die kerkraad en C.J.V. aan beide ds. en mev. Perold aangebied. In sy bedanking het hy verklaar dat hy altyd tot lof van die gemeente sou praat. Persoonlike omstandighede, waaronder die siekte van sy eggenote, was die enigste oorsaak waarom hy die gemeente so gou verlaat het. Iets wat hy nooit sou vergeet nie, was dat in die skaarstyd daar ruim £40 in beurse aan hul geskenk is. Op 'n gekombineerde kerkraadsvergadering gehou op Woensdagoggend 24 April 1895 het hy sy akte van demissie ontvang. Die bande sou egter nooit losgemaak word nie, want die gemeente het hulle liefgehad en seënwense het hom en sy huisgesin vergesel. Nadat hulle eers 'n paar dae by sy broer, ds. P.J. Perold, op Warrenton gekuier het, het hulle op Donderdag 9 Mei na die Boland vertrek.

Ds. Perold is op 16 Mei 1895 in die NG gemeente Franschhoek bevestig ná ’n vakature van ses maande. Die aand voor die dag van die plegtige bevestiging is daar 'n konferensie met die gemeente gehou oor die onderwerp: “De gemeente des Heeren.” By die geleentheid sowel as by die bevestiging was 'n hele aantal predikante teenwoordig. Hulle was di. M.C. Botha, die konsulent, J.H. Neethling, A. D. Lückhoff, Malherbe, De Beer, F.X. Roome en prof. De Vos van die Kweekskool. Laasgenoemde het die bevestigingsrede uitgespreek na aanleiding van 2 Korintiërs 2:16: “Dezen wel een reuk des doods ten dode; maar genen een reuk des levens ten leven. En wie is tot deze dingen bekwaam?” Ds. Perold se intreepreek het gegaan oor die woorde : “Zie ik kom om uwen wil te doen, o God.”
Op 6 Oktober 1895 is die nuwe preekstoel ingewy wat 'n kosbare geskenk is van die heer Gideon Hugo en sy eggenote. By geleentheid van die inwyding was prof. Marais die feesredenaar.

Ds. Perold was 'n geestelike man en vir hom moes gelowiges hulle meer aan geestelike werk in die gemeente wy, want dit sou vir die geestelike lewe bevorderlik wees. Met die oog op die aankweking van die geestelike lewe het ds. Perold ook 'n weeklikse samekoms by die pastorie in die lewe geroep waarheen elkeen wat daartoe lus gehad het, kon kom om deel te neem aan die onderlinge lees en bespreking van Gods Woord asook om saam te bid. Daar was ook geleentheid dat mense hul geestelike ondervindinge kon meedeel. Daar is nooit by mense aangedring om die byeenkomste by te woon nie en die gemiddelde opkoms was van 12 tot 15. Die samekomste was egter van groot waarde vir diegene wat daarvan gebruik gemaak het. Dit wil voorkom asof die samekomste later uitgebrei is en vir jong mense toeganklik gemaak is, want in 1898 word meegedeel dat daar elke Maandagaand in die pastorie 'n Bybellesing gehou word en dat die bloeiende samekoms veral baie jongmense getrek het. Benewens hierdie byeenkoms was daar nog die weeklikse gemeentebiduur, die sustersbiduur elke Dinsdag, die biduur vir jongmense elke Donderdag en dan ook 'n biduur vir seuns elke Sondag.

Ná 'n driejarige verblyf op Franschhoek het ds. Perold ’n beroep na Murraysburg aangeneem en op 28 Augustus 1898 afskeid geneem met 'n rede oor 2 Korintiërs 13:13: “De genade van den Heere Jezus Christus, en de liefde van God, en de gemeenschap des Heiligen Geestes, zij met u allen. Amen.” Gedurende die laaste week van ds. Perold se verblyf in die gemeente is daar vanaf Woensdag elke aand dienste gehou.

Ds. Perold het in die kort tyd van drie jaar veel vir die gemeente gedoen en daar is swaar van hom en mev. Perold afskeid geneem.

Nadat ds. J.H. van Wyk van die NG gemeente Murraysburg afskeid geneem het, is die volgende predikante agtereenvolgens beroep: di. J.P. van Heerden(Richmond), C.D. Bam (Fauresmith), A.F. Louw (Graaff-Reinet), C.D. Bam (vir die tweede maal) en S.J. Perold (Franschhoek).

Ds. Perold het die beroep aangeneem en met sy aankoms is hy op die gebruiklike wyse te Blaauwpoort ontmoet waar ds. J.P. van Heerden, die konsulent, 'n welkomsadres namens die gemeente voorgelees het. In die dorp was daar ereboë met die woorde: “Welkom en Brengt ons de oude tijding” daarop. By die pastorie het ander liggame adresse aangebied. Die bevestiging het op 12 Oktober 1898 plaasgevind, maar ‘’De Kerkbode’’ het behalwe die kennisgewing, geen ander berig oor die plegtigheid nie.

Die vergroting van die kerkgebou waarvoor daar in ds. Van Wyk se tyd al planne beraam is, het nou ná ds. Perold se koms weer aandag geniet. Aan die begin van 1899 het ’n emeentevergadering eenparig besluit om die Kerkraad te versoek om 'n argitek en 'n orrelbouer te laat kom van wie die nodige inligting ingewin kon word omtrent die moontlikheid om die kerk “inwendig" te vergroot, as ook wat die koste sal wees om die orrel af te breek, te herstel en weer op te bou.

In April van dieselfde jaar is daar egter weer 'n gemeente-vergadering gehou waarop besluit is om die vergroting van die kerk uit te stel tot wanneer die boufonds “door jaarlijksche dankfeesten, als ook door speciaal gevraagde kollecten door een commissie van kerkraadswege benoemd, zoodanig versterkt zal zijn" dat met die gewenste veranderinge 'n aanvang gemaak kon word. Ten opsigte van die orrel is besluit om die ou orrel aan te hou en slegs herstelwerk te laat aanbring tot tyd en wyl die vergroting van die kerkgebou voltooi sal wees.

Weens die Anglo-Boereoorlog wat nog in 1899 uitgebreek het, is alle planne in verband met die vergroting van die kerk in die wiele gery. Op Murraysburg self het die oorlog groot ontwrigting gebring. Die Engelse militêre reëls het bepaal dat 'n dorp uit eie beweging ten minste 25 “Town Guards” moes oplewer voordat van militêre kant 75 soldate verskaf word om die dorpsverdediging tot die erkende minimum van 'n honderdtal te bring. Op Murraysburg kon daar egter nie 25 man gevind word nie, met die gevolg dat die dorp onbeskerm gebly het, en die Burgerkommando's kon vry heen en weer deurtrek. En so is daar geskryf: “Hierdie dorp sal in ons geskiedenis die erenaam van ‘rebeldorp' behou omrede daar nooit 'n ‘Defence Force' kon opgerig word nie."

Die toestand op Murraysburg het sodanig ontwikkel dat daar van 8 Oktober 1900 tot 21 Julie 1902 geen kerkraadsvergaderinge gehou is nie. Ds. Perold het ook in Julie 1901 uit die gemeente vertrek. Daar was naderhand geen kos in die dorp te kry nie. By geleentheid toe lt.kol. Douglas op die dorp was, het hy bevel gegee dat feitlik alles “the shape of food and clothing” vernietig moes word. En D.C. Theron en Faure moes in 1902 na Richmond gaan om reëlings met die militêre te tref om kosvoorrade na Murraysburg te stuur.

Ds. Perold het met sy familie na die Paarl gegaan en daar was diegene wat sy vertrek uit die gemeente nie in 'n goeie lig gesien het nie. Deur middel van ‘’De Kerkbode’’ egter “wenscht hij aan B.B. Leeraren en allen die dit lezen de verzekering te geven dat hij zijne beproefde gemeente niet vrijwillig en uit lief deloosheid en zorgeloosheid – zooals, tot zijne bittere droefenis, sommigen zonder den 1Wnsten grond denken — heef t verlaten, maar wel omdat het hem door militairen op vriendelijke wijze werd aangezegd dat hij gaan moet." Later het hy in die kamp op Kimberley gaan werk.

Ná 'n afwesigheid van nege maande het ds. Perold op 12 April 1902 teruggekeer. En van dié terugkeer het iemand geskryf: “Tot blijdschap van allen die om den vrede van Jerusalem bidden, mogen wij zeggen dat de ontmoeting tusschen leeraar en gemeente zeer hartelijk is geweest." Hy is oorlaai met liefdeblyke in geld en goed. Die gereelde arbeid in die gemeente kon nou weer sy voortgang neem, maar ds. Perold moes nog gedurende 1902 met twee maande siekteverlof gaan.

Nadat ds. Perold sy werk hervat het, is die vergroting van die kerkgebou weer te berde gebring en dit blyk dat daar elke keer maar weer van vooraf begin moes word. Diaken B. van der Merwe deel mee dat hy met Delbridge, die boumeester, gespreek het oor die vernuwing van die kerk en dat Delbridge dit nodig ag om oor te kom om 'n juiste beraming van die koste te kan maak. Die kerkraad het dit goedgekeur om die boumeester dadelik te ontbied en besluit ook nog om 'n gemeentevergadering op 30 Mei 1903 te belê om van die gemeente te verneem of die kerk vereers net opgeknap sal word en of daar meteens met die vernuwing 'n aanvang gemaak sal word. D.J. Herholdt wat jare lank kassier van die gemeente was, het in dié tyd op die punt gestaan om na Graaff-Reinet te vertrek en waar hy nog 'n tak van sy saak te Murraysburg aangehou het, het hy aan die hand gedoen dat die kassierswerk deur M. Herholdt gedoen sal word, maar dat hy self die verantwoordelikheid sal dra. Dit is so aanvaar, maar later is dit verander.

Op die vergadering waartydens die kerkraad van Herholdt se vertrek kennis geneem het, het Herholdt daarop gewys dat die geld van die kerk sedert 1888 met £1 500 gestyg het en in 1903 die som van £4 912.15.0 (insluitende £287.15.0 agterstallige huur) beloop het. Die boufonds was op 30 Junie 1903 £1 864.4.1 met £381.2.6 uitstaande. Van die uitstaande inskrywings was, volgens die kassier, £192 goed, £106.15. twyfelagtig en 02.7.6 sleg. Die vergroting van die kerk kon maar nie finaliteit bereik nie. Dit is nie duidelik of die voorgestelde gemeentevergadering op 30 Mei gehou is nie, maar in Augustus word daar weer besluit om 'n gemeentevergadering te hou waarop die Kerkraad 'n beredeneerde voorstel aan die gemeente sou voorlê. Die vergadering is na alle waarskynlikheid ook nie gehou nie, want toe die saak van die vergroting van die kerk in Oktober ter sprake gebring is, het die Kerkraad besluit om, as gevolg van die aanhoudende droogte, eers daarmee te wag tot beter tye aanbreek.

Hierdie uitstel het meegebring dat ds. Perold ook nie die vergroting van die kerk gedurende sy bediening sou sien nie. Gedurende 1904 het hy 'n beroep na Jacobsdal aangeneem en op 30 Oktober van die gemeente afskeid geneem. Gedurende die week voor sy afskeid het ds. Perold van die Dinsdag elke aand 'n diens in die kerk gehou en op die Saterdagaand was ds. J. F. Koch van die NG gemeente Loxton ook behulpsaam. Die naweek tydens die afskeid was ds. P.G.J. Meiring van Graaff-Reinet ook teenwoordig. Ds. Perold se afskeidswoorde het gegaan oor Luk. 17:10; “Alzo ook gij, wanneer gij zult gedaan hebben al hetgeen u bevolen is, zo zegt: Wij zijn onnutte dienstknechten; want wij hebben maar gedaan, hetgeen wij schuldig waren te doen.” Dit was 'n swaar afskeid en iemand het destyds geskryf : “Murraysburg, onze Ring, de Kerk dezer Kolonie zullen ds. Perold missen.”

Nadat ds. Colin Fraser jr. die tuig neergelê het, was die gemeente Philippolis baie gelukkig om gou weer 'n leraar te kry. Op 5 Julie 1907, onder die voorsitterskap van die konsulent, ds. C.H. Jooste van Trompsburg. is ds. Perold van Jacobsdal teen 'n salaris van £525 per jaar beroep. Pas twee maande later staan hy in sy nuwe gemeente nadat hy Dutoitspan, Franschhoek, Murraysburg en Jacobsdal bedien het.

Vanuit die staanspoor het ds. Perold in sy geestelike bearbeiding op Philippolis getoon watter hoë eise hy aan sy kerkraad gestel het. In sy eerste kerkraadsvergadering het hy gemeld dat hy daarvan bewus was dat 'n “broederband hem en al de leden onderling aan elkeen verbinden”. Hy het dus op 'n volkome vertroue tussen hom en sy kerkraad staatgemaak. Hieraan moet die seën op sy werk toegeskryf word. Hy het ook 'n beroep op elke kerkraadslid gedoen om in vergaderings openhartig te wees en mekaar se sienswyses te respekteer. Die kerklike amp van die ouderling en die diaken het hy bo alles gestel. Dit moes hul onverdeelde aandag en beste kragte geniet, want die werk van die Here was vir hom hoog verhewe en moes nie afgeskeep word nie.

Om die gemeente in 'n groter mate geestelik te verryk het die kerkraad op sy aandrang besluit om elke Saterdagaand “een weeklikschen dienst — Bijbellezing met gebeden” in te voer. “Hierdie pragtige besluit het onder die seënende hand van die Allerhoogste seer sekerlik sy vrugte afgewerp, want dit was by byeenkomste soos hierdie waar die voorbidding uitsluitlik aan die uitbreiding van Gods koninkryk gewy was,” skryf J.A. Bosch. .” 

'n Belangrike mylpaal in die bediening van ds. Perold was die bepaling in verband met die kerkraadslede se ampsdrag. Daar is besluit dat hul in die vervolg nie net behoorlik in swart geklee moes wees nie, maar ook “hooge hoeden zullen dragen. Niemand zal anders gekleed in de consistorie mogen verschijnen.”

Dit was ook in hierdie tyd dat die vervoer van die leraar, wanneer hy huisbesoek gedoen het, talle interessante besprekings uitgelok het. Omdat die aanhou van die leraar se karperde met hoë onkoste gepaardgegaan het en die kerkkas dit in dié tyd allermins kon bekostig, het ds. Perold aangebied dat die kar en perde verkoop word. Wanneer hy huisbesoek doen, sou gemeentelede hom van plaas tot plaas vervoer. Die Kerkraad was nie met hierdie grootmoedige besluit van die leraar gediend nie. Hulle het besef dat sy arbeid in die gemeente met groter opoffering en moeite gepaard sou gaan. Op grond hiervan is besluit om tot die koop van “eene motorcar” oor te gaan waarvan die voorsitter self die brandstof moes voorsien. Omdat die finansiële sake van die gemeente op dié stadium glad nie na wens was nie, het ds. Perold gevra dat die saak vir 'n onbepaalde tyd uitgestel word. In die tussentyd het hy nog van sy ou kerkkar en perde gebruik gemaak tot die kerkraad aan die einde van 1913 in staat was om vir hom 'n splinternuwe "Fordmotor" aan te koop. Hoe die vervoerkoste van die leraar in toekomstige jare gestyg of gedaal het, het die geskiedenis nie opgeklaar nie. As 'n eerste paaiement op die nuwe motorkar van die leraar kon dadelik £105 afbetaal word. Dit was die bedrag wat vir die ou kar en perde ontvang is.

Te vinnig het die nege geseënde bedieningsjare van ds. Perold verbygegaan. Dit was in elke opsig jare van geestelike groei en bestendiging, alhoewel dit ten tye van sy vertrek duidelik geword het dat die nawerkinge van die Rebellie ook in hierdie gemeente waarneembaar was. In Januarie 1916 het hy 'n beroep na die gemeente Heilbron, sy derde Vrystaatse gemeente agtereenvolgens, aanvaar en is die hegte vriendskapsband tussen hierdie gewilde herderspaar en die gemeente van Philippolis losgeknoop. Ook hy, soos sy voorganger, ds. Fraser, is deur die kerkraad getrou moreel en finansieel bygestaan. Selfs ná sy vertrek na Heilbron het hy nog 'n groot bedrag aan die gemeente van Philippolis geskuld wat later deur die gemeente van Heilbron aangesuiwer is.

In sy tweede gemeente, Franschhoek, se honderdjarige gedenkboek is van hom getuig: “As innig vrome man het hy die geestelike belange van sy gemeentes op die hart gedra en oral was hy en sy gade geliefd.” J.A. Bosch skryf in Philoppolis se "Eeufeesgedenkboek" oor ds. Perold se geaarheid en bedieningstyl: “Hy was 'n man met 'n minsame geaardheid, beskeie, opreg, waardig en liefdevol. Hy was 'n uitstekende prediker en sy boodskappe is gekenmerk deur diepe erns en vurige ywer. Die toehoorder het altyd die gevoel gehad dat sy prediking sielsdeursoekend was. Hy het die vermoë gehad om elkeen te voer tot die diepte van skuldbesef, berou en oorgawe aan die Saligmaker, Jesus Christus.” En in Murraysburg se honderdjarige gedenkboek getuig die skrywer: "As 'n innig vrome man het hy die geestelike belange van sy gemeentes op sy hart gedra."

Toe ds. Perold in 1936 sy emeritaat aanvaar , kon hy op 'n bediening in nege gemeentes van die NG Kerk terugkyk. Sy laaste gemeente was Duplooysburg, waar hy leraar was van 1930 tot hy sy emeritaat aanvaar het in 1936. Op 13 Maart 1940 is hy op Blouboshoek, Plooysburg, in sy ses-en-sewentigste jaar oorlede.

Die nege gemeentes waarin ds. Perold gedien het, was agtereenvolgens:



</doc>
<doc id="84316" url="https://af.wikipedia.org/wiki?curid=84316" title="Skaapvleis">
Skaapvleis

Lams- en skaapvleis is die vleis van mak of huishoudelike skape ("Ovis aries"). Die vleis van 'n skaap in sy eerste jaar word lamsvleis genoem, dié van 'n jong skaap ouer as een jaar is 'n hamel, en die vleis van 'n volwasse skaap is skaapvleis.

Die karkas word in vier kwarte verdeel, twee voorkwarte en twee agterkwarte. Die voorkwart strek van die nek tot by die lies. Karkassnitte uit die voorkwart is dikwels taaier as agterkwartsnitte, omdat die spiere harder werk, maar dit benadeel nie die geur of smaak nie. Vir hierdie snitte is langer gaarmaakmetodes soos stowe, smoor of potbraai dikwels beter. Die agterkwart is die agterste deel van die dier, met sagter snitte wat geskik is vir braai en ander vinnige gaarmaakmetodes.

Lams- en skaapvleis se smaak kan wissel, volgens die dier se ouderdom en die tipe weiveld waarop die dier geloop het. Die term lammers beskryf lewende jong skape, wat vir vleis mag gebruik word, of nie. In Australië word dikwels die term prima lam gebruik om te verwys na lammers wat vir vleisproduksie bestem is.

Volgens die Rooivleisindustrie van Suid-Afrika word die volgende vleissnitte onderskei:



</doc>
<doc id="84317" url="https://af.wikipedia.org/wiki?curid=84317" title="Kronberg im Taunus">
Kronberg im Taunus

Kronberg im Taunus (voor 17 Oktober 1933 gespel as "Cronberg") is 'n klein stad en kuuroord in die administratiewe distrik Hochtaunuskreis van die Duitse deelstaat Hesse. Sy naam is afgelei van die kasteel Kronberg wat tussen 1220 en 1704 as setel van die ridders van Kronberg gedien het. Die kasteel is, net soos die historiese middestad met vakwerkhuise, 'n gewilde toeristeaantreklikheid, onder meer vanweë sy ligging op 'n rotsplato van waar besoekers 'n uitsig oor die Ryn-Mainvlakte het, en twee musea wat die geskiedenis van stad en kasteel behandel.

Kronberg is naby Frankfurt am Main teen die suidelike helling van die Taunus-bergreeks geleë en word, naas die hoë koopkrag van sy inwoners (met 'n indeks van 179 is dit in vergelyking met die gemiddelde van Duitsland - 100 persent - die derde welvarendste nedersetting in die land na sy buurstad Königstein im Taunus en Starnberg in Beiere), deur nou straatjies met historiese vakwerkboukuns in sy historiese middestad asook 19de eeuse en moderne somerhuise en villa's in welgestelde woongebiede in die buitewyke gekenmerk. Kronberg im Taunus word administratief onderverdeel in drie stadsdele - Kronberg, Schönberg en Oberhöchstadt.

Argeologiese vondse in die gebied werp lig op die vroeë geskiedenis van die omgewing van Kronberg. Op die bergpiek Altkönig, met 798 m bo seevlak die hoogste punt in die stadsgebied, word Keltiese ringwalle uit die vroeë La Tène-tydperk (omstreeks 400 v.C.) aangetref. In die Karolingiese periode was daar reeds Frankiese versterkings op die bergpiek Hünerberg waarvan 'n ringwal bewaar gebly het.

Die eerste gedokumenteerde verwysing na die gebied, wat op 24 Augustus 782 gedateer is en die "Heichsteter marca" (tans Nieder- en Oberhöchstadt) noem, kom in die Lorsch-kodeks (Latyns: "Codex Laureshamensis") voor, 'n Latynse manuskrip wat tussen 1170 en 1195 in die Ryksabdy Lorsch saamgestel is.

Omstreeks 1220 (sommige bronne gee die laat 12de eeu as ontstaantyd) het die "Ridders van Askenburne" (tans Eschborn) met die bou van die Kronberg-kasteel begin. Die oudste deel van die gebou was 'n vyfhoekige toring waarvan slegs bouvalle bewaar gebly het.

Hierdie adellike familie, wat in Eschborn in 'n houtkasteel gesetel was en in die keiser se diens gestaan het, het hulle vervolgens in twee linies verdeel. Die eerste linie, wat hulle in Kronberg gevestig en hul naam van die plek afgelei het, was die "Kronenstamm". Die tweede linie, die "Flügelstamm" ("Vleuelstam") wat op 8 Oktober 1617 met Johann Eberhard uitgesterf het, het eers omstreeks 1250 na Kronberg gekom. Die naam "von Eschborn" verskyn vervolgens nie meer in oorkondes nie.

Die eerste verwysing na die nuwe naam kom in 'n oorkonde van 1230 voor waarin Otto von Kronberg genoem word. Vir die klein nedersetting, wat aan die voet van die kasteel in 'n vallei geleë is en waar bediendes en ambagsmanne gevestig is, het dkeiser Lodewyk die Beier aan die Here Hartmut en Walther van Kronberg op 25 April 1330 beperkte stadsregte verleen (waaruit onder Meer die reg voortgespruit het om die nedersetting deur 'n stadsmuur te beskerm). Keiser Karel IV het aan Ulrich die Rooie van Kronberg op 31 Maart 1367 ook die markreg verleen. Verder kon hy die reg in Kronberg toepas.

Die oorspronklike kasteelvallei, soos aanvanklik na die nedersetting verwys is, is in die volgende eeu uitgebrei en deur stadsmure beskerm. Teen die middel van die 15de eeu het die stadsgebied voorlopig sy grootste omvang aangeneem. Dit is vervolgens tot in die middel van die 19de eeu nie meer uitgebrei nie.

In 1389 het geskille tussen Kronberg en die stad Frankfurt, die sogenaamde "Kronberger Fehde" ("Kronbergse Vete"), hul hoogtepunt in die sogenaamde Slag van Eschborn gevind. Die Here van Kronberg het verskeie kere aanvalle op Frankfurtse gebied geloods.

Toe Frankfurtse magte in Mei 1389 in rigting Kronberg beweeg het, het die Kronbergers reeds 'n alliansie met die paltsgraaf Ruprecht gesmee. Ruprecht het met sy troepe militêre bystand aan Kronberg verleen, en so is die Frankfurters op 14 Mei in 'n veldslag verslaan. Meer as 600 Frankfurters, waaronder adellike raadslede, is gevange geneem en eers ná betaling van 'n losprys van 73 000 gulden weer vrygelaat - destyds 'n ongelooflike bedrag wat Frankfurt oor 'n tydperk van 120 jaar moes afbetaal.

Die Here van Kronberg het nog tot en met 1704, toe hul dinastie met die dood van Johann Nicolaus von Kronberg in die manlike linie uitgesterf het, oor Kronberg geregeer.

Vanaf die vroeë 16de eeu is die lot van die Kronberg-dinastie deur godsdienstige verdeeldheid oorskadu. Hartmut XII von Kronberg, 'n vroeë aanhanger van die Protestantse Hervorming, het aan Franz von Sickingen se kant aan die sogenaamde ridderoorlog teen die aartsbiskop van Trier deelgeneem. In 1522 is Kronberg deur vyandelike troepe beleër. Hartmut het ná sy kapitulasie op die vlug geslaan.

Kronberg het vervolgens onder die bewind van die landgraaf Philipp von Hessen gekom wat in 1526 in sy gebiede, dus ook in Kronberg, die Protestantse geloof ingevoer het. Die Here van Kronberg se bewind oor hul ryksleen is in 1541 herstel nadat die aanneming van die Lutherse geloof in 'n ooreenkoms bevestig is.

Enkele lede van die Kronberg-dinastie het egter aan hul Rooms-Katolieke geloof vasgehou. Graaf Kraft Adolf Otto van Kronberg, wat tussen 1650 en 1692 geregeer het, het die ontstaan en groei van 'n Katolieke gemeente in Kronberg aktief bevorder.

Met die afsterwe van die laaste Heer van Kronberg het die stad onder die gesag van die Rooms-Katolieke aartsbisdom en keurvorstedom Mainz geval. Politieke geskille tussen invloedryke kringe van die Lutherse stadsbevolking aan die een en die keurvors en aartsbiskop met sy amptenare aan die ander kant was nou aan die orde van die dag. Dikwels het die Kronbergers vermeende godsdienstige onderdrukking as rede vir hul optrede aangevoer.

Konflikte het egter eerder uit 'n botsing van politieke belange voortgespruit. Die Kronbergers het oor die eeue heen gewend geraak aan 'n bewind waar persoonlike betrekkinge 'n sentrale rol by die vaslegging van regte en pligte gespeel het. Nou is hulle skielik gekonfronteer met 'n moderne, meer abstrakte regeringsvorm en administrasie.

Een van die langdurigste konflikte het uit die bou van die sogenaamde "Streitkirche" voortgespruit, 'n omstrede projek wat in 1737 begin en in 1739 voltooi, maar daarna nooit ingewy is nie en in 1767 vir goed tot 'n wêreldlike gebou verklaar is.

Naas oorloë, waartydens die stad deur troepebewegings, die gedwonge tydelike huisvesting van soldate (veral tydens die Napoleontiese Oorloë) en plunderinge swaar geraak is, is Kronberg in die 18de eeu ook verskeie kere deur verwoestende brandrampe getref, so in 1726, 1780 en 1792. Skuldlaste uit die laat 18de en vroeë 19de eeu is eers in 1890 volledig afbetaal.

Volgens die bepalinge van die Vrede van Wesfale van 1648 was Kronberg 'n Evangelies-Lutherse stad. Nogtans het hier 'n Rooms-Katolieke gemeente tot stand gekom wat sy misse in die kasteelkapel van die Here van Kronberg gehou het.

Toe die keurvors en aartsbiskop van Mainz die bewind oor Kronberg oorgeneem het, het hy in 1737 die opdrag vir 'n nuwe Rooms-Katolieke kerkgebou in die openbare ruimte gegee. Protestante en Katolieke het in dié tyd vreedsaam saamgeleef, en die Lutherse Kronbergers het hul steun vir die kerkprojek toegesê.

'n Geskil oor die projek het eers in Maart 1738 uitgebreek. Sommige gemeentelede was gekant teen gelyke regte en finansiële steun vir Katolieke gelowiges. Die Lutherse landgraaf van Hesse-Darmstadt is uitgenooi om by die saak betrokke te raak, en besware is ingedien by die "Corpus Evangelicorum", 'n liggaam wat aan die Ryksdag in Regensburg verbonde was om godsdienstige aangeleenthede te reël.

Die keurvorstedom Mainz het self grondige ondersoek in die saak ingestel en bevind dat die protes teen beweerde religieuse onderdrukking en die bou van 'n Katolieke kerk slegs deur 'n minderheid Kronbergse inwoners gesteun is. Nogtans was die projek in stryd met die bepalinge van 1648. Die geskil het so ook elders aandag getrek. Die Pruisiese koning het by die keurvors van Mainz daarop aangedring dat die kerkgebou afgebreek moet word. In Desember 1738 het ook die "Corpus Evangelicorum" ten ongunste van die keurvors en aartsbiskop uitspraak gedoen.

Die nuwe kerkgebou was byna voltooi toe die boubedrywighede in Junie 1739 gestaak is. Onderhandelinge oor die sloping van die gebou het dekades lank voortgeduur. In 1767 het die regering in Mainz die omstrede kerk in 'n wêreldlike gebou omgeskep, maar die bestaan van 'n Katolieke parogie en die toekenning van gelyke regte vir Katolieke gelowiges in die stadsraad en die howe bevestig. Sommige burgers het nog eens besware ingedien, dog die "Corpus Evangelicorum" was in 1771 tevrede met die heersende toestande en het 'n beroep op Kronbergse burgers gedoen om gehoorsaam te wees aan die keurvorstelike regering. Die Katolieke gemeente het nog tot en met 1871 in die kasteelkapel vergader wat daarna weens bouvalligheid gesluit is. Ses jaar later is die Rooms-Katolieke parogiekerk "St. Peter und Paul" in Katharinenstraße ingewy.

Saam met die einde van die Heilige Romeinse Ryk is ook alle geestelike vorstedomme deur Napoléon ontbind. Kronberg het vervolgens in 1802 onder die gesag van Nassau-Usingen en vier jaar later onder die gesag van die hertogdom Nassau geval.

Tydens die Nassauiese bewind het Kronberg sy Middeleeuse stadsbeeld verloor. Die versterkings is afgebreek, met uitsondering van die Eikepoort ("Eichentor") en dele van die stadsmuur. In 1855 is 'n nuwe pad na Königstein gebou wat tans as Königsteiner Straße bekendstaan.

Kronberg het in dié periode begin uitbrei. In een van die valleie, die Krontal, is 'n spabedryf gevestig, terwyl Frankfurtse skilders hier een van die vroegste kunstenaarskolonies in Duitsland gestig het. Met die romantiese ontdekking van die Taunus het Kronberg 'n gewilde bestemming vir uitstappies en vroeë staptoerisme geword.

Die gebeure rondom die Maartrewolusie van 1848 en die eerste verkose demokratiese parlement in Duitsland, wat in dieselfde jaar in Frankfurt vergader het, het ook na Kronberg uitgestraal. Op 1 Januarie 1849 het munisipale hervormings in Nassau in werking getree waarvolgens munisipaliteite die reg op volle selfregering met 'n verkose burgemeester en stads- of dorpsraad verkry het.

Teen die middel van die 19de eeu het die Taunusstreek as romantiese berglandskap net soos motiewe uit die alledaagse lewe in Kronberg die aandag van Frankfurtse skilders getrek. In dié tyd was sowel die maatskaplike status van kunstenaars asook die publiek se kunservaring en -resepsie aan ingrypende veranderinge onderworpe. Dit was nou welvarende burgers wat kerk en vorstehowe as belangrikste kunskopers verdring het.

Toenemende industrialisering en verstedeliking het by mense 'n romantiese verlange na natuurlikheid en 'n rustige en idilliese leefstyl gewek. Skilders het die kans gegryp om dié verlange met hul kunswerke te bevredig. Landskapskilders het kunstenaarskolonies gestig wat buite kunsakademies bestaan het om natuurtonele te skilder.

Skilders soos Jakob Fürchtegott Dielmann (1809-1885) en Anton Burger het aanvanklik uitstappies na Kronberg onderneem waar hulle in die gastehuis "Zum Adler" gebly het. In 1858 het die twee kunstenaars hulle permanent in Kronberg gevestig. Hul leerders en kollegas het by hulle aangesluit. Dit was veral vroue, wat destyds nie as studente by kunsakademies toegelaat is nie, wat by Burger skilderlesse ontvang het.

Kunstenaars, wat hulle in Kronberg gevestig het, het Peter Burnitz, Philipp Rumpf, Jacob Maurer, Adolf Schreyer, Norbert Schrödl, Hans Thoma, Heinrich Winter, Otto Scholderer, Louis Eysen, Richard Fresenius, Ferdinand Brütt, Philipp Franck, Nelson Kinsley en Fritz Wucherer ingesluit, asook skilderesse soos Ida Braubach, Josefine Schalck en Mathilde Knoop-Spielhagen.

Kronberg se kunstenaarskolonie het sy bloeitydperk in die tweede helfte van die 19de eeu beleef. Met die afsterwe van Anton Burger in 1905 het die gemeenskapslewe sy aantreklikheid vir skilders gaandeweg verloor. Net enkele skilders het in die stad gebly om voort te gaan met hul skilderwerk.

Ná sy nederlaag in die Duitse Oorlog van 1866, waartydens die hertog ondanks die pro-Pruisiese simpatieë van sy onderdane die kant van Oostenryk gekies het, is Nassau deur die seëvierende Pruise geannekseer en as Pruisiese provinsie onder die naam Hesse-Nassau geadministreer. In die volgende jaar het dit deel van die nuutgestigte distrik Obertaunuskreis geword. Kronberg het intussen tot 'n gewilde woonplek vir Frankfurters geword wat die aantreklike omgewing as naweek- en somertoeriste leer ken het.

Kroonprinses Victoria, die weduwee van keiser Friedrich, het in Kronberg haar aftreeplek laat bou en met haar keuse die aanleiding gegee vir die verdere uitbou van die stad se infrastruktuur, waaronder watervoorsiening, riolering en elektrisiteitsvoorsiening, en voortgesette ekonomiese groei. Villa-erwe, wat in dié tyd afgebaken is, vorm steeds 'n belangrike deel van die stadsbeeld, terwyl ook tradisies en strukture uit die laat 19de eeuse en Wilhelminiese tydperk voortbestaan en 'n besondere atmosfeer aan die stad gee.

Die bou van statige villa's en somerhuise het met die Eerste Wêreldoorlog, die daaropvolgende Franse besetting en die algemene ekonomiese agteruitgang in die na-oorlogse tydperk tot stilstand gekom. Werkloses en ander behoeftiges is destyds betrek by sosiale bouprogramme waardeur die stad se drinkwatervoorsiening verbeter en 'n openbare swembad opgerig is.

Hoe meer die uitbreiding van woongebiede en die vestiging van nuwe nywerhede die lewensomstandighede van Frankfurters verander het, hoe meer het gesinne uit die Mainmetropool op die voetspore van Kronbergse skilders gaan stap en hul naweke in Kronberg deurgebring. Was hulle aanvanklik net gaste wat in plaaslike gastehuise oornag het, so het hier vanaf 1860 die eerste land- en vakansiehuise van welvarendes ontstaan. Later het Frankfurters uit die hoërklas in Kronberg en die naburige Schönberg statige villa's laat oprig wat soms op kasteelagtige herehuise gelyk het. Nuwe strate soos Jasmin- en Höhenstraße is aangelê waarlangs vanaf omstreeks 1900 reekse villa's gebou is.

Kronbergers kon finansiële voordeel uit die eiendomsprojekte trek, soos byvoorbeeld deur die verkoop van residensiële erwe, die verskaffing van dienste asook die groei van ambagte en kleinhandel en hoër belastinginkomste. Die belangrike rol, wat nuwe welvarende bewoners vir Kronberg se ontwikkeling gespeel het, is weerspieël in die groot aantal ereburgerskappe wat aan hulle in dié tyd toegeken is.

Kroonprinses Victoria, die oudste dogter van koningin Victoria en prins Albert, het in 1858 met prins Friedrich Wilhelm van Pruise getrou. Friedrich Wilhelm het in 1888 as Friedrich III die Duitse keisertroon bestyg, maar is nog in dieselfde jaar - die "Driekeiserjaar", soos dit destyds genoem is - oorlede. Na Victoria is in Duitsland voortaan verwys as "Victoria Kaiserin Friedrich".

Nog in die sterfjaar van haar eggenoot het Victoria Villa Schönbusch, die voormalige somerresidensie van die Frankfurtse koopman Jacques Reiss, gekoop en dit laat afbreek om plek te maak vir 'n nuwe kasteel, Friedrichshof, wat na haar afgestorwe man vernoem en volgens 'n ontwerp van die argitek Eberhard von Ihne opgerig is. Die kasteel was haar aftreeplek en somerresidensie in die tyd tussen lente en herfs van elke jaar, vanaf sy voltooiing in 1894 tot haar afsterwe in 1901.

Victoria het groot belang in kuns en kultuur gestel en die historiserende herstelwerk van plaaslike monumente bevorder. So is die Lutherse stadskerk St. Johann gerestoureer, net soos die Kronberg-kasteel wat haar seun, keiser Wilhelm II, van die Pruisiese staat gekoop en aan haar geskenk het. Ook sosiale belange en onderwys, veral dié van meisies en vroue, het haar aandag getrek. In 1890 het sy die bou van 'n nuwe skoolhuis in die naburige Schönberg bevorder en in 1893 beskermvrou van 'n kosskool vir meisies geword, die "Victoria-Pensionat" wat aanvanklik in die voormalige badhotel in Kronthal gevestig is en in 1897 na Bad Homburg verskuif is.

In Kronberg het Victoria daarnaas ook die stigting van 'n openbare biblioteek en 'n hospitaal bevorder wat later na haar vernoem is. In 1904 is 'n reliëf bo die portaal van die stadskerk "St. Johann" ter nagedagtenis aan Victoria onthul.

Teen die einde van die Eerste Wêreldoorlog, op 11 November 1918, moes die Duitse onderhandelaars in die wapenstilstandsooreenkoms van Compiègne instem tot die tydelike geallieerde besetting van strategies belangrike Duitse gebiede aan weerskante van die Ryn. So is ook die streke rondom Mainz, waar Rynbrûe van militêre belang geleë was, deur Britse en Franse magte beset, insluitende Kronberg im Taunus, sy buurstad Königstein (wat as garnisoenstad gedien het) en meer as twintig ander nedersettings in die omgewing. Volgens artikel 428 van die Vredesverdrag van Versailles, wat op 28 Junie 1919 onderteken is, sou die betrokke gebiede vyftien jaar lank onder geallieerde besetting bly.

Groot dele van die distrik Obertaunuskreis het feitlik onder militêre bewind gekom en was genoodsaak om 'n tydelike administratiewe eenheid te vorm wat as "Hilfskreis Königstein" bekendgestaan het. Die besetting was met finansiële laste verbonde sodat ekonomiese ontwikkeling in die gebied gestrem is. Nogtans het die besettingsones in ekonomiese opsig steeds deel uitgemaak van die Duitse Ryk en is sodoende ook deur die hiperinflasie van 1923 geraak waartydens die plaaslike administrasie noodgeld uitgereik het.

As deel van administratiewe hervormings in die Ryn-Mainstreek is die "Hilfskreis" op 1 Oktober 1928 ontbind en weer by die Obertaunuskreis ingesluit.

In die munisipale verkiesings van Maart 1933, wat kort ná Adolf Hitler se magsoorname as rykskanselier uitgeroep is, het die Nasionaalsosialistiese Duitse Werkersparty (NSdAP) die meeste stemme in die Kronbergse stadsraad verower. Die Nasionaalsosialis Wilhelm Schaub is as burgemeester benoem.

Kommuniste en Sosiaaldemokrate was aan politieke vervolging blootgestel. Enkele Kronbergse Sosiaaldemokrate is in 1935 weens verbode politieke aktiwiteite tot tronkstrawwe gevonnis. Ook Joodse burgers was teikens van NS-terreur. Veertien van hulle het gedurende die NS-bewind hul lewens verloor.

Vanaf 1942 het die geallieerdes hulle lugaanvalle op Frankfurt versterk. Die stad is gedeeltelik ontruim. So is Frankfurters, wat deur bomaanvalle dakloos gelaat is, tydelik in Kronberg gevestig, net soos afdelings van Frankfurtse nywerhede. Oorlogsgevangenes en dwangarbeiders moes werk in dié aanlegte, op plaaslike boerderye of in privaat huishoudings verrig.

Ook Kronberg is deur lugaanvalle geraak. Tydens een bomaanval in 1943 is die kasteelkapel getref en vernietig. Die aanvalle op Kronberg en die naburige Oberhöchstadt het byna dertig menselewens geëis. Meer as 400 mans uit Kronberg, Schönberg en Oberhöchstadt het as soldate gesneuwel.

Op 29 Maart 1945 het Amerikaanse magte Kronberg en Oberhöchstadt beset, op 2 April Schönberg. 'n Ongewone nalatenskap van die NS-bewind was die gewysigde spelling van die stadsnaam "Cronberg". Aangesien die Nasionaalsosialiste die spelling met 'n "C" as "on-Duits" bestempel het, is die naam op 17 Oktober 1933 deur die NS-minister van binnelandse sake amptelik na "Kronberg" verander.

Ná die Tweede Wêreldoorlog en die besetting deur Amerikaanse magte het Kronberg sterk ekonomiese groei ervaar. Vlugtelinge en dakloses uit naburige groot stede het 'n nuwe tuiste in Kronberg gevind. Weens die stygende inwonertal is prioriteit gegee aan behuisingsprojekte, terwyl ook infrastruktuurgeriewe uitgebrei en gemoderniseer moes word.

Nuwe woonbuurte het ontstaan, en bestaande tradisionele ambagsbedrywe is aangevul deur die vestiging van moderne nywerhede. Met "Braun" het in 1958 die eerste onderneming van internasionale formaat sy hoofkwartier in Kronberg gevestig.

In 1966 is Kronberg amptelik as herstellingsoord erken, en twee jaar later is die Kronbergse Kultuurkring in die lewe geroep wat as gasheer van konserte en kunsuitstallings optree. Die Hessiese administratiewe hervorming van 1972 het voorsiening vir die daarstelling van groter munisipaliteite gemaak, en so het Kronberg met twee naburige nedersettings, Schönberg en Oberhöchstadt, saamgesmelt im die stad Kronberg im Taunus te vorm.

In 1992 het die "Hessische Hausstiftung", 'n privaat stigting in familiebesit van die Huis van Hesse, die Kronberg-kasteel aan die stad verkoop. Ná omvattende restourasiewerk is die kasteel in 2008 heropen as "Museum Burg Kronberg".

Net soos ander Duitse munisipaliteite word ook Kronberg im Taunus deur federale en deelstaatowerhede gedwing om huisvesting vir vlugtelinge en asielsoekers uit Afrika en die Nabye Ooste beskikbaar te stel - in 'n tyd toe inheemse burgers en pendelaars weens vinnig stygende eiendomspryse en huurgelde gebuk gaan onder 'n ernstige behuisingsnood. In 2016 moes volgens 'n amptelike verdelingsleutel 400 buitelanders in Kronberg gehuisves word. Die suksesvolle integrasie van vlugtelinge word veral danksy die inistiatief van vrywilligers bewerkstellig.

Internasionale vriendskapsbande is met vier Duitse en Europese susterstede gesmee: Le Lavandou in Frankryk (1972), Ballenstedt am Harz (1988, destyds in die Duitse Demokratiese Republiek geleë), Porto Recanati in Italië (1993) en Aberystwyth in Wallis, Verenigde Koninkryk (1997).

Wynbou was vanaf die middeleeue die belangrikste bron van inkomste vir Kronbergers totdat dit teen die middel van die 18de eeu nie meer winsgewend bedryf kon word nie en deur vrugtebou vervang is. Die berghellings met hul wingerde is omgeskep tot appel- en pereboorde, en vir baie Kronbergers was vrugtebou ook 'n aantreklike newebedryf.

Naas 'n groot verskeidenheid appel- en peersoorte is ook verskeie steenvrugte soos kersies en geelpruime verbou. Frankfurt was die belangrikste afsetmark vir vars en droëvrugte. Dit was veral die natuurvorser en vrugtedeskundige Johann Ludwig Christ, wat tussen 1786 en 1813 as Lutherse predikant in Kronberg werksaam was, wat met sy vakkennis 'n hupstoot aan die plaaslike vrugtebedryf gegee het. Kronberg was 'n geskikte plek vir die verbetering van kultivars. Die vrugtebome, wat hy gekweek het, het hy ook met sukses aan klante buite Kronberg gelewer en sodoende van vrugteboomkwekery 'n gesiene bedryf gemaak.

Nóg 'n gewilde landbouproduk uit Kronberg was kastaiings. Terwyl die laasgenoemdes teen die einde van die 19de eeu weens toenemende invoere uit Italië hul belangrikheid geleidelik verloor het, was ook vrugteboere aan strawwe mededinging deur ander vrugtestreke blootgestel. Kronberg se relatief klein vrugteboorde kon uiteindelik nie meer in die vrugtehandel se spesifieke behoeftes voorsien nie.

Vanaf 1882 moes bestaande vrugteboorde plek maak vir aarbeivelde. Die nodige kapitaal is deur grondverkope aan welgesteldes verdien wat in Kronberg hul villa's laat oprig het. Kronbergse aarbeie het 'n gewilde produk op markte in die omgewing geword en was tot in die tyd van die Tweede Wêreldoorlog van groot ekonomiese belang.

Met toerisme is vanaf die 18de eeu 'n nuwe bron van inkomste ontsluit nadat die Taunusstreek by Frankfurters tot 'n gewilde bestemming vir uitstappies ontwikkel het. Kronberg se gewildheid by toeriste het vinnig toegeneem toe in 1874 'n privaat spoorlyn vanaf Rödelheim gebou is, terwyl die nuwe vervoermiddel ook die vervoer van landbouprodukte na die markte in die omgewing vergemaklik het. Somertoerisme is vanaf omstreeks 1900 aangevul deur skitoerisme in die wintermaande.

Vanweë sy ligging naby Frankfurt am Main dien Kronberg onder meer as 'n slaapstad vir pendelaars wat in die Mainmetropool werk. Maar daar is ook internasionale ondernemings wat hul Duitse hoofkwartiere in die stad het soos "Braun" (Duitsland), "Accenture" (Republiek van Ierland) en "Fidelity" (VSA).

Sy ligging teen berghellings van die Taunus-reeks en sy historiese middestad met vakwerkboukuns maak van Kronberg 'n gewilde toeristebestemming. Een van die mees befaamde luukse hotelle in Duitsland, die "Schlosshotel Kronberg", is aan die stadsrand geleë.

Die Kronberg Academy is 'n stigting wat die opleiding van jong musikale talente bevorder en befonds en plaaslike musiekfeeste organiseer. Die akademie, wat deur Raimund Trenkler in 1993 as "Kronberger Kammerakademie" gestig is, het nog in dieselfde jaar sy eerste tjello-musiekfees in Kronberg aangebied. Een van die stigting se doelwitte is om gemeenskaplike projekte van tjelliste van wêreldfaam en jong kunstenaars op die been te bring. In 2007 het die akademie sy eie studieprogram in samewerking met die "Hochschule für Musik und Darstellende Kunst Frankfurt" ingestel.

Die akademie se aktiwiteite is intussen uitgebrei om naas tjello ook ander strykinstrumente soos viool en altviool in te sluit. Bekende musiekpersoonlikhede soos Pablo Casals, Mstislav Rostropovich en Gideon Kremer het in die verlede besoeke aan Kronberg gebring om hier met jong talente saam te span. Rostropovich het na Kronberg as die "Wêreldhoofstad van die tjello" verwys.

Naas internasionale konserte, wat deur die Kronberg Academy gereël word, word Kronberg se kulturele lewe ook deur die akademie se privaat tjello-skool, die Emanuel Feuermann-Konservatorium en die konsertreeks "Classic for Kids" verryk.

Die "Museumsgesellschaft Kronberg" het in 1979 begin om die kulturele erefenis van die Kronbergse kunstenaarskolonie te bewaar. Aanvanklik is uitstallingsruimtes in die "Receptur"-gebou gehuur. In 2001 is 'n stigting, die "Stiftung Kronberger Malerkolonie", in die lewe geroep en 300 vierkante meter se uitstallingsruimtes in die "Streitkirche" gehuur om 'n museum oor die skilderskolonie te vestig.

Hier vertoon die stigting werke van lede van die plaaslike skilderskolonie. Spesiale uitstallings gooi in afwisseling met vertonings van die bestendig groeiende permanente versameling lig op die skilderskolonie se kunswerke wat van laat-Biedermeier-skilderye tot impressionistiese opelugskildery strek.

Die Duitse lugredery Lufthansa het een van sy vliegtuie, 'n Airbus A300B4-600 (D-AIAK), na Kronberg im Taunus vernoem. Daarnaas dra ook 'n Embraer-straler (ERJ-190-100LR D-AECF van Lufthansa City Line) die naam "Kronberg/Taunus".


</doc>
<doc id="84319" url="https://af.wikipedia.org/wiki?curid=84319" title="Katoen">
Katoen

Katoen is 'n sagte stapelvesel wat in 'n bol, of beskermende kapsule, rondom die saad van katoenplante van die genus "Gossypium" groei. Voorbeelde van die genus kom in Suid-Afrika as die wildekatoen voor. Die vesel is amper suiwer sellulose. Onder natuurlike toestande is die katoenbolle geneig om die verspreiding van die saad te verbeter, deur dit ligter te maak in wind.

Die plant is 'n struik en is inheems aan tropiese en subtropiese streke dwarsoor die wêreld, insluitend Suid-Amerika, Afrika en Indië. Die grootste verskeidenheid van wilde katoenspesies is die eerste keer in Meksiko gevind, gevolg deur Australië en Afrika. Katoen is onafhanklik verbou in die ou en nuwe wêrelde. Die Engelse naam is afgelei van die Arabiese (al) quṭn قطن, wat reeds aan die begin van 1400 n.C. gebruik is. Die Spaanse woord "algodón" is ook afgelei van die Arabiese naam.

Die vesel word gewoonlik in garing of draad gespin en daarna gebruik om 'n sagte tekstiel te maak wat "kan asemhaal". Die gebruik van katoen vir weefstof is bekend sedert die prehistoriese tye; fragmente van katoen dateer uit 5000 v.C. uit ou grafte in Meksiko en die Indusvalleibeskawing (hedendaagse Pakistan en sommige dele van Indië). Hoewel dit sedert antieke tye verbou is, was dit eers ná die uitvinding van die weefmasjien wat produksiekoste sodanig verlaag het, dat dit gelei het tot algemene gebruik. Dit is vandag die mees algemeen gebruikte natuurlike vesel in klere.

Huidige skattings van wêreldproduksie is sowat 25 miljoen ton of 110 miljoen bale jaarliks​​, geproduseer op 2.5% van die wêreld se bewerkbare grond. China is die wêreld se grootste katoenprodusent, maar die meeste van hierdie word plaaslik verbruik. Die Verenigde State van Amerika is vir jare reeds die grootste uitvoerder van katoen. Katoen word gewoonlik in die VSA in bale gemeet, wat ongeveer 0,48 kubieke meter (17 kubieke voet) beslaan en 226,8 kg (500 pond) weeg. 

Die mense van die antieke tyd het katoen die "van die son" genoem, omdat die katoenplant slegs onder die kragtige strale van die son groei en floreer. Hoe warmer die son, hoe witter en sterker is die vesels wat die plant  produseer.

Katoen word dus veral in of naby die tropiese gebiede gekweek, die warmste streke  van  die aarde. Die katoenstreke lê ongeveer tussen 37° Noorder­-breedte en 37° Suider-breedte.  Binne hierdie gordel, wat omtrent 7 000 km breed is en om die aarde strek, vind katoen die toestande wat dit nodig het: baie lig, baie hitte, en oorvloedige reën.

Katoen word ook gekweek in 'n paar gebiede wat minder warm is, soos  Turkye en Turkestan. Hier moet die katoen egter elke jaar van nuuts af geplant word,  aangesien die plante in die koue winter dood­gaan.

Solank die katoenplant groei en die vrug ryp word, wil dit baie water hê, maar wanneer die vrug, wat 'n peul is, oopgaan en die wit katoenvesel uitkom kan selfs 'n klein bietjie klammigheid die vesels beskadig.

Die ideale toestande vir katoenverbouing sou dus wees: reën totdat die peule oopgaan en daarna droogte. Maar so 'n volmaakte klimaat vir katoen is moeilik om te vind. Die moesonlande van die trope is geskik vir die eerste groeiperiode, maar die gevaar van reëns wat later die oes kan bederf, is baie groot in hierdie gebiede.

Aangesien die weer nie beheer kan word nie, is daar slegs een oplossing vir hierdie probleem, een wat sedert die vroegste tye gebruik is: katoen moet gekweek word in gebiede waar daar nie te veel reën is nie en vir die gebrek aan water in die vroeë stadiums moet vergoed word deur besproeiing. Daarom vind ons dat katoen op groot skaal in die Mediterreense gebied, die Kaukasus, Argentinië en Chili gekweek word.

Die rede waarom katoen so 'n gewilde tekstielvesel is, is omdat dit die enigste vesel is wat nie voor verwerking sag gemaak hoef te word deur dit te week nie. Dit hoef ook niie enige ander duur behandeling te ondergaan nie; al wat gedoen moet word, is om die dons uit die sade te verwyder.

Om hierdie redes kan katoen selfs in onderontwikkelde lande, waar tekstielnywerhede nog op 'n lae vlak van tegniese ontwikkeling is, op groot skaal gebruik word. Honderde miljoene Chinese, Indiërs, Egiptenare, Turke, Mexikane en Arabiere - 'n groot deel van die wêreld se bevolking - dra dus nooit enige ander stof as katoen nie.

Katoenstof word onder baie verskillende name bemark. Daar is die growwe, gekeperde stof wat "fustein" genoem  word, waarby koordferweel en "molvel" ingesluit word; kaliko,'n onbedrukte, sterk materiaal; moeselien, fyn.,en sag; kreton, 'n stark, bedrukte stof; pikee, 'n stywe, gekoorde stof; en organdie, of fyn moeselien. Katoen word ook gebruik om ander stowwe na te boots, bv. ferweel, 'n nagemaakte fluweel (sy); flanelet, 'n nabootsing van kamstof (wol); en nabootsings van kamerdoek, perkal en sirsakar (linne).



</doc>
<doc id="84321" url="https://af.wikipedia.org/wiki?curid=84321" title="Juliana Knust">
Juliana Knust

Juliana Knust (29 Mei 1981 – ), gebore Juliana Knust Sampaio in Niterói, is 'n Brasiliaanse aktrise. Sy is bekend vir "Duas Caras" (2007), "Celebridade" (2003) en "América" (2005).


</doc>
<doc id="84322" url="https://af.wikipedia.org/wiki?curid=84322" title="Geologiese rekord">
Geologiese rekord

Die geologiese rekord in stratigrafie, paleontologie en ander natuurwetenskappe verwys na lae rotsstrata wat gevorm het vanweë vulkaniese uitbarstings of neerslae van klei, sand ens. Die geologiese rekord sluit in al die fossielinhoud en die inligting wat die strata bevat oor die Aarde se geskiedenis: die klimaat, geografie, geologie, evolusie van lewe en sy oppervlak. Grond- en vulkaniese neerslae word bo-op mekaar gevorm, hulle word mettertyd hard en vorm ’n soliede rotskolom, wat oor ’n lang tyd deur intrusie binnegedring en deur tektoniese aktiwiteite verwring kan word.

Op ’n sekere plek op die Aarde se oppervlak verskaf die rotskolom ’n dwarsprofiel van die natuurgeskiedenis in die gebied in die tyd wat deur die ouderdom van die rotse gedek word. Dit word soms die "rotsgeskiedenis" genoem en gee ’n blik op die natuurgeskiedenis van dié spesifieke geografiese streek of streke oor verskeie geologiese tydperke soos tydsnedes, epogge en in sommige gevalle selfs verskeie groot periodes. Die geologiese rekord is op geen plek heeltemal ongeskonde nie: Waar geologiese kragte een streek redelik onaangeraak gelaat het, soos ’n koek met verskeie lae, kon dit in ’n ander streek die grond opgelig of deur wind, chemie, temperatuur en water verander het. Die geologiese rekord kan dus verwring word terwyl die antieke omgewing deur geologiese kragte in nuwe landvorms omskep word, en dit is ook dikwels die geval. 

Deur die gebruik van inligting in rotslae wat op verskillende plekke voorkom, het geoloë egter ’n stelsel ontwerp wat die grootste deel van die geologiese tydskaal dek. Dit maak voorsiening vir gevalle waar tektoniese kragte byvoorbeeld ’n rif in die aardkors veroorsaak het wat opnuut aan erosie en verwering blootgestel is. Deur verskeie formasies, geologiese strukture en plaaslike strata te kalibreer met dié lae wat wydverspreid voorkom, is ’n byna volledige geologiese rekord sedert die 17de eeu opgestel.

Teenstrydighede kan op ’n paar maniere en met ’n paar tegnieke in verskeie dissiplines reggestel word. In die voorbeeld links word die bestudering van rotslae en die fossiele daarin biostratigrafie genoem; dit gebruik kennis uit die vakgebiede geobiologie en paleobiologie. Fossiele kan gebruik word om rotslae van dieselfde of verskillende geologiese tydperke te herken en so kan plaaslike geologiese eienskappe aangepas word by die oorkoepelende geologiese tydskaal.

In die Amerikaanse deelstaat Suid-Carolina word fossiele van drie merkerspesies alge aangetref in die Eoseen-serie van rotslae wat oor drie geologiese etages en die geologiese tydsnedes van 37,2-55,8 miljoen jaar gelede strek, terwyl net twee spesies in Virginië voorkom. (Die foto's van die fossiele van enkelsellige alge is 250 keer vergroot.)

Dit is duidelik dat een spesie van die Middel-Eoseen in Virginië ontbreek. Dit is egter moontlik om dié rotsrekord met die volle rekord van Suid-Carolina te vergelyk om die Virginiese rotskolom te "kalibreer" vir sy regte plek in die oorkoepelende geologiese rekord.



</doc>
<doc id="84324" url="https://af.wikipedia.org/wiki?curid=84324" title="Johan Vorster">
Johan Vorster

Johan Vorster is 'n Suid-Afrikaanse sanger, liedjieskrywer, en sakeman.

Vorster begin sy loopbaan as lid van die Afrikaanse musiekgroep Eden, die suksesvolste groep in die geskiedenis van Afrikaanse musiek. In 2005 begin Vorster en medelid van Eden, Sean Else, die plate-etiket Mozi Records. Bok van Blerk is die eerste kunstenaar wat onder hierdie etiket vrygestel het. Vorster het die meeste van Bok van Blerk se album "De la Rey", met meer as 200 000 verkope die topverkoper van alle tye onder Afrikaanse plate, geskryf. Die album se titelsnit bereik ook in 2005 die voorblad van "The New York Times".

In 2006 onderteken Mozi Records 'n kontrak met Lianie May. Vorster het May se debuutalbum, "Vergeet my nie", geskryf en vervaardig. Hierdie album is in 2007 vrygestel en word met meer as 120 000 verkope die topverkoper onder debuutalbums van vroulike Afrikaanse kunstenaars. In 2008 ontvang "Vergeet my nie" 'n SAMA vir landwye topverkoper. Die enigste ander Afrikaanse kunstenaar wat hierdie toekenning ontvang het, was Steve Hofmeyr in 2004 met "Toeka 2".

In 2008 wen Vorster "Huisgenoot" se Tempo-toekenning vir liedjieskrywer van die jaar vir Lianie May se "Jy soen my nie meer nie".

Vorster is die stigter en kreatiewe direkteur van Inhoud Huis.


</doc>
<doc id="84326" url="https://af.wikipedia.org/wiki?curid=84326" title="Impakwinter">
Impakwinter

’n Impakwinter is ’n uitgerekte tydperk van koue weer weens die botsing van ’n groot asteroïde of komeet met die Aarde. As ’n hemelliggaam die Aarde op land of in vlak water sou tref, sou dit ’n enorme hoeveelheid stof, as en ander materiaal die lug inwerp en dit sou die Son se lig afkeer. Dit sou die temperatuur oor die hele Aarde drasties laat daal. 

As ’n hemelliggaam met ’n deursnee van 5 km of meer die Aarde in diep water sou tref of sou ontplof voor dit die oppervlak tref, sou daar steeds ’n enorme hoeveelheid afval die lug ingewerp word. Daar word gemeen ’n impakwinter kan tot ’n massauitwissing lei en baie van die spesies op Aarde laat uitsterf.


</doc>
<doc id="84328" url="https://af.wikipedia.org/wiki?curid=84328" title="Natália Lage">
Natália Lage

Natália Lage (30 Oktober 1978 – ), gebore Natália Lage Vianna Soares in Niterói, is 'n Brasiliaanse aktrise. Sy is bekend vir "A Lua Me Disse" (2005), "A Grande Família" (2001) en "O Homem do Ano" (2003).



</doc>
<doc id="84329" url="https://af.wikipedia.org/wiki?curid=84329" title="Eschborn">
Eschborn

Eschborn is 'n stad in die distrik Main-Taunus-Kreis van die Duitse deelstaat Hesse met 'n bevolking van sowat 21 000. Die stad is in die metropolitaanse gebied van Frankfurt am Main geleë en grens in die noorde aan Kronberg im Taunus en Steinbach (Taunus), in die ooste en suide aan Frankfurt en in die weste aan Schwalbach am Taunus.

Nog tot die einde van die 19de eeu was Eschborn 'n klein nedersetting in die Vordertaunus, 'n streek in die Taunus-bergreeks van Suid-Hesse. Sy bloeitydperk het met die bou van 'n spoorlyn tussen Frankfurt en Kronberg in 1874 begin. Die bevolking het in die volgende eeu vertiendubbel. In 1970 het Eschborn stadstatus gekry, en twee jaar later is die stad met die naburige Nierderhöchstadt saamgesmelt.

Vanaf die 1960's het die plaaslike owerheid die vestiging van ondernemings in Eschborn bevorder en van die stad een van die aantreklikste en welvarendste sakegebiede in Duitsland gemaak - met 'n stadshorison wat deur groot kantoorgeboue oorheers word. Vandag is daar meer as 30 000 werkgeleenthede in Eschborn. Selfs die meeste medewerkers van Frankfurt se Effektebeurs het hul kantore intussen in Eschborn, al bly Frankfurt die amptelike setel van die beurs.

Die eerste gedokumenteerde verwysing na Eschborn as "Aschenbrunne" kom in 'n skenkingsoorkonde van die Lorsch-klooster van 770 voor. Die pleknaam beteken "Fontein by die esboom". Een van die vroegste gedokumenteerde gebeurtenisse in Eschborn is 'n oorstroming op 3 Julie 875 waartydens groot vloedskade in die dorp ondervind is en 88 inwoners asook byna al die vee verdrink het.

Eschborn se toringkasteel, wat in die 11de eeu ontstaan het, word later met die Here van Eschborn verbind wat vir die eerste keer in dokumente uit die laat 12de en vroeë 13de eeu genoem word. As ryksleen was Eschborn in besit van die Here van Kronberg, totdat dié dinastie in 1704 in sy manlike linie uitgesterf het en hul besittings onder die bewind van die Keurvorstedom Mainz gekom het.

In die laat 14de eeu is Eschborn deur die oorlog geraak wat die Rynse Stedeverbond teen die Paltsgraaf gevoer het. In 1389 het Frankfurtse magte 'n aanval op die ridders van Kronberg geloods. In die slag van Eschborn, wat in 1389 plaasgevind het, het die Kronbergers sam met hul bondgenote (die Paltsgraaf en Hanau) 'n oorwinning behaal en talle vyandelike troepe gevange geneem, waaronder die burgemeester van Frankfurt, wat eers teen betaling van die destyds ongelooflike losprys van 73 000 gulden weer vrygelaat is.

Tydens die Dertigjarige Oorlog het naby Höchst gevegte tussen generaal Tilly en Christian von Braunschweig plaasgevind waartydens die ou kasteelkompleks en byna die hele dorp vernietig is.

Volgens die bepalings van die Vrede van Lunéville het die Kronberg-gebied in 1801 onder die bewind van die vors van Nassau-Usingen gekom. Vyf jaar later is Kronberg en Niederhöchstadt by die nuutgestigte Hertogdom Nassau ingesluit. Met die anneksasie van Nassau ná die Duitse Oorlog in 1866 het Eschborn en Niederhöchstadt Pruisies en, met die stigting van die Duitse Keiserryk vyf jaar later, deel van die nuwe Duitse eenheidstaat geword. Op 19 Augustus 1874 is Eschborn se eerste spoorlyn ingewy toe dit deel geword het van die spoorroete tussen Rödelheim en Kronberg.

Op 1 Januarie 1939 het die boubedrywighede vir die militêre vliegveld Frankfurt-Sossenheim begin wat later as "Fliegerhorst Eschborn" bekendgestaan het. Die vliegveld is egter nooit voltooi nie en het aanvanklik slegs uit 'n groot weiveld en enkele houtbarakke bestaan. Later is vliegtuighangars van steen bygevoeg waarvan een bewaar gebly het. Die vliegveld was tydens die hele Tweede Wêreldoorlog in bedryf en is hoofsaaklik vir opleidingsdoeleindes gebruik.

Nadat die vliegveld in 1945 deur Amerikaanse magte ingeneem is, het dit tussen April en Mei van dié jaar nog as basis vir laaste lugoperasies gedien. Geasfalteerde aanloop- en landingsbane het eers in die Amerikaanse besettingstyd ontstaan, en so kon die vliegveld ná die oorlog 'n tyd lank as uitwyklughawe dien terwyl die lughawe in Frankfurt am Main heropgebou is. Met die heropening van Frankfurt se lughawe is alle vlugbedrywighede in Eschborn gestaak.

Op die vliegveldterrein, wat gedeeltelik in Schwalbach geleë is, het met "Camp Eschborn" 'n Amerikaanse militêre basis ontstaan waar pioniereenhede gestasioneer was. Ná die onttrekking van Amerikaanse magte is die terrein deur die stad Eschborn gekoop en tot 'n besigheidspark ("Camp Phönix Park") omgeskep.

Eschborn trek voordeel uit sy ligging net buite Frankfurt am Main asook laer belastingtariewe vir ondernemings. 'n Treinrit met elektriese pendelaarstreine vanaf die Mainmetropool se hoofstasie neem slegs enkele minute. So het talle ondernemings meer as 30 000 werkgeleenthede in Eschborn geskep wat hoofsaaklik in die suidelike besigheidspark ("Gewerbegebiet Süd") asook in groot- en kleinhandelondernemings aan die stad se ooste- en westekant saamgetrek is.

Die meeste ondernemings, wat byna 90 persent van alle werksgeleenthede verteenwoordig, is in die dienstesektor bedrywig wat deur ondernemings soos Vodafone, Deutsche Bank, Deutsche Börse (Duitse Effektebeurs), VR Leasing, Siemens, Deutsche Telekom, Ernst & Young, IBM, Techem en Randstad Deutschland oorheers word. Die Suid-Koreaanse elektronikareus LG Electronics het sy Europese en Duitse hoofkwartiere, wat voorheen in respektiewelik Londen en Ratingen naby Düsseldorf gesetel was, in 2016/17 na Eschborn verskuif.


</doc>
<doc id="84330" url="https://af.wikipedia.org/wiki?curid=84330" title="Chicxulub-krater">
Chicxulub-krater

Die Chicxulub-krater (uitspraak: tʃ|iː|k|ʃ|ə|l|uː|b) is ’n prehistoriese impakkrater in die see onder die Yucatán-skiereiland in Mexico. Sy middelpunt lê naby die dorp Chicxulub, waarna dit genoem is. Die ouderdom van die asteroïde-impak en die Kryt-Paleogeen-grens (K-Pg-grens) stem presies ooreen. Die krater is 180 km breed en 20 km diep, en dit is dus een van die grootste impakkraters op Aarde. Die hemelliggaam wat dit veroorsaak het, se deursnee was minstens 10 km. 

Die krater is in die 1970's ontdek deur twee geofisici wat petroleum in die Yucatán gesoek het. Die ouderdom van die rotse wat deur die impak geraak is, wys die krater dateer uit sowat 66 miljoen jaar gelede, die einde van die geologiese periode Kryt en die begin van die Paleogeen-periode. Dit val saam met die K-Pg-grens, die geologiese grens tussen die Kryt en Paleogeen. Dit dui daarop dat die impak verantwoordelik was vir die Kryt-Paleogeen-uitwissing, waarin onder meer al die nie-vlieënde dinosourusse uitgesterf het. 

Kryt-Paleogeen-uitwissing



</doc>
<doc id="84332" url="https://af.wikipedia.org/wiki?curid=84332" title="Pterosourus">
Pterosourus

Die pterosourusse (van die Grieks πτερόσαυρος, "pterosauros", "akkedis met vlerke") was vlieënde reptiele van die klade of orde Pterosauria. Hulle het van die laat-Trias tot die einde van die Kryt-periode (220 tot 65 miljoen jaar gelede) bestaan. Pterosourusse is die eerste gewerweldes sover bekend wat kragtig kon vlieg. Hul vlerke is gevorm deur ’n membraan van vel, spiere en ander weefsel wat gestrek het van die enkels tot die drasties verlengde vierde vinger. 

Vroeë spesies het lang kake met tande gehad, asook lang sterte – terwyl latere spesies ’n baie korter stert gehad het en sommige het nie tande gehad nie. Pterosourusse was van verskillende groottes, van die baie klein "Nemicolopterus" tot die grootste vlieënde diere van alle tye, onder meer die "Quetzalcoatlus" en "Hatzegopteryx".

Pterosourusse word dikwels "vlieënde dinosourusse" genoem, hoewel dit nie korrek is nie. Die term "dinosourus" word beperk tot dié reptiele wat afstam van die laaste gemeenskaplike voorouer van die groepe Saurischia en Ornithischia (klade Dinosauria, wat voëls insluit). Daar is algemene konsensus dat dit die pterosourusse uitsluit. 




</doc>
<doc id="84334" url="https://af.wikipedia.org/wiki?curid=84334" title="Kryt-Paleogeen-grens">
Kryt-Paleogeen-grens

Die Kryt-Paleogeen-grens of K-Pg-grens is ’n geologiese aanduiding, dikwels ’n dun rotslaag. Dit dui die einde aan van die Kryt-periode, die laaste geologiese periode van die Mesosoïese Era, en die begin van die Paleogeen, die eerste periode van die Kainosoïese Era, sowat 66 miljoen jaar gelede. 

Die grens word verbind met die Kryt-Paleogeen-uitwissing, ’n massauitwissing waarin onder meer alle nie-vlieënde dinosourusse uitgesterf het. Daar word algemeen geglo die uitwissing is veroorsaak deur ’n groot komeet of asteroïde wat die Aarde getref het en ’n katastrofale uitwerking op die omgewing gehad het, insluitende ’n lang impakwinter (weens stof en as wat die Son se strale afkeer), wat dit vir plante onmoontlik gemaak het om fotosintese uit te voer. 

In die geologiese rekord word die K-Pg-grens aangedui deur ’n dun rotslaag wat regdeur die wêreld in see- en aardrotse gevind word. Dit bevat hoë vlakke van die metaal iridium, wat seldsaam in die aardkors is, maar volop in asteroïdes voorkom.



</doc>
<doc id="84340" url="https://af.wikipedia.org/wiki?curid=84340" title="Signor-Lipps-effek">
Signor-Lipps-effek

Die Signor-Lipps-effek is ’n paleontologiese beginsel wat deur Philip W. Signor en Jere H. Lipps voorgestel is. Daarvolgens sal nie die eerste of laaste organisme in ’n gegewe takson as ’n fossiel aangeteken word nie omdat die fossielrekord van organismes nooit volledig is nie.

’n Bekende voorbeeld is die selakant, wat oënskynlik in die laat-Kryt uitgesterf het – of so is geglo totdat ’n lewende een in 1938 gevang is. 

Die Signor-Lipps-effek is egter belangriker vanweë die probleme wat dit in paleontologie skep:


</doc>
<doc id="84341" url="https://af.wikipedia.org/wiki?curid=84341" title="Dekan-trappe">
Dekan-trappe

Die Dekan-trappe is ’n groot eruptiewe provinsie op die Dekan-plato van Indië en een van die grootste vulkaniese gebiede op Aarde. Hulle bestaan uit talle lae gestolde basaltlawa wat altesaam meer as 2 000 m dik is en ’n gebied van 500 000 km² beslaan.

Die Dekan-trappe is tussen 60 miljoen en 68 miljoen jaar gelede aan die einde van die Kryt-periode gevorm. Die grootste deel van die vulkaanuitbarstings het sowat 66 miljoen jaar gelede plaasgevind en sowat 30 000 jaar geduur.

Die oorspronklike gebied wat deur lawa oorvloei is, word geraam op tot 1,5 miljoen km², sowat die helfte van die huidige Indië. Die gebied is tot sy huidige grootte gekrimp deur erosie en plaattektoniek; dit is tans sowat 512 000 km² groot.

’n Geologiese struktuur bestaan in die seebodem aan die weskus van Indië wat deur sommige beskou word as ’n moontlike impakkrater, die Shiva-krater. Dit is ook sowat 66 miljoen jaar oud, nes die Dekan-trappe. Dié wetenskaplikes glo die impak het die vulkaniese uitbarstings van die Dekan-trappe aan die gang gesit. Die huidige konsensus is egter dat Shiva nie ’n impakkrater is nie.



</doc>
<doc id="84342" url="https://af.wikipedia.org/wiki?curid=84342" title="Schwalbach am Taunus">
Schwalbach am Taunus

Schwalbach am Taunus is 'n stad in die administratiewe distrik Main-Taunus-Kreis van die Duitse deelstaat Hesse, digby die westelike stadsgrens van Frankfurt am Main. Dit is 'n welgestelde residensiële voorstad vir dié metropool met belangrike sakegebiede en huisves onder meer die hoofkwartier van "Samsung Duitsland".

Die historiese middestad Alt-Schwalbach het 'n lang geskiedenis as 'n klein nedersetting langs die ou handelsroete tussen Frankfurt am Main en Keulen. Vandag is dit danksy sy vakwerkagitektuur en 'n reeks gerestoureerde geboue, waaronder die raadsaal, die ou parogiekerk Sint Pankratius, die ou skoolgebou en historiese kroeë, 'n toeristeaantreklikheid. Byna die helfte van Schwalbach se inwoners word egter in Limesstadt gehuisves, 'n groot moderne behuisingsgebied wat tussen 1962 en 1973 volgens die beginsels van 'n "organiese stadlandskap" ontstaan het en voorsiening gemaak het vir die spesifieke behoeftes van mens en natuur.


</doc>
<doc id="84358" url="https://af.wikipedia.org/wiki?curid=84358" title="Wyfie">
Wyfie

'n Wyfie verwys in die natuur se diereryk na 'n vroulike organisme van 'n spesie, hetsy 'n soogdier, vis, voël of reptiel.

'n Duidelike onderskeidende kenmerk in die klas "Mammalia" (soogdiere), is die teenwoordigheid van melkkliere by vroulike diere. Die melkkliere is aangepaste sweetkliere wat melk produseer, wat gebruik word om die kleintjies te voed vir 'n geruime tyd na hul geboorte. Slegs soogdiere produseer melk. Melkkliere is die mees ooglopende in die mens, omrede die vroulike menslike liggaam groot hoeveelhede vetterige weefsel stoor naby die tepels, wat in prominente borste uitstaan. Melkkliere is teenwoordig in alle soogdiere, hoewel dit slegs rudimentêr (onderontwikkel) is in die manlike lede van die spesie.

Vroulik (♀) dui op die geslag van 'n organisme, of 'n deel van 'n organisme, wat 'n nie-mobiele eiersel (of eierselle) voortbring. Die meeste vroulike soogdiere, insluitend die vroulike mens, het twee X-chromosome in elke sel.

Soogdierwyfies baar hulle kleintjies lewendig (met die uitsondering van seldsame monotremes, wat eiers lê). Sommige nie-soogdiere, soos guppies, het analoog voortplantingstrukture en enkele ander nie-soogdiere, soos haaie, se eiers broei in die liggaam uit, dit gee dan die indruk dat hulle die kleintjies lewendig baar.



</doc>
<doc id="84359" url="https://af.wikipedia.org/wiki?curid=84359" title="Mannetjie">
Mannetjie

'n Mannetjie verwys in die natuur se diereryk na 'n manlike organisme van 'n spesie, hetsy 'n soogdier, vis, voël of reptiel.

'n Manlike (♂) organisme is die fisiologiese geslag wat sperm produseer. Elke spermatosoön kan versmelt met 'n groter vroulike gameet, of eiersel, in die proses van bevrugting. 'n Man kan nie seksueel reproduseer, sonder toegang tot ten minste een eiersel van 'n vrou nie, maar sommige organismes kan beide seksueel en ongeslagtelik voortplant. Die meeste manlike soogdiere, insluitend manlike mense, het 'n Y-chromosoom, wat die kode gee vir die produksie van groter hoeveelhede testosteroon deur die manlike geslagsorgane.

Nie alle spesies het 'n gemeenskaplike geslagsbepalingstelsel nie. In die meeste diere, insluitend die mens, word geslag geneties bepaal, maar in sommige spesies kan dit bepaal word as gevolg van sosiale, omgewings- of ander faktore.



</doc>
<doc id="84361" url="https://af.wikipedia.org/wiki?curid=84361" title="NG gemeente Franschhoek">
NG gemeente Franschhoek

Die NG gemeente Franschhoek is 'n gemeente van die Nederduitse Gereformeerde Kerk in die Sinode van Wes-en-Suid-Kaapland. Dit is in 1847 gestig as die 32ste gemeente in dié kerkverband.

Die naam van die gemeente, Franschhoek, herinner aan die koms en vestiging van die Franse Hugenote in hierdie vallei. Vandag nog is hier baie wat spreek van dié betekenisvolle toevoeging tot die Kaapse bevolking in 1688, naamlik familie- en plaasname, grafte, asook die Hugenotemonument wat in April 1948 onthul is. Die eerste inwoners van die vallei, vroeër genoem Olifantshoek, het in kerklike verband met Simondium en Drakenstein gestaan, en op eersgenoemde plek is selfs vir 'n tyd deur ds. Pierre Simond in die Franse taal gepreek. Mettertyd het hul afstammelinge vermeng met die Hollanders en vanaf die stigting van Paarl-gemeente in 1691 het Franschhoek 'n wyk van daardie gemeente uitgemaak.

Reeds in 1833 is 'n kapel hier gebou en deur ds. Van der Lingen van die Paarl ingewy. Eerw. Jacob Verhaag het vanaf 1837 geestelike werk op Franschhoek gedoen en sowel wit as bruin mense bearbei. Die afstigting tot 'n afsonderlike gemeente het eers in 1845 plaasgevind, nadat prop. P.N. Ham reeds in September 1844 hier as hulpprediker georden is. Die kerkgebou, wat in 1883 vergroot en in 1967/'68 deeglik gerestoureer is, is op 18 April 1847 ingewy. Die eerste leraar, ds. Pieter Ham, het hier gestaan tot 1865. Die beginjare van die klein gemeente was moeilik, beide vanweë die finansiële swakheid van die gemeente en die gedurige stryd tussen die leraar en 'n deel van die gemeente. Ds. Ham moes sy ontslag aanvra nadat die saak selfs voor die Sinode gedien het.

Ná die vertrek van ds. Ham moes die gemeente 'n vakature van vyf jaar deurmaak waarin, soos kan verstaan word, sake op kerklike gebied beslis nie gevorder het nie. Gedurende die volgende 30 jaar word die gemeente deur sewe ernstige en toegewyde leraars bearbei en was daar kenlike groei, hoewel nie een baie lank hier gebly het nie. Hulle was: Di. J.G. Olivier (1869–1873), J.G.J. Krige (1873–1881), P.D. Rossouw (1881–1883), J.A. Beyers (1884–1889), A.F. Malan (1889–1890), dr. P.J. Cruse (1892–1894) en ds. S.J. Perold (1895–1898). In Maart 1899 het ds. A.F. Malan teruggekeer om die gemeente twintig jaar lank met
vrug te bedien. In sy bediening het hier in 1905 'n geseënde herlewing plaasgevind en in 1917 het die gemeente 'n groot verantwoordelikheid bygekry deurdat die bosbounedersetting by La Motte ook bearbei moes word.

Weens swakke gesondheid moes ds. Malan in 1919 sy emeritaat aanvaar en op 17 Julie 1919 is ds. A.J. van Wyk as sy opvolger hier bevestig. Ds. en mev. Van Wyk het die gemeente met groot getrouheid en toewyding gedien en op elke gebied van die gemeentelike werksaamhede hul plek ingeneem. Op breër kerklike gebied het ds. Van Wyk ook treffende dienste gelewer en was van 1928 tot 1936 Scriba van die Sinode en daarna Moderator, totdat hy in 1943 sy emeritaat aanvaar het. Vanaf 1943 tot 1947 het ds. Z.B. Loots die gemeente bedien en sedert Oktober 1947 ds. M.S. Louw.

Die gemeente was ná die vertrek van ds. Jacobus George Joubert Krige (1873–1881) ses maande vakant totdat ds. P.D. Rossouw, indertyd die leraar van Steynsburg, hier verwelkom is. Op 8 September 1881 het 'n groot aantal gemeentelede die nuwe leraar 'n paar myl buite die dorp tegemoet gegaan en op feestelike wyse ingebring. Op 9 September het die bevestiging plaasgevind in 'n goed gevulde kerk, waar 'n hele aantal predikante teenwoordig was, naamlik di. J.H. Neethling (konsulent), J.G.J. Krige (vorige leraar), E.Z.J. de Beer, A. Murray, J. Stegmann en prof. J. Marais. Ds. Neethling, wat die bevestigingsrede gehou het, het oor die visvangs in Lukas 5 gespreek en die intreepreek het gegaan oor Eksodus 3:14 (Statebybel): "En God zeide tot Mozes: IK ZAL ZIJN, Die IK ZIJN ZAL! Ook zeide Hij: Alzo zult gij tot de kinderen Israëls zeggen: IK ZAL ZIJN heeft mij tot ulieden gezonden!".

In die tyd het 'n mens van Steynsburg nog met 'n seereis na Franschhoek gekom. Ds. Rossouw is per wa na Port Elizabeth en van daar per boot, die Nubian, na Kaapstad. Die hele reis het byna £70 gekos, en omdat ds. Rossouw nie volle vier jaar op Steynsburg gebly het nie, moes daar 'n gedeelte van sy reiskoste van Uniondale na Steynsburg, naamlik £25 vergoed word. Met die vertrek van ds. Krige het die gemeente ook die regeringstoelaag tot die salaris van die predikant verloor. Tog het die gemeente nie daaraan getwyfel dat alle verpligtinge in verband met die instandhouding van die eredienste nagekom sou word nie. Ten spyte van die verlies van die toelaag was die gemeente vol moed en het die saak van die vergroting van die kerkgebou waarvan daar reeds sprake was in die tyd van die vorige predikant, dadelik aandag geniet. Op 3 Oktober 1881 het die kerkraad besluit om 'n gemeentevergadering te belê wat op 20 Oktober gehou sou word. Op hierdie vergadering is 'n boukommissie aangestel om op sake in te gaan. Toe die verslag van die kommissie voor die kerkraadsvergadering van 15 November gelê is, het dit geblyk dat daar by die gemeentelede groot verskil van gevoele was omtrent die wyse waarop die kerk vergroot moes word. Die kerkraad besluit dus om die saak nogeens voor 'n gemeentevergadering op 21 November te lê. Wat die uitslag van die vergadering was, is moeilik om vas te stel, maar na alle waarskynlikheid is daar ooreengekom om die gebou met twee vleuels te vergroot en kon die werk begin.

Weer het die water vir die pastorie aandag vereis. Daar is 'n skikking met die munisipaliteit gemaak waarby 3/4 duim water onafgebroke, en die volle straal gedurende ses uur op twee dae in die week vir die pastorie afgestaan sou word. Om die saak finaal af te handel is G.J. Kriel uit die kerkraad benoem om saam met iemand uit die munisipaliteit die saak met die goewerment te beslis. Jac. Hugo, wat weer die saak van die water tussen hom en die kerkraad aangeroer het, moes wag op die uitslag van genoemde kommissie. Volgens verslag is die water aan die munisipaliteit gegee op voorwaarde dat die pastorie 'n genoegsame aandeel sou kry. Die kerkraad het darem ten einde die pastorie van drinkwater te voorsien op sy vergadering van 2 Oktober 1882 besluit om pleks van 'n pyp aan te lê 'n put op die pastoriegrond te maak om te sien of water gekry sou word, en indien die put beantwoord, om dan 'n pomp op te sit. In 1882 kon die godsdiensverslag sê dat hoewel die goewermentstoelaag gemis word, die Here gesorg het selfs waar die algemene omstandighede nie te goed was nie. Die verslag deel mee dat in weerwil van "de gedruktheid in den handel, de aanwezigheid van de pokken in de Kaapstad en de algemene schaarsheid der tijden" wat op Franschhoek miskien meer gevoel is as op ander plekke, die kollektes by die eredienste net soveel was as die vorige jaar en veel meer as die twee vorige jare. Die dankfees was ook besonder goed en die sustentasiefonds is opgebou tot 'n bedrag van £758 6s. 8d.

Gedurende ds. Rossouw se tyd is daar 'n aanvang gemaak met die aanddienste pleks van in die namiddag, en dit word meegedeel dat die jongmense die dienste goed bywoon. Hoewel ds. Rossouw nie lank op Franschhoek gebly het nie is daar met deeglikheid voortgebou. Aan die einde van 1882 het hy 'n beroep na Fraserburg aangeneem en op 28 Januarie 1883 het hy afskeid geneem. Omdat ds. Rossouw nie 'n volle vier jaar op Franschhoek was nie, het Fraserburg nou aan die beurt gekom om reisonkoste aan Franschhoek te vergoed.

Ds. J.G. Olivier het sy proponentseksamen op 12 Maart 1869 in Kaapstad met goeie gevolg afgelê en op 18 of 19 Augustus van dieselfde jaar is hy as leraar van Franschhoek georden en bevestig. Aan dié gemeente het hy voorkeur gegee bo die ander drie gemeentes wat hom beroep het, naamlik Piketberg, Philadelphia en Nazareth (in die Zuid-Afrikaansche Republiek). Ds. Olivier is 10 km buite die dorp ontmoet van waar 10 rytuie hom na die dorp begelei het. By die skool het die kinders 'n lied gesing en hierna is 'n adres aan hom oorhandig. Die volgende dag is hy bevestig. Daar was sowat 700 mense teenwoordig toe prof. John Murray van die Kweekskool die bevestigingsrede lewer en die ordening waarneem. Die nuwe leraar het sy intreepreek gelewer na aanleiding van Rom. 1:6: "Onder welken gij ook zijt, geroepenen van Jezus Christus" (Statebybel).

Tydens sy eerste vyf maande op Franschhoek het ds. Olivier by D. Hugo tuisgegaan. Skaars 'n jaar ná sy bevestiging, op 4 Februarie 1870, het ds. Olivier op Richmond in die Bo-Karoo in die huwelik getree met Martha Catharina van der Merwe, 'n dogter van P.J. van der Merwe, 'n ouderling van die NG gemeente Richmond, waarna hulle in die pastorie gaan woon het. Hul 14 jaar lange huwelik was blykbaar liefdevol en gelukkig. Drie kinders is uit die huwelik gebore.

Ds. Olivier het net drie jaar op Franschhoek gearbei, maar dit was met veel ywer en liefde en tot groot seën vir vele. Hy is in dié tyd deur die Kaapse Sinode as lid van die admissie-eksamenkommissie benoem en het die Kerk in dié betrekking belangrike dienste bewys. Tydens sy dienstyd is op Franschhoek 'n begin gemaak om een keer per maand in Engels te preek. In 1874 is besluit dat ernstige pogings aangewend sou word om geld in te samel vir die leraar se salaris. Dit het goeie resultate gelewer en bydraes is selfs van Stellenbosch ontvang.

Maar reeds op Franschhoek het hy aan 'n hoes begin ly wat sy vriende bekommerd gemaak het. Hulle was dus bly toe hy in 1873 beroep word na die NG gemeente Bethulie in die Suid-Vrystaat, en het die hoop gekoester dat die droë klimaat van die Vrystaat hom volkome sou help herstel. In dié hoop het hy die beroep aangeneem.

Ds. Perold is op 16 Mei 1895 in die gemeente bevestig ná ’n vakature van ses maande. Die aand voor die dag van die plegtige bevestiging is daar 'n konferensie met die gemeente gehou oor die onderwerp: “De gemeente des Heeren.” By die geleentheid sowel as by die bevestiging was 'n hele aantal predikante teenwoordig. Hulle was di. M.C. Botha, die konsulent, J.H. Neethling, A. D. Lückhoff, Malherbe, De Beer, F.X. Roome en prof. De Vos van die Kweekskool. Laasgenoemde het die bevestigingsrede uitgespreek na aanleiding van 2 Korintiërs 2:16: “Dezen wel een reuk des doods ten dode; maar genen een reuk des levens ten leven. En wie is tot deze dingen bekwaam?” Ds. Perold se intreepreek het gegaan oor die woorde : “Zie ik kom om uwen wil te doen, o God.”

Op 6 Oktober 1895 is die nuwe preekstoel ingewy wat 'n kosbare geskenk was van die heer Gideon Hugo en sy eggenote. By geleentheid van die inwyding was prof. Marais die feesredenaar.

Ds. Perold was 'n geestelike man en vir hom moes gelowiges hulle meer aan geestelike werk in die gemeente wy, want dit sou vir die geestelike lewe bevorderlik wees. Met die oog op die aankweking van die geestelike lewe het ds. Perold ook 'n weeklikse samekoms by die pastorie in die lewe geroep waarheen elkeen wat daartoe lus gehad het, kon kom om deel te neem aan die onderlinge lees en bespreking van Gods Woord asook om saam te bid. Daar was ook geleentheid dat mense hul geestelike ondervindinge kon meedeel. Daar is nooit by mense aangedring om die byeenkomste by te woon nie en die gemiddelde opkoms was van 12 tot 15. Die samekomste was egter van groot waarde vir diegene wat daarvan gebruik gemaak het. Dit wil voorkom asof die samekomste later uitgebrei is en vir jong mense toeganklik gemaak is, want in 1898 word meegedeel dat daar elke Maandagaand in die pastorie 'n Bybellesing gehou word en dat die bloeiende samekoms veral baie jongmense getrek het. Benewens hierdie byeenkoms was daar nog die weeklikse gemeentebiduur, die sustersbiduur elke Dinsdag, die biduur vir jongmense elke Donderdag en dan ook 'n biduur vir seuns elke Sondag.

Ná 'n driejarige verblyf op Franschhoek het ds. Perold ’n beroep na die NG gemeente Murraysburg aangeneem en op 28 Augustus 1898 afskeid geneem met 'n rede oor 2 Korintiërs 13:13: “De genade van den Heere Jezus Christus, en de liefde van God, en de gemeenschap des Heiligen Geestes, zij met u allen. Amen.” Gedurende die laaste week van ds. Perold se verblyf in die gemeente is daar vanaf Woensdag elke aand dienste gehou. Ds. Perold het in die kort tyd van drie jaar veel vir die gemeente gedoen en daar is swaar van hom en mev. Perold afskeid geneem.

Ds. Van Wijk is op 17 Julie 1919 op Franschhoek bevestig. Die bevestigingsrede na aanleiding van Kol. 1:28, 29 is uitgespreek deur ds. A.C. Murray. Die nuwe leraar se intreepreek op Sondag 20 Julie het gehandel oor Hand. 8:35. Gedurende ds. Van Wijk se tyd op Franschhoek het daar baie veranderinge plaasgevind. In 1923 is 'n nuwe orrel teen £1 200 aangekoop en in 1926 het die pastorie 'n hele vernuwg ondergaan wat ook 'n koste van £1 200 meegebring het. Die aloue gebruik van die bekers by die Nagmaal het in 1927 plek gemaak vir die gebruik van aparte kelkies. Dié verandering het egter eers gekom ná 'n paar jaar se deeglike ondersoek en oorweging.

In ds. Van Wijk se tyd het Afrikaans algaande tot sy reg gekom. Eers is net sekere dienste af en toe in Afrikaans gehou totdat dit later heeltemal ingevoer is. Die eerste notule van die kerkraad wat in Afrikaans geskryf is, was dié van Januarie 1929. Nadat die eerste besending van 10 000 Bybels in Afrikaans in Mei 1933 in Kaapstad aangekom het, is dié Bybel ook op Franschhoek feestelik in gebruik geneem. Gedurende die eerste jaar is 150 000 Afrikaanse Bybels landwyd versprei in 'n tyd van politieke onbestendigheid, ekonomiese agteruitgang en knellende droogte. Ook aan die feestelike ontvangs van die eerste Afrikaanse Psalm-boek in 1937 het die gemeente onder ds. Van Wijk se leiding deelgeneem toe dit met groot geesdrif ontvang is.

Gedurende 1939 is daar op verskeie plekke feeste ter ere van die Hugenote gehou, ook op Franschhoek. Toe daar besluit is om 'n waardige Hugenotemonument in die Drakensteinvallei op te rig, het die verantwoordelike kommissie op Franschhoek besluit. Die argitek was J.C. Jongens van Kaapstad en die beeldhouer Coert Steynberg. Dit is in 1948, vyf jaar ná ds. Van Wijk se aftrede, ingewy.

Ds. J.A.S. Oberholster, skrywer van Franschhoek se Eeufees-gedenkboek van 1945, skryf ds. en mev. van Wijk het die gemeente met groot getrouheid en toewyding gedien. "Op elke gebied van die gemeentelike werksaamhede het hulle hul plek ingeneem. As warme ondersteuners van die opvoeding en die sending het dié werksaamhede hul daadwerklike belangstelling geniet." Mev. Van Wijk het jare lank in die hoofbestuur van die Vrouesendingbond gedien.

Op 7 Augustus 1965 is ds. Muller en sy gesin in die gemeente ontvang, die begin van 'n twee dekade lange verbintenis met dié Bolandse dorp. Die eerste groot projek tydens hul dienstyd op Franschhoek was die oprigting van die tehuis vir bejaardes Huis Fleur de Lis, waartoe die kerkraad op 10 Mei 1965 besluit het. Die kerkraad het 'n perseel agter die kerkgebou aan die ACVV beskikbaar gestel het teen die nominale bedrag van R2. Fleur de Lis is op 1 November 1969 in gebruik geneem.

Die tweede groot projek was die opknapping van die kerkgebou wat op 18 April 1847 in gebruik geneem en in 1883 vergroot is, maar teen die middel jare 60 het dit duidelik begin word die gebou moes noodsaaklike herstelwerk ondergaan. Ds. Muller was lid van die komitee wat op 17 Oktober 1966 opdrag gekry het om die kerkgebou heeltemal buite sowel as binne te restoureer. Ene B. Mansbergh is op 22 Mei 1967 as argitek aangestel en dr. A.C. Liebenberg as raadgewende ingenieur. Die koste van die projek is op R40 000 beraam. Die restourasie was so grondig, dit het in werklikheid daarop neergekom dat net die mure daarvan onveranderd gelaat sou word, maar ondanks al die veranderinge, sou die gebou by voltooiing dieselfde vertoon as voorheen.

Uiteindelik het die totale koste van die restourasiewerk op R60 000 te staan gekom. Die herstelde opgeknapte kerkgebou is in die naweek van 16 en 17 November 1968 feestelik in gebruik geneem. Minder as 'n jaar later, in September 1969, is die Boland deur 'n aardbewing getref wat reuse-skade op byvoorbeeld Tulbagh aangerig het, maar danksy die omvattende betonversterkings wat tydens die restourasiewerk in die mure van die Franschhoekse kerk aangebring is, was die skade aan die gebou gering die gebou is in 1972 tot Nasionale gedenkwaardigheid verklaar.

Ander hoogtepunte tydens ds. Muller se bediening op Franschhoek, was die installering van 'n luidsprekerstelsel in die kerkgebou in 1975, die ingebruikneming van die hersiene Psalm-en-gesangeboek op Hervormingsdag, 29 Oktober 1978, onder leiding van ds. Muller, die eeufeesdiens wat hy in 1981 gehou het met die oog op die honderdste bestaansjaar van die plaaslike munisipaliteit en uiteindelik ook die ingebruikbeming van die nuwe vertaling van die Bybel in Afrikaans op 2 Desember 1983.

Ds. Muller was verantwoordelik vir die 1979-uitgawe van "Uit die Beek", 'n versameling dagstukkies wat van 1925 af jaarliks die lig sien, van 1927 onder die huidige naam en van 1929 af in Afrikaans. "Uit die Beek" se opsteller van 1925 tot 1966 was ds. Attie van Wijk, die leraar van Franschhoek van 1919 tot 1943, wat ná sy aftrede op Franschhoek bly woon en hier oorlede is op 21 Augustus 1966 in die ouderdom van 94 jaar.

Ds. Gys Muller het, ná 'n loopbaan van 37 jaar, aan die begin van 1985 besluit om te emeriteer. Hy het die jaar vantevore 60 geword. So lewer hy op Sondag 3 Februarie 1985 sy afskeidsboodskap na aanleiding van Efes. 3:14-19: "Daarom kniel ek in gebed voor die Vader aan wie die hele gemeenskap van gelowiges in die hemel en op die aarde sy bestaan te danke het. Ek bid dat Hy deur sy Gees uit die rykdom van sy heerlikheid aan julle die krag sal gee om innerlik sterk te word, dat Christus deur die geloof in julle harte sal woon en dat julle in die liefde gewortel en gegrondves sal wees. Mag julle in staat wees om saam met al die gelowiges te begryp hoe wyd en ver en hoog en diep die liefde van Christus strek. Mag julle sy liefde ken, liefde wat ons verstand te bowe gaan, en mag julle heeltemal vervul word met die volheid van God."

Tydens sy byna vier dekades as predikant het hy die Kerk in verskeie Sinodale en Ringskommissies gedien. Vir Franschhoek se lidmate was hy 'n "besielende prediker, toegewyde pastor en bekwame gemeenskapsleier". Sy vrou het hom as volg beskryf: "Gys was nog van die outydse soort predikante, hy het die Woord helder en duidelik met baie liefde gebring, soos 'n herder wat sy skape by die naam ken. Hy het op sy kenmerkende manier liefde en warmte uitgestraal na ander." Hy het die plaaslike gemeenskap in talle komitees gedien, onder meer die skoolkomitee, skoolraad, boukomitee van Huis Fleur de Lis, die verhoudingskomitee, beheerraad van die Hugenote-Gedenkteken, koshuiskomitee en plaaslike Voortrekkerkommando.

Mev. Muller het eweneens haar plek in die gemeente en gemeenskap volgestaan en onder meer in 1983 leiding geneem met die ontbinding van die Vrouesendingbond en die stigting van die Vroueaksie, later bekend as die Vrouediens. Onder haar leiding het die Kinderkrans/Junior Kerkjeugaksie gebloei. Sy was ook onderhoofleidster van die Voortrekkers van 1974 tot 1981.




</doc>
<doc id="84367" url="https://af.wikipedia.org/wiki?curid=84367" title="Klassifikasie van dinosourusse">
Klassifikasie van dinosourusse

Die klassifikasie van dinosourusse het in 1842 begin toe sir Richard Owen die Iguanodon, Megalosaurus en Hylaeosaurus geplaas het in ’n "afsonderlike tribus of orde van souriese reptiele, waarvoor ek die naam Dinosauria voorstel". In 1887 en 1888 het Harry Seeley die dinosourusse in twee ordes verdeel: Saurischia en Ornithischia, na aanleiding van hul heupstruktuur. Die verdeling is lank behou, selfs deur verskeie veranderings in die taksonomie van dinosourusse.

Die grootste verandering is in die 1950's voorgestel deur die entomoloog Willi Hennig, en dit het ontwikkel in die moderne kladistiek. Vir diere wat net uit fossiele bekend is, het die ontleding van eienskappe om evolusionêre verwantskappe tussen verskillende groepe "klades" te bepaal, uiters behulpsaam blyk te wees. Toe rekenaargebaseerde ontleding waarin kladistiek gebruik is, in die 1990's gewild raak, was paleontoloë onder die eerste dierkundiges om die stelsel te aanvaar. 

Toenemende navorsing om verhoudings tussen dinosourusse te bepaal met behulp van nuwe ontdekkings het gelei tot ’n stabiele klassifikasie sedert die middel-2000's. 

Aangesien die meeste dinosourus-paleontoloë wegbeweeg van tradisionele, ranggebaseerde taksonomiese klassifikasies ten gunste van ranglose, filogeniese stelsels, is min ranggebaseerde klassifikasies sedert die 1980's gepubliseer. Die volgende voorbeeld is een van die mees onlangses, uit die derde uitgawe van "Vertebrate Palaeontology" deur Michael J. Benton, ’n gerespekteerde handboek vir studente. 

Benton klassifiseer alle dinosourusse in die superorde Dinosauria, en onderverdeel laasgenoemde in twee tradisionele ordes, Saurischia en Ornithischia. Die kruis (†) toon groepe aan met geen oorlewende lede nie. 



Die volgende klassifikasie is gebaseer op die tweede uitgawe van "The Dinosauria", ’n samestelling van artikels deur deskundiges wat die omvattendste beskikbare dekking gebied het van Dinosauria toe dit in 1990 gepubliseer is. 

Die kladogram en filogeniese definisies hier onder weerspieël die huidige begrip van evolusionêre verwantskappe. Die taksons en simbole tussen hakies ná ’n takson definieer dié verwantskappe. Die plussimbool ("+") tussen taksons dui aan die spesifieke takson is ’n nodusgebaseerde klade, wat alle afstammelinge van die laaste gemeenskaplike voorsaat van die volgende takson insluit. Die groter-as-simbool (">") dui ’n stamgebaseerde takson aan wat alle organismes bevat wat ’n gemeenskaplike voorsaat deel wat nie ook ’n voorsaat van die "mindere" takson is nie.




</doc>
<doc id="84368" url="https://af.wikipedia.org/wiki?curid=84368" title="Zulu-lukwart">
Zulu-lukwart

Die Zulu-lukwart ("Oxyanthus latifolius") is 'n klein tot middelgroot boom wat voorkom in sandwoud vanaf die noorde van KwaZulu-Natal tot by Beira in Mosambiek. Die boom het lang, buisvormige blomme en asimmetriese, donkergroen blare.




</doc>
<doc id="84370" url="https://af.wikipedia.org/wiki?curid=84370" title="Plankton">
Plankton

Plankton (enkelvoud: plankter) is ’n uiteenlopende groep organismes wat in die water voorkom en wat teen ’n stroom kan swem. Hulle is ’n belangrike bron van voedsel vir talle groot seediere soos visse en walvisse.

Dié organismes sluit in alge of bakterieë in oseane en vars water; hulle word volgens hul ekologiese nis gedefinieer eerder as volgens filogeniese of taksonomiese klassifikasie. 

Hoewel die meeste plankton mikroskopies klein is, sluit dit organismes van verskillende groottes in, soos die jellievis.

Daar word algemeen onderskei tussen die outotrofiese fitoplankton (plantaardige plankton) en soöplankton (dierlike plankton), hoewel fito-planktonorganismes vandag meestal nie meer onder die planteryk geklassifiseer word nie. 

Aangesien slegs plantaardige organismes daartoe in staat is om die organiese stowwe op te bou wat as voedsel vir ander lewende organismes dien, is die soöplankton en alle ander diere wat in die water leef, direk of indirek van die outotrofiese plankton afhanklik. Die fitoplankton het dus dieselfde rol in die water as wat groen plante op land het, en om hierdie rede staan hulle soms as die weivelde van die see bekend. 

Hulle is die basis van die meeste voedselkettings en ekologiese piramides in water. Die samestelling van die fitoplankton (en daardeur in groot mate ook die van die soöplankton) is van verskeie faktore afhanklik. Die belangrikste daarvan is die hoeveelheid lig wat in die water deurdring, die beskikbaarheid van voedingstowwe, die soutgehalte, die waterstroming en die temperatuur van die water. 

Plankton (Grieks: "planktos" = "swewend") is die versamelnaam vir alle organismes wat hul lewe geheel of gedeeltelik passief drywend of swewend in die water deurbring in teenstelling met die bentos, die organismes wat almal in of op die bodem leef, en die nekton, die swemmende waterdiere. Die meeste planktonorganismes is baie klein. Hulle kan volgens grootte verdeel word in die nanoplankton (kleiner as 0,05 mm), mikroplankton (0,05 tot 1 mm), wat die meeste eensellige organismes insluit, die mesoplankton (1 tot 5 mm), waartoe die meeste klein kreefagtige larwes behoort, en die makroplankton (groter as 5 mm). 

Sommige organismes wat tot laasgenoemde groep behoort, kan ŉ grootte van tientalle meters bereik, byvoorbeeld kolonies van sommige poliepe. Hierdie bale groot organismes staan soms ook as megaloplankton bekend. Plankton kan versamel word deur die water met 'n baie fyn net te filtreer of te sentrifugeer. Hoewel baie planktonorganismes deur kontraksies van die liggaam, sweephare, ensovoorts, 'n bietjie beweeglik is, kan hulle nie onafhanklik van waterstrominge beweeg nie. 

Wanneer voortbewegingsorgane aanwesig is, dien hulle slegs om die organismes swewend of drywend te hou. Dikwels het die plankton ook ander aanpassings vir hierdie leefwyse. Verskeie spesies beskik byvoorbeeld oor dryforgane wat met lug of slym gevul is en daardeur die organismes ligter maak. Voorts word reserwevoedingstowwe meestal in die vorm van olie of vet geberg, waardeur die digtheid van die liggaam verder verlaag word en die sweefvermoë dus toeneem. 

Die liggaamsvorm van planktonorganismes is geweldig uiteenlopend en daar is dikwels 'n groot aantal uitsteeksels. Die uitsteeksels funksioneer soos valskerms omdat hulle die oppervlakte en sodoende wrywing met die water vergroot, sodat die organismes moeiliker sink. In volkome stilstaande water kan planktonorganismes egter wel sink. Baie organismes bring hul hele lewe as plankton deur en staan as holoplankton bekend. Die ander organismes bring slegs 'n deel van hulle lewe as plankton deur, terwyl hulle die res van hul lewens deel van die bentos of nekton uitmaak. Hierdie sogenaamde meroplankton bestaan grotendeels uit die larwestadia van verskillende dierspesies. 

Omdat die lewensiklusse van baie van hierdie organismes seisoengebonde is, bepaal hulle onder meer die seisoenvariasies in die planktonsamestelling. Die plankton in die see staan bekend as mariene plankton, terwyl die in varswater as limnoplankton bekend staan. In enkele gevalle word die plankton van riviere potamoplankton genoem.

Slegs organismes wat kan fotosintetiseer of kan chemosintetiseer, is daartoe in staat om self organiese verbindings op te bou en alle ander organismes kry hulle voeding deur hierdie outotrofiese organismes te eet. Die vermoë van fotosintese word normaalweg met plante geassosieer en daarom word die planktonorganismes wat kan fotosintetiseer, plantaardige plankton genoem. Hulle is vroeër as plante beskou, maar vandag word die meeste van hulle onder 'n aparte koninkryk, die Protista, geklassifiseer. 

Omdat hulle sekere ooreenkomste met plante het, word daar soms egter nog van plantaardige plankton gepraat. Die voorkoms en ontwikkeling van dierlike plankton is grotendeels gebonde aan die van die outotrofiese plankton. Laasgenoemde is op hulle beurt afhanklik van die hoeveelheid sonlig wat deur die water dring. Die planktonsamestelling op verskillende dieptes verskil vanweë die verskillende hoeveelheid lig wat beskikbaar is. Outotrofiese plankton is vir die opbouing van organiese stowwe ook afhanklik van die hoeveelheid voedingstowwe wat in die water opgelos is (hoofsaaklik fosfate en nitrate). 'n Deel van hierdie voedingstowwe spoel deur riviere na die see of mere, en waar die voedingstofkonsentrasies wesenlik verhoog word, is daar ook hoë konsentrasies plankton. 

Wanneer die dooie planktonorganismes sink en deur die werking van bakterieë, ensovoorts, afgebreek word, beland die anorganiese bestanddele uiteindelik in die dieper waterlae. Fosfate is byvoorbeeld baie skaars aan die oppervlak van die oop see. maar die konsentrasie daarvan neem toe tot op ongeveer 800 m en bly daaronder min of meer konstant. Die ontwikkeling van oseaniese plankton is gevolglik baie afhanklik van die opwelling van hierdie diep voedingryke water. Dit gebeur onder meer wanneer langdurige winde weg van die kus af waai, soos byvoorbeeld die passaatwinde aan die weskus van Amerika en Afrika. Daardeur word die oppervlakwater deur die wind weg van die kus af gewaai en deur die voedingryke water van die diepsee verplaas. 

Dergelike opwellings kom ook in die Stille Oseaan en aan die noordkus van Venezuela voor. Die geweldige verhoging in konsentrasie van voedingstowwe veroorsaak 'n soortgelyke verhoging In die aantal planktonorganismes en op hul beurt maak hul le weer die bestaan van 'n groot aantal visse en gevolglik seevoëls moontlik. Rondom albei pole veroorsaak seestrome In kombinasie met onder meer die lae temperatuur (kouer water sak af, waardeur vervangende water opbeweeg) 'n bolaag wat ryk is aan voedingstowwe. 

Hierdeur is die see rondom die pole ryk aan plankton en in daardie gebiede word dan ook veral die planktonetende baleinwalvisse (suborde "Mysticeti") en baie ander visse aangetref. In sulke gebiede word ook heelwat planktonsediment in die vorm van kalk of silikonhoudende slik aangetref. Sommige tipes planktonsediment wat baie organiese stowwe bevat, het oor ŉ tydperk van miljoene jare geleidelik In oliehoudende gesteentes verander. Wanneer daar te veel minerale in die water aanwesig is (byvoorbeeld wanneer die water besoedel word deur kunsmis of ander kunsmatige voedingstowwe), kan die plantaardige plankton so vinnig vermeerder dat van 'n planktonbloei gepraat word. 

Na gelang van die dominante planktonspesies kan die water dan groen, geel en in die geval van see water ook rooi verkleur. Baie legendes waarin water in bloed verander, berus waarskynlik op hierdie verskynsel en die Rooi See het ook sy naam hieraan te danke. Sulke mineraalryke omgewings is egter onstabiel en 'n planktonbloei word meestal gevolg deur 'n grootskaalse sterfte van die planktonorganismes; die verrotting daarvan veroorsaak dan 'n tekort aan suurstof in die water. 

Wanneer see water, byvoorbeeld die van die Middellandse See, helderblou is (die sogenaamde woestynkleur van die see), beteken dit dat daar baie min plankton aanwesig is. Die oostelike deel van die Middellandse See het byvoorbeeld geen fosfaat nie en slegs ongeveer 5 mg/m nitraat, terwyl die konsentrasies by Gibraltar onderskeidelik ongeveer 28 en 125 mg/m is. Wanneer daar baie plankton in die water aanwesig is, vertoon die water groen. 

'n Tipiese verskynsel wat veral by die soöplankton aangetref word is daaglikse vertikale migrasie. Die tipiese patroon is dat die organismes bedags afbeweeg, soms tot op 'n diepte van 400 tot 500 m, en teen die aand weer na die oppervlak beweeg. Teen middernag beweeg hulle dan gewoonlik weer af, soggens vroeg weer op en met sonsopkoms weer af. Op onbevolkte dae beweeg hulle gewoonlik vinniger af as op bewolkte dae; dit hou verband met die ligintensiteit. 

Daar word soms tussen dagplankton en nagplankton onderskei, waar die dagplankton hoofsaaklik uit fitoplankton bestaan en die nagplankton hoofsaaklik uit soöplankton. Die fitoplankton moet altyd naby die oppervlak bly om genoeg lig te kan kry, en hoewel hulle soms wel migrasiepatrone vertoon, is dit nie so duidelik soos by die soöplankton nie. Baie organismes, byvoorbeeld sommige vrylewende wurms en kreefagtiges in vlak kuswaters, vorm bedags deel van die bentos en beweeg snags saam met die nag plankton op en vorm deel van die plankton. 

Die fitoptankton het die vermoë om deur die proses van fotosintese hul eie organiese voedingstowwe op te bou en is daarom vroeër almal as plante geklassifiseer. Volgens die moderne klassifikasie word die meeste van hulle egter onder ŉ aparte koninkryk, die Protista, geklassifiseer. Die fitoplankton is saam met die groter alge of wiere die produsente in water en veral in die see vorm hulle grotendeels die basis van alle voedselkettings en ekologiese piramides. Soms, soos in die geval van "Sargassum"-bruinwier in die Sargassos-see, vorm groot alge ook deel van die plankton. 

Die wier word verskeie meters lank en huisves heelwat ander organismes. Verreweg die meeste fitoplanktonorganismes is mikroskopies klein en eensellig, terwyl ander kolonies vorm of meersellig (meestal draad- of lintvormig) is. Daar is egter geweldige groot getalle van hulle en hulle produktiwiteit is baie hoog. Die meeste energie wat nodig is vir die opbouing van organiese stowwe, word uit sonlig verkry, maar verskeie bakterieë kan nog op groot diepte outotrofies leef deur die proses van chemosintese, waardeur energie bekom word uit die afbreek van minerale in die water. 

Die intensiteit van sonlig neem af met die diepte van die water en word verder belemmer deur die aanwesigheid van die planktonorganismes self. Hoe korter die golflengte van die lig, hoe verder dring dit deur water. Die lang golflengtes (rooi) word grotendeels deur die chlorofil van die groen alge (klas "Chlorophyceae") geabsorbeer, terwyl die geel, groen en blou lig weerkaats word. Dit is waarom hierdie alge groen vertoon. Ander alge kan op groter diepte leef omdat hulle hoofsaaklik die korter golflengtes benut. 

Organiese stowwe wat nie dadelik afgebreek word vir die verkryging van energie nie, word gebruik vir die opbouing van nuwe selle of word geberg. Planktoniese alge is baie ryk aan proteïene (40%), vette (wat hul dryfvermoë verhoog) en suikers. Voorts bevat hulle heelwat vitamiene en onder meer jodiumsoute. Hierdeur is alge 'n baie gesonde voedsel en daar word reeds lank gepoog om hulle op ekonomies lonende wyse te versamel of te kweek. In Japan word verskeie van die groter alge reeds eeue lank as lekkerny beskou. 

Benewens die genoemde voedingstowwe is fitoplankton ook ryk aan metale. Diatome bevat byvoorbeeld heelwat barium deurdat hulle dit gedurig uit die bariumarme seewater akkumuleer. Diatomiet (die oorblyfsels van dooie diatome) op die seebodem is ook baie ryk aan barium. In die geval van waterbesoedeling kan swaar metale op dieselfde manier geakkumuleer word en sodoende 'n bedreiging inhou vir visse, voëls of ander organismes wat van die alge leef.

Die grootste deel van die fitoplankton bestaan uit diatome (klas "Bacillariophyceae"). Mikroskopies klein organismes met ŉ geweldige verskeidenheid skeletvorme. Hulle kom veral in koue en gematigde seë voor en is die vernaamste voedsel van talle planktondiertjies en visse soos harings en sardientjies. In warmer waters, soos die Middellandse See, word veral heelwat goudwiere (klas "Chrysophyceae") van die familie "Coccolithophoridaceae" asook dinoflagellate "(afdeling Pyrrhophyta") aangetref. 

Sommige van hulle word ook in varswater aangetref. Verskeie van die dinoflagellate, byvoorbeeld "Noctiluca", is liggewend en groot getalle van hulle kan die see snags 'n groen skynsel gee. Ander, byvoorbeeld "Gonyaulax", bevat ŉ rooi pigment en is giftig en groot getalle van hulle, bekend as 'n rooi gety, veroorsaak grootskaalse vergiftiging van die dierelewe. Ook diere soos mossels eet hierdie alge, en wanneer die mossels dan deur mense geëet word, kan sterfgevalle ook by die mens voorkom. 

Van die blouwiere of blougroenbakterieë (afdeling "Cyanophyta") met hul blougroen pigment. fikosianien, kom slegs die genus "Trichodesmium" planktonies in die see voor, terwyl die oorblywendes hoofsaaklik in varswater aangetref word. Daar word vermoed dat "Trichodesmium erythraeum" verantwoordelik is vir die rooi kleur wat soms in die Rooi See waargeneem word.

Dierlike plankton of soöplankton is grotendeels verbruikers van die fitoplankton en is regstreeks van hulle afhanklik. Die biomassa daarvan is kleiner as die van die fitoplankton maar daar is dikwels meer spesies. Die soöplankton vorm weer die voedsel vir 'n groot verskeidenheid ander diere, soos baleinwalvisse en planktonetende visse.

Die meeste eensellige planktondiertjies (phylum "Protozoa") behoort tot die klas "Rhizopoda", veral die ordes "Radiolaria". "Heliozoa" (slegs in varswater) en "Foraminifera". Die meroplanktoniese spesie "Tretomphalus bulloides" (een van die "Foraminifera") vorm 'n groot, poreuse bol met 'n gasborrel daarin op die seebodem. Wanneer hierdie kolonie aan die oppervlak van die see kom, word voortplantingselle aan die buitekant daarvan gevorm. Ander eensellige planktonorganismes is die trilhaardiertjies (klas "Ciliata"), wat veral in varswater aangetref word. 

Van die bentoniese sponse (phylum "Porifera") is slegs die larwes of afgesnoerde knoppe as meroplankton aanwesig. Dieselfde geld vir die meeste holtediere (phylum "Coelenterata"). Sommige van die kwalle is egter holoplanktonies. Van die gelede wurms (phylum "Annelida") vorm slegs die borselwurms (klas "Polychaeta") deel van die plankton. Die pylwurms (phylum "Chaetognatha") is almal planktonies en seelewend en kom tot op ŉ diepte van 6 km voor. 

Hulle is baie sensitief vir temperatuur en soutkonsentrasie en om daardie rede word hulle dikwels as indikators vir watertipes en seestrome gebruik. Verreweg die meeste van die soöplankton is kreefagtiges (klas "Crustacea"). In die see bestaan meer as 70 % van die soöplankton uit roeipootkrefies (subklas "Copepoda") en hulle vorm die belangrikste skakel tussen die outotrofiese plankton en die res van die dierelewe in die water. Ook in varswater kom groot getalle van hulle voor, veral die eenoogkrefies (genus "Cyclops"). Saam met die garnale van die erde "Euphausiacea" vorm die roeipootkrefies die baie belangrike kril waarvan veral walvisse, maar ook ander visse, seeleeus en voëls soos pikkewyne vir hul voortbestaan afhanklik is. 

Ook lede van die ordes "Amphipoda" en "Mysidacea" is belangrike planktonorganismes. In varswater is die watervlooie (suborde "Cladocera") van die bekendste planktonorganismes. Hierdie diertjies het hoogs ontwikkelde blaaragtige pote waarmee hulle hul kos uit die water filtreer. Van die weekdiere ("phylum" "Mollusca") is 'n paar spesies as volwassenes deel van die plankton, terwyl talle van die groter, bodemlewende spesies planktoniese larwes het. 

'n Paar manteldiere ("subphylum" "Tunicata") is as holoplankton aanwesig. Benewens bogenoemde, die vernaamste planktonorganismes, word die larvale stadia van 'n groot aantal ander organismes ook nog as meroplankton aangetref. Verreweg die meeste van hulle is ongewerwelde diere, maar heelwat visse lê hul eiers in die oop water en die larwes wat daaruit broei, is aanvanklik planktonies. Ook onder die soöplankton word heel party tiggewende organismes aangetref.




</doc>
<doc id="84371" url="https://af.wikipedia.org/wiki?curid=84371" title="Wildelukwart">
Wildelukwart

Die Wildelukwart ("Oxyanthus speciosus") is 'n klein boom wat groei onder die kruin van die woud en kom voor vanaf Port St. Johns noordwaarts langs die kus tot in die Lebomboberge en ook langs die Limpoporivier en die oostelike hooglande van Zimbabwe.





</doc>
<doc id="84373" url="https://af.wikipedia.org/wiki?curid=84373" title="NG gemeente Philadelphia">
NG gemeente Philadelphia

Die NG gemeente Philadelphia is 'n gemeente van die Nederduitse Gereformeerde Kerk in die Sinode van Wes-en-Suid-Kaapland. Die gemeente is in 1863 gestig as die 90ste gemeente in dié kerkverband. Die gemeente was lank die oudste in die Ring van Koeberg, maar met die herindeling van ringe in die Sinode van Wes-en-Suid-Kaapland in 2015 het dié ring weggeval en is Philadelphia ingesluit by die Ring van Durbanville.

Op kerklike gebied was die Koeberg, soos die streek waarin die dorpie Philadelphia geleë is, voor 1826 toegewys op die gemeente Swartland, Paarl en Kaapstad vir geestelike bearbeiding. In 1826 is die gemeente Tygerberg (tans Durbanville) gestig en Koeberg is beskou en behandel as 'n soort van buitewyk van daardie gemeente. Mettertyd het die Koeberg egter as 'n aparte entiteit begin groei en vorm aanneem. In 1858 is besluit om hier 'n kerkgebou vir die buitedienste op te rig. Op 31 Oktober 1858 het ds. J.J. Beck die hoeksteen van die eerste kerkgebou in die Koeberg gelê. Dié gebou is in 1860 voltooi. Die begeerte om 'n aparte gemeente het egter gestadig gegroei en reeds op 15 Augustus 1861 is 'n memorie in dié verband aan die kerkraad van Durbanville gerig.

Ná baie en heftige teenkanting is toestemming tot afstigting verleen in Mei 1862. Die toestemming het egter met sulke knellende en onaanneemlike voorwaardes gepaard gegaan, dat die memorialiste uiteindelik besluit het om hul saak aan die Sinode van 1862 voor te lê. Eindelik het die nuwe gemeente in Desember 1863 finaal sy beslag geneem onder die naam Philadelphia. Die aantal lidmate was destyds 150 en dit was met groot vreugde dat hulle hul eerste kerkgebou op 9 Januarie 1864 kon inwy. Die konsulent, ds. J.H. Neethling van Stellenbosch, het gereeld een maal per maand oorgekom om die Sakramente te bedien en die dienste waar te neem.

Op Donderdag 11 November 1869 het die jong gemeente sy eerste leraar, prop. J.V. Vlok, ontvang. Die volledige lys van predikante in die eerste honderd jaar van die gemeente se bestaan is: Ds. J.V. Vlok (1869-'81). Ds. P.A. Strasheim, B.A. (1882-'83). Ds. D.S. Botha (1884-'94). Ds. S.P. Malherbe (1894–1906). Gedurende sy bediening het die kerkraad 'n gebou opgerig wat moes dien as poskantoor (1904). In 1914 is die gebou aan die staat verkoop. Ds. G.L. van Heerde (1907-'11). Tydens sy dienstyd is die ou kerkgebou verander en vergroot soos dit daar vandag uitsien (1909). Ds. J.G. Pauw (1912-'13). Ds. E.A. Pienaar (1913-'18). Ds. A.L.J. van Rensburg (1919-'21). Ds. M. Smuts (1922-'35). Hy het die langste in hierdie gemeente gestaan en in sy tyd (1925) is besluit om 'n kerksaal op Melkboschstrand op te rig. Ds. A.P. Smit, M.A. (1936-'42). Ds. J.J. Wasserfall (1942-'51). Gedurende sy bediening is 'n nuwe pastorie aangepak en voltooi en tewens is die ou prinsipaalswoning omgeskep in 'n skoolkoshuis onder toesig van die kerkraad. Die eerste plaaslike sendeling was eerw. C. J. Bothma. Sedertdien is daar 'n ooreenkoms met die Sendinggemeente, Durbanville, aangegaan waarvolgens hierdie as buitewyk van daardie Sendinggemeente bearbei word. In 1938 is 'n ruim sendingkerk plaaslik voltooi.

Tydens sy derde studiejaar aan die Kweekskool het eerw. D.S. Botha in noue aanraking met die gemeede van Philadelphia gekom. Toe ná die vertrek van ds. Strasheim nie minder as drie beroepe (Di. W. A. Joubert, D. Bosman en Groenewald) misluk, het die kerkraad, op aanbeveling van prof. Marais van die Kweekskool, in Junie 1884 met eerw. Botha ooreengekom om die vakante gemeente ses maande met naweke te kom bedien. Toe ná verloop van ses maande nog geen leraar beroep is nie, het die kerkraad hom andermaal dringend versoek "om alhier te blijven arbeiden, zolang de gemeente nog geen vaste leraar heeft". So het eerw. Botha anderhalf jaar die gemeente met naweke en vakansietye vanuit Stellenbosch kom bedien, terwyl sy gesin reeds in die plaaslike pastorie ingewoon het. Op 19 November 1885 het hy sy studie aan die Kweekskool voltooi en vier dae daarna het die kerkraad, op sterke aandrang van 'n gemeente-vergadering, hom hierheen beroep.

Tot groot vreugde van die gemeente het die so geliefde jonge dienskneg van die Heer die beroep aangeneem en op Donderdag 11 Februarie 1886 is hy alhier bevestig deur die konsulent, ds. A.D. Lückhoff van die Kaapstad. Een van ds. Botha se hoogleraars, prof. P.J.G. de Vos, het die bevestigingsrede uitgespreek na aanleiding van 1 Korintiërs 3:9. Hierna het die bevestigde sy intreepreek gelewer: "My voedsel is om die wil te doen van Hom wat my gestuur het" (Johannes 4: 34). "De dienst duurde bijna drie uren, maar de aandacht der toehoorders bleef onveranderd tot aan het einde. Een zangkoor luisterde op schoone wijze de verrichtingen op met twee zangstukken." Die namiddag het 'n geseënde konferensie met die gemeente gevolg. Tydens sy tienjarige dienstyd alhier het ds. Botha, volgens ds. A.P. Smit, deur die genade van die Heer besonder geseënde werk verrig in die gemeente, wat hom steeds die grootste agting en liefde toegedra het. Dit was byvoorbeeld op sy sterke aandrang dat die kerkraad in Januarie 1887 besluit het om vir die minderbevoorregte Duine-bewoners 'n gebou op te rig wat kon dien "als school lokaal en eene plaats waarin nu en dan godsdienstoefeningen gehouden kan worden". Die weduwee G. Priem van Brakfontein het vir dié doel 'n stuk grond aan die kerk gegee en in September van die volgende jaar is hierdie buitekerkie ingewy deur ds. P.A. Strasheim. Hierdie kerkie het etlike jare as skool- en kerkgebou van die Duine-mense diens gedoen. Toe die bevolking in later jare daar verminder het, is die kerkraad egter genoodsaak om die maandelikse buitediens daar af te skaf en die kerkie te sluit. Aan die begin van 1938 het die kerkraad die kerkie verkoop.

Dit was tydens die dienstyd van ds. Botha alhier dat die Jubelfees van H.M. koningin Victoria (Junie 1887) op luisterryke skaal ook in Suid-Afrika gevier is. Hoedanig ds. Botha hierdie fees in die gemeente laat vier het, blyk uit die volgende afkondiging van hom:
"Op Dinsdag in deze week (21 Junie 1887) nemen ook wij deel aan het jubelfeest van H.M. onze Koningin, die dan het feest harer vijftigjarige regering viert. Wij komen om nege uur hier bijeen tot dank en bedestond; daarna planten jongelieden een laan rondom ons kerkgebouw en de kinderen eenige boomen in Dale Park bij het schoolgebouw. Daarna begeven wij ons naar Koksvlei in het veld (dit was tussen Tygerhoogte en Schoonderzicht) en brengen den dag aldaar feestelijk door. De kinderen zullen op het een en ander onthaald worden."
Op 15 Desember van die volgende jaar (1888) was die gemeente 25 jaar oud. Ds. Botha was vasbeslote om sekere veranderings en verbeterings aan die kerkgebou te laat aanbring en die vernude kerkgebou dan by geleentheid van die kwarteeufees in te wy. In Augustus 1888 het hy die saak voor 'n gemeentevergadering gelê, wat dan ook besluit het "om het kerkgebouw van een ijzeren dak te laten voorzien (die dak sover was van strooi) en om ook eenige veranderingen aan den preekstoel en de banken aan weerzij den van den preekstoel te laten aanbrengen". Kollektelyste is vir die saak deur die gemeente geneem, waarop baie fluks ingeteken is. Ná heelwat oponthoud is die tender van twee Duitsers (Voss en Walter) aangeneem en is met die werk begin. Toe die kerkraad egter sien dat die kerk nie op 15 Desember (die verjaardag van die gemeente) gereed sal wees nie, is die kwarteeufees uitgestel tot 30 Januarie van die volgende jaar. Die volgende kerkraadsbesluit gee ons 'n idee hoe die fees gevier is: "De vergadering besluit om het feest van het vijf-en-twintigjarige bestaan der gemeente te vieren op Woensdag, 30 Januarie aanstaande; Ds. Neethling, van Stellenbosch, te verzoeken de feestrede uit te spreken; Ds. Luckhoff, den consulent der gemeente en de twee vorige leeraaren der gemeente, Di. Vlok en Strasheim, tot de feestviering uit te nodigen en ook per advertentie in de Kerkbode andere leeraaren te vragen om bij die gelegenheid over te komen.”

Op daardie dag het die gemeente dan ook met diepe dankbaarheid teenoor die Heer sy kwarteeufees gevier. Ds. Neethling van Stellenbosch, die eerste konsulent, wat dieselfde kerkgebou 25 jaar gelede ingewy het, het die inwyding van die vernude kerkgebou waargeneem en die feesrede uitgespreek. Vir die agtermiddag het ds. Botha 'n konferensie met die gemeente gereël. Die veranderings aan die kerkgebou het £220 gekos. Ds. Botha kan ook met reg die vader van die ou kerksaal alhier genoem word. Hierdie saal het hy deur die jongmense van die C.J.-Vereniging, waarvan hy die voorsitter was, laat bou. In Julie 1889 vra en kry hy namens die C.J.V. van die kerkraad verlof "om op kerkelijk eigendom in dit dorp een gebouw op te trekken, waarin zij (die C.J.V.) hun Bijbellezingen, biduren, gezellige tezamenkomsten enz. houden kan". Die lede van die C.J.V. het dadelik begin met die insameling van geld (G.W. Spengler het aan hul £100 geleen). Die volgende boukommissie is saamgestel: Ds. D. S. Botha (voorsitter) en G.W. Spengler, J.N. Mostert, S. Loubser, E.L.P. Steyn en H.C. Dreyer. Die boumeester, wat jare gelede ook die pastorie gebou het, was 'n Kaapstadse Maleier, Hadjie Sah. Op 31 Augustus 1891 is die hoeksteen van die „C.J.V.-saal" in teenwoordigheid van 'n "aanzienlijke schaare" uit die gemeente plegtig gelê deur Ds. Botha en kort daarna is dit voltooi en ingewy.

Toe die Ring van Kaapstad in Oktober van daardie jaar hier byeenkom, was die saal reeds gereed en kon die vergadering sy sittings daarin hou. Toe die C.J.V. aan die begin van die vorige eeu ophou bestaan, het die kerkraad die C.J.V.-saal as kerksaal aangeneem (Februarie 1902). Ds. Botha het die geestelike lewe van die gemeente op sy hart gedra. In sy tyd hoor ons vir die eerste maal van weeklikse bidstonde. Dit was ook op sy uitnodiging dat dr. Andrew Murray van die NG gemeente Wellington in September 1888 hier "speciale diensten" kom hou het, wat vir baie tot groot seën was. In die verstandelike en geestelike opvoeding van die kind in dag- en Sondagskool het hy as oudonderwyser besonder belanggestel. Deur die Sondagskooi, kinderpreke en selfs kinderfeeste het hy die kind vir die Heer probeer wen; en deur gereelde "Bijbel-lezingen" en bidure vir die lede van die C.J.-Vereniging, het hy veel gedoen aan die geestelike bearbeiding van die jongmense.

'n Beroep na die NG gemeente Willowmore in Julie 1888 het hy op sterke aandrang van kerkraad en gemeente bedank; maar toe hy in Julie 1894 'n beroep na die Dordrecht ontvang, het hy besluit om dit aan te neem en op Sondag 16 September het hy sy afskeidsboodskap (Hand. 14:26) gegee. Die afskeid was baie swaar vir leraar en gemeente. 'n Groot stoet van karre het hom en sy gesin uitgeleide gedoen van die plaas Dasvlei na Klipheuwel-stasie, waar oudl. H.C. Dreyer namens die gemeente van hom afskeid geneem het. Iemand uit die gemeente het kort daarna as volg in "De Kerkbode" geskryf: "Wij zullen, wij kunnen hem nooit vergeten, want wij hadden in hem niet alleen een getrouwen leeraar, maar ook een liefhebbenden vriend."

Einde 1894 het die gemeente ds. S.P. Malherbe beroep. Hy het die beroep aanvaar en op 13 Desember 1894 is hy in die plaaslike kerkgebou bevestig. Ds. J.H. Neethling van Stellenbosch het die bevestigingsrede uitgespreek. Op dieselfde dag nog is hy op die kerkraadsvergadering verwelkom.

As voorsitter van die plaaslike skoolkommissie op Tulbagh en lid van die Kaapse Skoolraad het ds. Malherbe, toe maar pas oor die 30 jaar, hom met jeugdige geesdrif aan die saak van die onderwys en opvoeding in die gemeente gewy. Dit was byvoorbeeld in sy tyd, in 1900, en hoofsaaklik deur sy bemoeiing dat 'n nuwe skoolgebou op die dorpie Philadelphia opgerig is. Hy was in 1899 ook die stigter van die sustentasiefonds wat met die gemeente se 75-jarige bestaan in 1938 reeds £1 000 beloop het. In sy tyd is die sogenaamde doktershuis gebou op voorstel van broeder J.W. Loubser van die plaas uitkyk. Verskeie lidmate het 'n behoefte aan 'n plaaslike geneesheer gevoel. Op 'n gemeentevergadering in April 1899 is aanbeveel dat daar deur die kerkraad 'n huis geskik vir 'n dokter op die plaaslike kerkgrond gebou word. Binne enkele maande is beloftes van meer as £400 vir die onderneming uit die gemeente ontvang. Die kerkraad het die tender van £620 van die heer Beydervellen aangeneem en in Julie die volgende jaar is die doktershuis voltooi. Tussen 1900 en 1911 het vyf dokters agtereenvolgens in die huis gewoon, maar toe dit na die dood van dr. Duthie vrugteloos geblyk het vir die kerkraad om 'n dokter na die dorpie te trek, is die doktershuis in 1913 verkoop.

Ook in ds. Malherbe se tyd (1904) het die kerkraad 'n poskantoor op die dorp gebou en dit tot 1914 af aan die regering verhuur, toe dit aan die regering verkoop is.

Die Anglo-Boereoorlog (1899–1902) het tot 'n mate 'n nadelige uitwerking op die gemeente gehad. Ds. Malherbe en sy kerkraad is byvoorbeeld "weens landsomstandighede" genoodsaak om in Februarie 1902 af te sien van die jaarlikse kerkbasaar. In hierdie tyd het ds. Winter, wat weens die Driejarige Oorlog sy gemeente, Hartbeesfontein, in die Transvaal moes verlaat, vir 'n tyd lank as banneling met gesin op Koeberg moes kom vertoef. Ná die beëindiging van die oorlog het die kerkraad 'n brief van dié van Hartbeesfontein ontvang waarin die gemeente bedank is vir wat hulle vir die leraar gedoen het tydens sy ballingskap.
Philadelphia se leraar en gemeente het ook hul deel bygedra om hul volksgenote in die Vrystaat en Transvaal wat deur die oorlog geruïneer is, weer op die been te bring. In Oktober 1903 is byvoorbeeld 'n basaar gehou vir die noodlydendes in die Noorde, en die kerkraad het later selfs £50 afgestaan vir die Emily Hobhousefonds.

Ná 'n geseënde dienstyd van byna 12 jaar het ds. Malherbe 'n beroep na die NG gemeente Steynsburg in die Noordoos-Kaap aangeneem. Hy ontvang sy demissie op Philadelphia op 26 November 1906. Sy afskeidspreek aan die gemeente was na aanleiding van Matt. 13:20. Mev. Van Breda van Darling, ds. Malherbe se dogter, het die volgende bydrae gelewer oor die gesin se verblyf op Philadelphia vir die gemeente 75-jarige gedenkboek: "Daar was nie meer as twaalf huisgesinne op die dorp nie … Die pastorie was soos 'n klein plasie. herinner my baie goed hoedat vader Sondagaande vir die kleurlinge diens in die kerksaal gehou het en hoe dikwels in die somer ons met ons teruggaan en meer dan een nagslang teëgekom het op die pad en moeder en die kinders dan gehardloop het. "Moscow" en "Harry" was die twee wit perde wat voor vader se kar getrek en waarmee hy die gemeente met huisbesoek deurgegaan het."

Ds. Ezra Pienaar is in November 1913 beroep. Hy het die beroep aangeneem en is op Donderdag 12 Februarie 1914, sowat 'n maand voor sy 31ste verjaardag, deur ds. Daniel Bosman van die NG gemeente Durbanville tot leraar van Philadelphia bevestig.

In hierdie tyd is die ou kelkievormige preekstoel in die kerkie op Philadelphia vervang met 'n nuwe rostrum, wat vandag nog as preekstoel dien. Die argitek Wynand Louw van die Paarl het die plan ontwerp en die kontrakteur was H. Erxleben van die Kaap. Ds. Pienaar het self £170 vir die saak in die gemeente gekollekteer. Op 17 Augustus 1917 is die nuwe preekstoel ingewy met 'n wydingsdiens deur ds. G.L. van Heerde, wat van 1907 tot 1911 leraar van Philadelphia was en spesiaal van Clanwilliam af vir die geleentheid oorgekom het. Tydens die inwyding het ds. Pienaar die bede uitgespreek "dat die kerkgebou opnuut en die preekstoel van meet af aan gewy sal wees aan die diens van die Here, wat in ewigheid lewe, en dat van daar sy Woord verkondig mag word in lengte van dae".

Ds. Pienaar het in 1915 'n begin gemaak met die hou van buitedienste in die skoolsaal op die nedersetting Klipheuwel. Hy was die eerste wat 'n gemeenteprogram van werksaamhede en dienste laat druk in, ook in 1915. Sy vrou het in 1938 met die 75-jarige gedenkfees van die gemeente Philadelphia, toe haar man reeds nagenoeg agt jaar oorlede was, soos volg vertel oor hul verblyf in die gemeente: "Ds. Pienaar het in Februarie 1914 sy werk op Philadelphia begin en daar hy van 'n vriendelike en minsame geaardheid was, het die gemeente en leraar mekaar spoedig lief gekry. Hy en sy eggenote het die gemeentelede gedurig op die plase besoek, toe nog met kar en perde, en as hy in die Duine besoek afgele het, moes hy te perd gaan en meermale die slap draadheining plat druk en sy perd daaroor heen lei. Een maal in die maand op 'n Sondagnamiddag moes hy gaan diens hou in die 'Duine-kerkie' op Brakfontein, waar die opkoms maar baie swak was. In sy tyd is die ou preekstoel van die kerk op die dorp verwyder, wat ook net betyds was, want die klankbord was net op die punt om in duie te stort. Toe is die nuwe rostrum aangebring.

Ds. A.P. Smit skryf: "Die Wêreldoorlog (1914–1918) het die stille gemeente nie juis baie geaffekteer nie, behalwe dat alles baie duur geword het; maar met die griep-epidemie in Oktober 1918 was dit ook hier treurig gesteld. Die leraar en sy gade was gedurig op die kar om siekes en sterwendes te besoek en te vertroos. Daar was destyds nie 'n plaaslike dokter nie en ons moes maar dikwels help met raad en medisyne. Die Sondagskool is gehou net na die oggenddiens in die kerk. Die Kinderkrans is in plaas van die gewone oggenddiens in die skool, een oggend in die week waargeneem, wanneer die leraar die seuns en sy eggenote die dogters toegespreek het. Daar was 'n bloeiende Strewersvereniging wat goed bygewoon is deur die jongmense van die dorp en omliggende plase. Ook was daar 'n jongmeisies-werkklas aan die pastorie een maal in die week. Toe die tyd van afskeid kom, nadat ds. Pienaar die beroep na Ventersburg aangeneem het, was dit swaar vir leraar en gemeente, want hulle was baie geheg aan mekaar met bande van liefde."

Ds. Michiel Smuts het sy opleiding aan die Normaal School, Kaapstad, ontvang van 1888 tot 1890 en toe sy onderwysloopbaan begin met 'n aanstelling in die personeel van die Hoër Jongenskool op Wellington, as onderwyser in Hollands. Vir die onderwys, veral in Hollands — sy lieflingsvak — het hy hom sodanig beywer, dat hy lid was van 'n kommissie saam met ds. S.J. du Toit (Paarl) en mnr. M.J. Stucki (Blouvlei), wat in 1892 besluit het tot die afneem van eksamens in Hollands en Suid-Afrikaanse geskiedenis. Dit was die begin van die latere Taalbondeksamens. Mnr. Smuts was vervolgens hoof van die openbare skool op Vanrhynsdorp en later was hy weer skoolhoof op Prins Albert; maar algaande het die begeerte by hom ál sterker geword om vir predikant te gaan studeer. Hy is toe na Stellenbosch, en terwyl hy aan die hoof van die "Industria", 'n landbouskool vir behoeftige seuns, gestaan het, het hy met privaat studie sy Admissie-eksamen tot die Kweekskool afgelê. Gedurende sy vierjarige studiekursus aan die Kweekskool het hy en sy vrou nog opgetree as huishouers van Industria en het hy selfs deeltyds onderwys aan hierdie inrigting gegee.

Op 12 Desember 1902 is prop. Smuts toe tot die evangeliebediening toegelaat en in Oktober van die volgende jaar is hy op Lindley georden en bevestig. In hierdie eerste gemeente van hom, het hy met eienaardige moeilikhede te kampe gehad. Die pas afgelope Anglo-Boereoorlog het groot verdeeldheid in die gemeente gebring en feitlik al die kerklike geboue is deur die vyand verwoes of verbrand. Deur sy taktvolle optrede as vredemaker het hy die eenheid en die gemeente weer herstel. Na 'n driejarige dienstyd, het hy in 1906 'n beroep na Darling aangeneem, waar hy meer as vyf jaar met seën gearbei het. Dit was tydens sy verblyf op Darling dat hy sy eerste vrou (mej. M. Schumann) deur die dood verloor het. Vervolgens het hy 'n beroep na Piketberg aangeneem, waar hy op 20 April 1912 bevestig is en vyf jaar gearbei het. Hier is hy vir 'n tweede maal getroud en wel met 'n dogter vanuit die gemeente, mej. A.C. Beyers. Intussen het die Rebellie uitgebreek en andermaal is sy ou gemeente, Lindley, in twee geskeur. Toe die roepstem vandaar kom, kon hy dit nie weier nie. Op Sondag 9 Desember 1917 het hy sy tweede dienstyd op Lindley begin met die tekswoord: „Doen goed aan Sion na u welbehae; bou die mure van Jerusalem op." Iemand uit die gemeente het kort daarna as volg in "De Kerkbode" geskrywe: "De gansche gemeente was verblijd om hun vroegeren leeraar opnieuw in hun midden te ontvangen . . . Wij zijn overtuigd dat de Heer, die zijn diensknecht veertien jaar geleden gebruikt heeft om de breuke in de gemeente te heelen, het andermaal op een heerlijke wijze doen zal."

Weer het hy daarin geslaag om die eenheid te herstel. Op 28 September 1921 is ds. Smuts toe as opvolger van ds. Van Rensburg na Philadelphia beroep. Hierdie beroep het hy aanvaar en op 18 Januarie 1922 is hy hier bevestig. Sy oom, ds. Van Aarde van Kruisvallei, het die bevestigingsrede uitgespreek na aanleiding van Ex. 29:33. Ná die bevestiging is die kerkgangers op 'n geselligheid in die kerksaal onthaal. Een van die besoekers het daarna as volg oor hierdie dorpie in De Kerkbode geskrywe: "Philadelphia is niet juist 'n stad . . . . Te oordelen naar wat wij zagen, komt 't ons echter voor, dat dit dorpje met wat 't vertegenwoordigt, zwaarder weegt dan menige zoogenaamde stad."

In die gemeente van Philadelphia, wat ds. Smuts byna 14 jaar as leraar bedien het, het hy en sy vrou diep spore agtergelaat. Hy het hom onder meer baie beywer vir die bou van die kerksaal op Melkbosch. Reeds aan die begin van 1921 het ds. Van Rensburg namens die kerkraad aansoek gedoen by die betrokke direkteure om 'n erf op Melkboschstrand. Die antwoord hierop was dat so 'n erf aan die kerk gratis geskenk sal word op voorwaarde "dat binnen twee jaaren een kerkgebouw opgericht werde". Hierdie voorwaarde het die kerkraad onaanneemlik gevind en daar is voorlopig van die saak afgestap. Twee jaar later het die Cape Lands Developing Co. weer 'n stuk grond aangebied op voorwaarde dat binne twaalf maande 'n begin moet gemaak word met die bou van 'n kerk daarop. Die kerkraad en gemeente het egter onder meer geoordeel "dat de tijd voor een kerkgebouw op Melkbos Strand nog niet aangebroken is".

Intussen het ds. Smuts sodanig vir die saak geywer, dat die kerkraad in April 1925 besluit het om 'n kerksaal op Melkbosch te bou sodra "genoegsame fondse ingesamel is". Binne sowel as buite die gemeente (onder meer in die gemeentes Malmesbury en Paarl) is toe vir die boufonds gekollekteer. 'n Aanbod van twee erwe van ene mnr. Commaille is met dank deur die kerkraad aanvaar, en teen die middel van 1928 het ene mnr. W. van der Merwe met die bou van die saal begin, die hoeksteen waarvan deur ds. Smuts op 6 Augustus van daardie jaar gelê is. Nog voor die einde van 1928 is die saal voltooi. Dié kerksaal het 250 sitplekke bevat en het £955 gekos. Van toe af is daar gereeld elke maand 'n buitediens op Melkboschstrand gehou.

Tydens die dienstyd van ds. Smuts is die traliewerk rondom die kerk op die dorp aangebring. Op voorstel van broeder A.W. Louw, wat hom baie vir die saak beywer het, het die kerkraad teen die middel van 1923 begin met die insameling van 'n sogenaamde "Traliefonds." Sir David Graaff het £25 in die fonds gestort. In die loop van 1925 is met die aanbou daarvan begin en ná enkele maande is dit voltooi vir die som van £510 2s. 7d. Ene mnr. W. van der Merwe, van Melkbosch, was die boukontrakteur. Die inwyding is deur ds. D.S. Botha, in wie se tyd die ou traliewerk aangebring is, waargeneem. Die volgende jaar (1926) is ook die kerkorrel vernu en opgeknap vir die som van £50. Drie jaar tevore (1923) is die kerksaal, met behulp van die jongmense wat daarvoor in die gemeente gekollekteer het, van gasverligting voorsien. In Julie 1925 is besluit om 'n sesde diaken op die kerkraad aan te stel. Van toe af aan is die kerkraadsnotule, onder die scribaat van broeder H.C. Dreyer, gereeld in Afrikaans i.p.v. Hollands opgestel. In Julie 1926 is besluit tot kelkies pleks van die gemeenskaplike beker by die Avondmaal. In Julie 1928 besluit die kerkraad, op inisiatief van ds. Smuts, tot 'n jaarlikse Kerkhofdag in September.

In hierdie jare het die gemeente twee staatmakers, wat besonder baie vir die gemeente gedoen en beteken het, deur die dood verloor, naamlik broeders M.J. Louw (1926) en E.L.P. Steyn (1928). Ds. Smuts, wat langer as enige van sy voorgangers hierdie gemeente bedien het, se gesondheid het intussen so afgeneem dat hy genoodsaak is om sy emeritaat te aanvaar. Op 28 Oktober 1935 het hy eervolle ontslag verkry en op 6 November het hy sy afskeidspreek gelewer. Die afskeid het vir hom en sy eggenote baie swaar geval, skryf ds. A.P. Smit, want hulle was hier besonder gelukkig, en het vir hulself 'n besonderse plek in die harte van gemeentelede verower.

Ná sy aftrede het die egpaar Smuts hulle op Bellville gevestig, waar hy plotseling ontslaap het op Vrydagaand 27 Mei 1938 in sy 69ste jaar. Die volgende Sondag is sy stoflike oorskot in die kerkhof op Philadelphia ter aarde bestel in teenwoordigheid van 'n skare van meer as duisend begrafnisgangers. Ds. Smit skryf: "Die gemeente het in hom 'n geestelike vader en allemansvriend verloor en sy nagedagtenis is vir ons tot 'n groot seën. Sy joviale persoonlikheid, wat oud sowel as jonk, selfs die kindertjies, tot hom aangetrek het, sy innemendheid en vriendelikheid, sy gesonde humorsin en lewensmoed — en bowenal sy groot hart van lief de, sal ons altyd mis. Die Kaapse Kerk verloor in hom 'n talentvolle en getroue kerkvader. As lid van die Kerkkantoorkommissie en scriba van die Kakamas-arbeids-kolonie-kommissie het hy belangrike dienste aan die Kerk bewys. Hy was 'n hartstogtelike liefhebber van sy volk en het hom baie beywer vir die opheffing van die armblanke."




</doc>
<doc id="84374" url="https://af.wikipedia.org/wiki?curid=84374" title="Sweepdiertjie">
Sweepdiertjie

’n Sweepdiertjie is ’n organisme met een of meer sweepagtige hare, wat sweephare genoem word. Sommige selle in diere kan sweephare wees, soos die saadselle van die meeste filums. Blomplante het nie sweephaartjies nie, maar varings, mos, groen alge ens. het. 


</doc>
<doc id="84375" url="https://af.wikipedia.org/wiki?curid=84375" title="Straaldiertjie">
Straaldiertjie

Straaldiertjies (Radiolaria) is ’n groep baie klein, eensellige organismes wat tot die supergroep Rhizaria behoort. Hulle word in alle oseane aangetref en is sedert die Kambrium bekend. Ondanks hul naam is hulle nie regte diere nie. 

Straaldiertjies word in baie verskillende soorte en groottes aangetref. Die grootte kan wissel van 0,03 tot 2 mm en ’n mikroskoop is nodig om hulle te sien. Die vorm van hul skelet wissel ook in ’n groot mate. 


</doc>
<doc id="84377" url="https://af.wikipedia.org/wiki?curid=84377" title="Dietse Kinderfonds">
Dietse Kinderfonds

Die Dietse Kinderfonds (DKF) het na die Tweede Wêreldoorlog 'n klein groepie Duitse weeskinders na Suid-Afrika gebring. Hulle het as volwassenes 'n beduidende bydrae tot hul nuwe vaderland gelewer.

Die DAHA (Deutsch Afrikanischer Hilfsausschuss) en die VNLK (Vrouenoodlenigingskomitee) onder beskerming van die Broederbond het tussen 1945 en 1957 'n kwart miljoen pond ingesamel om noodlenigingswerk in die na-oorlogse Duitsland te onderneem. Prominente lede van hierdie groep het op 'n voorstel van mev. Nellie Liebenberg die DKF gestig met die doel om 10 000 oorlogswesies na Suid-Afrika te bring. 

Aan die eenkant was die oogmerk met die skema humanitêr, maar ook om ereskuld te delg vir die Duitse steun tydens en na die Tweede Vryheidsoorlog. 'n Derde, maar dalk in die destydse tydgees die belangrikste, was om die Afrikanervolk te versterk. Van Afrikanerkant was die voorwaardes dat die kinders gesond, Protestant, suiwer Duits en tussen 3 en 8 jaar oud moes wees.

Die Afrikaner-nasionaliste was baie opgewonde oor die plan, maar die Smuts-regering was van mening dat die projek probleme kon skep. Toe die owerheid eers in 1947 toestemming gee om slegs 100 wesies te werf, is die sekretaris van die DKF, Schalk Botha, en 'n geneesheer, dr. Vera Bührmann, vir die keuring na Duitsland. Hulle was egter te laat, want die meeste kinders was reeds in pleegsorg geplaas. Slegs 85 kinders tussen die ouderdomme van 2 en 13 jaar was beskikbaar en van hulle was slegs 28 volslae wese. Al die kinders het gekom uit die Britse besettingsgebied van Duitsland en hoofsaaklik uit die deelstaat Sleeswyk-Holstein. Dit was die grootste aanneemskema in die Duitse geskiedenis.

In September 1948 het die kinders in Kaapstad aangekom. Slegs Afrikaanssprekendes en lede van die NG Kerk, die Gereformeerde Kerk en die NH Kerk het in aanmerking gekom om 'n kind aan te neem. 'n Vier honderd en vyftig ouerpare het hulle aangemeld om 'n kind te ontvang. Lede van die Broederbond het blykbaar voorkeur geniet.

Hierdie immigrasie-skema is 'n interessante episode in die Afrikaner se kultuurgeskiedenis, veral omdat die weeskinders later jare 'n bydrae tot Suid-Afrika gemaak het buite verhouding tot hul beperkte getalle. As volwassenes het veral die volgende persone bekende openbare figure geword:
Marietjie Malan was die bekendste oorlogswesie, omdat sy aangeneem is deur die eerste minister, dr. D.F. Malan, en sy vrou.

Op 11 November 1967 het die jongste van die oorlogswesies 21 jaar oud geword en was die taak van die DKF voltooi.



</doc>
<doc id="84381" url="https://af.wikipedia.org/wiki?curid=84381" title="Foraminifera">
Foraminifera

Foraminifera is ’n filum of klas amebiese protiste. Hulle het uitsteeksels wat ’n net vorm om kos te vang en het gewoonlik ’n eksterne dop wat uit verskeie soorte materiaal bestaan en verskeie vorms het. Die meeste organismes in dié klas kom in die water voor, veral die see. Die meeste leef op die seebodem, maar daar is ook spesies wat in verskillende dieptes water voorkom (plankton). Daar is ook al soorte op land ontdek.


</doc>
<doc id="84382" url="https://af.wikipedia.org/wiki?curid=84382" title="SR-71 Blackbird">
SR-71 Blackbird

Die Lockheed SR-71 Blackbird was 'n gevorderde, langafstand, Mach 3+ strategiese verkenningsvliegtuig. Dit is ontwikkel as 'n geheime projek van die Lockheed A-12 verkenningsvliegtuig in die 1960's deur Lockheed se "Skunk Works"-afdeling. Clarence "Kelly" Johnson was verantwoordelik vir baie van die ontwerp se innoverende konsepte.

Tydens verkenningsmissies, het die SR-71 teen so 'n hoë spoed en hoogte gevlieg, dat dit enige bedreiging kon uitoorlê. Indien 'n naderende grond-tot-lugmissiel opgespoor word, was die standaardontwykende aksie eenvoudig om te versnel en weg te vlieg van die gevaar.

Die SR-71 het in die Amerikaanse Lugmag gedien van 1964-1998. 'n Totaal van 32 van hierdie vliegtuie is gebou; 12 is verloor in ongelukke, maar nie een is verloor deur vyandige aksie nie. Verskeie byname is aan die SR-71 gegee, insluitend "Blackbird" en "Habu". Sedert 1976 hou dit die wêreldrekord vir die vinnigste luggeaspireerde bemande vliegtuig, 'n rekord wat voorheen deur die Lockheed YF-12 gehou is.


</doc>
<doc id="84384" url="https://af.wikipedia.org/wiki?curid=84384" title="Boeing 727">
Boeing 727

Die Boeing 727 is 'n middelgroot driemotorige kommersiële passasierstraalvliegtuig gebou deur Boeing-Korporasie. Dit kan 149-189 passasiers dra en latere modelle kan 4 400 tot 5 000 km (2,400 tot 2,700 seemyl) ononderbroke vlieg. Die 727 is ontwerp vir kort- en mediumafstandvlugte, en kan redelike kort aanloopbane gebruik by kleiner lughawens. Alle modelle is toegerus met drie Pratt & Whitney JT8D enjins, een aan elke vlerk met 'n sentrale enjin wat verbind is deur 'n S-buis na 'n inlaat voor die T-stert. Die 727 is Boeing se enigste drie-motorige vliegtuig.

Die 727 was die steunpilaar van lugdienste se binnelandse roetes en is ook gebruik op die kort- en medium-afstand internasionale roetes. Passasiers-, vragvliegtuig en omskepbare weergawes van die 727 is gebou.

Die 727 was massa-geproduseer in die 1970's en die laaste 727 is in 1984 voltooi. Teen Julie 2011 was 23 727-100s en 227 727-200s steeds in verskeie lugrederye se diens. Lughawens se hersiene geraasregulasies het daartoe gelei dat latere 727s met geraasdempers toegerus is.


</doc>
<doc id="84385" url="https://af.wikipedia.org/wiki?curid=84385" title="Rynromantiek">
Rynromantiek

Die Rynromantiek was 'n kuns- en kultuurstroming binne die Romantiek waarin die rivierlandskap en die sages en mites, wat rondom die geskiedenis van die Duitse Rynvallei ontstaan het, die middelpunt van belangstelling geword en groot invloed op die Duitse Romantiek uitgeoefen het. Vanaf die laat 18de tot die laat 19de eeu het die Rynromantiek in alle kunsgenres uitdrukking gevind en van riviervaarte op die Ryn 'n gewilde toeriste-aantreklikheid gemaak – en die prototipe van georganiseerde toerisme. Dit was die kombinasie van 'n ongerepte rivier, die lig van die Rynvallei, die steil rotswande langs sy oewers, die middeleeuse karakter van die nedersettings langs die rivier en die bouvalle van kastele waardeur kunstenaars en besoekers gefassineer is.

Die middelloop van die Ryn tussen Rüdesheim en Bingen in die suide en Remagen in die noorde word vanweë sy landskapformasies as die mooiste deel van die Ryn beskou. Van oudsher was die Ryn 'n belangrike waterweg wat die noordelike en suidelike gebiede van Sentraal-Europa met mekaar verbind het. So het reeds vanaf die Romeinse tydperk groot skare soldate, koopmanne, reisigers en pelgrims die Ryn bevaar. Maar vir hulle was dit meestal 'n gevaarlike riviertog deur 'n soms baie noue vallei waar hulle die rotse moes vermy.

In die laat middeleeue was die Ryn een van die vernaamste handelsroetes noord van die Alpe, en net langs die kort riviergedeelte tussen Bingen en Koblenz was daar in die 14de eeu meer as tien doeanegrense. Kastele is opgerig om die betaling van doeanegelde te verseker, en min reisigers of koopmans het hul tog as plesiervaart ervaar. Nogtans was daar enkele stemme soos dié van Pero Tafur, 'n Spaanse adellike wat die Ryn in 1438 bevaar en sy reiservaring beskryf het:


</doc>
<doc id="84386" url="https://af.wikipedia.org/wiki?curid=84386" title="Guy Fawkes">
Guy Fawkes

Guy Fawkes, (Engels: /ˈɡaɪ ˈfɔːks/; York, 13 April 1570 – Londen, 31 Januarie 1606), soms ook bekend as Guido Fawkes, was 'n Engelse soldaat. Hy is bekend vir sy rol in die sameswering om koning Jakobus I van Engeland en 'n groot deel van die Skotse adel wat in Londen woon te vermoor.

Fawkes is in York gebore, waar hy in die kerk van St. Michael-le-Belfry gedoop en skool bygewoon het. Hy dien 'n paar jaar as soldaat, en doen ervaring met plofstowwe op. Hy dien ook onder die Spanjaarde tydens die Tagtigjarige Oorlog, en help onder andere om Calais in 1596 in te neem.

In Mei 1604 beraam die Engelse katolieke Robert Catesby, Thomas Percy, John Wright, Robert Keyes, Thomas Wintour en Robert Wintour 'n aanslag teen die protestantse koning Jacobus I. Catesby kom met Fawkes in aanraking, wat oor aansienlike militêre kennis en ervaring met plofstowwe beskik.

Op 5 November 1605 word Fawkes in 'n kelder onder die Hoërhuis met buskruit en lonte betrap. Die komplot staan daarom as die "Katolieke Buskruitverraad" bekend. Fawkes en ses andere beskuldigdes word bymekaargemaak en weens hoogverraad ter dood veroordeel. Die komplot is deur 'n katolieke Lord ontdek, 'n vriend van Fawkes wat 'n waarskuwingsbrief ontvang het om nie na die parlement te gaan nie.

Fawkes word veroordeeld om gehang en gevierdeel (in 4 dele gekap of uitmekaargetrek) te word. Toe Fawkes voor sy teregstelling gevra word waarom hy die koning wil vermoor, sê hy dat hy slegs die bevele van die pous, wat die koning geëkskommuniseer het volg. Na die teregstelling is sy oorskot (saam met die van die ander samesweerders) na die uithoeke van die koninkryk gestuur en as 'n waarskuwing aan ander ten toon gestel.

Fawkes is egter nie orals as 'n skurk beskou nie. Van die Galápagos-eilande is na hom vernoem (die "Isla Guy Fawkes"). 'n Natuurpark in Nieu-Suid-Wallis (die nasionale park "Guy Fawkes River") is ook na hom vernoem.

Elke jaar word Guy Fawkes-nag op 5 November in die Verenigde Koninkryk gevier om die Buskruitverraad te gedenk. Tydens die geleentheid word strooipoppe wat Guy Fawkes voorstel aan die brand gesteek en groot hoeveelhede vuurwerke die lug in geskiet. Die kelders van die Britse parlement word ook tradisioneel op die dag geïnspekteer, net om seker te maak dat daar nie 'n aanslag teen hulle beraam word nie.

Sedert die Britse rolprent "V For Vendetta", wat in 2006 uitgereik en op die bekende strokiesverhaal gebaseer is, word Guy Fawkes veral met die Guy Fawkes-maskers en die gedig "Remember, remember" verbind. In die rolprent en die strokiesverhaal stryd die held "V" teen 'n fiktiewe fascistiese Engelse staat in die nabye toekoms.




</doc>
<doc id="84391" url="https://af.wikipedia.org/wiki?curid=84391" title="Ladysmith Black Mambazo">
Ladysmith Black Mambazo

Ladysmith Black Mambazo is 'n manlike sangkoor uit Suid-Afrika wat in die vokale style isicathamiya en mbube sing. Die groep het 'n reeks pryse gewen, waaronder vyf Grammy Awards. 

Die groep is in 1960 deur Joseph Shabalala gestig, en is een van die beste verkoopte groepe in Suid-Afrika, met verskeie goue en platinum plate. Die groep is wêreldwyd bekend as gevolg van hulle samewerking met Paul Simon op sy album "Graceland". Sedert die jaar 2012 is die groep ook 'n soort van reisende musiekskool wat mense oor Suid-Afrika en sy kultuur leer.



</doc>
<doc id="84394" url="https://af.wikipedia.org/wiki?curid=84394" title="Airbus A340">
Airbus A340

Die Airbus A340 is 'n langreikafsand, viermotorige kommersiële wyeromp passasiersvliegtuig. Dit is ontwikkel en vervaardig deur Airbus S.A.S., 'n konsortium van Europese Ruimte maatskappye, 'n filiaal van die Airbus Group (voorheen bekend as EADS). Die A340 se finale montering was by Toulouse, Frankryk. 

Die A330 en A340 is volledig met behulp van rekenaarsteunontwerp (CAD) ontwerp, wat 'n eerste was vir passasiersvliegtuie. Die tegnologie en die gemak van gebruik van die A330 en A340 is soortgelyk. Die kajuit het "fly-by-wire"-tegnologie wat sterk steun op dié van die vorige Airbus.

Dit het sitplek vir tot 375 passasiers in die standaard variante en 440 in die gestrekte -600 reeks. Afhangende van die model, het dit 'n reikafstand van tussen 12 400 tot 16 700 km (6700 tot 9000 seemyl). Dit is soortgelyk in ontwerp aan die tweemotorige A330 wat gelyktydig ontwerp is. Die onderskeidende kenmerke is vier hoë-omleiding turbowaaier enjins en 'n drie-stuks hooflandingstoestelle.

Die Airbus A340 is in verskeie lande geproduseer: British Aerospace in Engeland het die vlerke, Daimler Chrysler Airbus in Duitsland en Aerospatiale in Frankryk het die rompdele en die stertstuk kom van CASA in Spanje. Alle dele word hierna na Toulouse vervoer, waar hulle aanmekaar gesit word in die fabriek Clement Ader, terselfdertyd ook die A330, omdat die vliegtuie byna identies is. So was daar twee monteerbane waarop, afhangende van die vraag, 'n A330 of 'n A340 gebou is. Na die rowwe bouwerk het die vliegstel na een van die vier toetsbeddens beweeg, waar alle elektriese en hidrouliese stelsels getoets is. Verskeie kleiner verskaffers uit die Verenigde State van Amerika en ander lande in Europa, bv. Nederland en Spanje was betrokke by die produksie van sommige onderdele. 

Airbus het die A340 in vier romplengtes vervaardig. Die aanvanklike variant, A340-300, wat in diens geneem is in 1993, se lengte was 59.39 meter (194.8 vt). Die korter -200 is volgende ontwikkel en die A340-600 het 15.91 meter (52.2 vt) gerek van die -200 af. Die -600 is sy-aan-sy ontwikkel met die korter A340-500, wat die langste-reik kommersiële vliegtuig geword het tot met die koms van die Boeing 777-200LR. Aanvanklike A340-weergawes deel die romp en vlerke van die A330, terwyl die -500/-600 modelle langer is met groter vlerke. [5]

Airbus het 'n soortgelyke stuurkajuituitleg, prosedures en hanteereienskappe in die A340 gebruik as wat in ander Airbusvliegtuie gebruik word, ten einde die opleidingskoste van vliëniers en bemanning te beperk. Die kajuit van die A340-600 verskil egter van vorige weergawes deur die "Active Matrix Liquid Crystal Displays" (AMLCDs), met 'n groter beeldoppervlak en 'n skerper beeld as die LED-monitors in die A340-300.

Die eerste twee modelle is aangedryf deur die CFM56-5C wat gegradeer is op 151 kN (34 000 lb). Rolls-Royce hou egter die eksklusiewe kragbronregte op die langreik en swaarder -500 en -600 modelle, waar die Rolls-Royce Trent 500 van 267 kN (60 000 lb) ingespan word.

Die A340 se nooiensvlug was op 25 Oktober 1991. Die eerste produksiemodelle is in 1993 aan Lufthansa en Air France aangebied, wat die nuwe modelle dadelik in diens gestel het. 

Op 29 Desember 2011 was die volgende lugrederye die grootste gebruikers van die Airbus A340.


</doc>
<doc id="84401" url="https://af.wikipedia.org/wiki?curid=84401" title="Michiel Smuts">
Michiel Smuts

Ds. Michiel Smuts (Malmesbury, 25 November 1869 - Bellville, 27 Mei 1938) was 'n predikant in vier gemeentes van die Nederduitse Gereformeerde Kerk van 1903 tot sy aftrede in 1935.

Michiel Smuts was 'n seun van die Swartland en het sy eerste onderwys geniet aan die skool van mnr. A.P.W. Immelman op sy geboortedorp. Ná voltooiing van sy opleiding aan die Normaal School, Kaapstad (die onderwyskollege deur die NG Kerk gestig) van 1888 tot 1890, het hy sy onderwysloopbaan begin met 'n aanstelling in die personeel van die Hoër Jongenskool op Wellington, as onderwyser in Hollands. Vir die onderwys, veral in Hollands, sy lieflingsvak, het hy hom sodanig beywer, dat hy lid was van 'n kommissie saam met ds. S.J. du Toit (Paarl) en mnr. M.J. Stucki (Blouvlei), wat in 1892 besluit het tot die afneem van eksamens in Hollands en Suid-Afrikaanse geskiedenis. Dit was die begin van die latere Taalbondeksamens. 

Mnr. Smuts was vervolgens hoof van die openbare skool op Vanrhynsdorp, en later was hy weer skoolhoof op Prins Albert; maar algaande het die begeerte by hom ál sterker geword om vir predikant te gaan studeer. Hy is toe na Stellenbosch, en terwyl hy aan die hoof gestaan het van die "Industria", 'n landbouskool vir behoeftige seuns, het hy met privaat studie sy Admissie-eksamen tot die Kweekskool afgelê. Gedurende sy vierjarige studiekursus aan die Kweekskool het hy en sy vrou nog opgetree as huishouers van Industria en het hy selfs deeltyds onderwys aan hierdie inrigting gegee.

Op 12 Desember 1902 is prop. Smuts tot die evangeliebediening toegelaat en in Oktober van die volgende jaar is hy op Lindley georden en bevestig. In hierdie eerste gemeente van hom het hy met eienaardige moeilikhede te kampe gehad. Die pas afgelope Anglo-Boereoorlog het groot verdeeldheid in die gemeente gebring en feitlik al die kerklike geboue is deur die vyand verwoes of verbrand. Deur sy taktvolle optrede as vredemaker het hy die eenheid en die gemeente weer herstel.

Nadat die gemeente Darling agt maande herderloos was, het hulle die voorreg gehad om hul nuwe leraar met sy gesin op 19 September 1906 te verwelkom. 'n Groot aantal rytuie het die Smuts-gesin by die stasie ingewag en daarvandaan in 'n lang stoet na die pastorie gegaan waar die gebruiklike adresse aangebied en gepas beantwoord is. Die bevestiging het die volgende dag plaasgevind. Uit Malmesbury het nie minder nie as 70 belangstellendes met 'n spesiale trein na Darling gekom. Onder die besoekers was ds. C. Rabie en eerww. S.B. Weich, F.N. van Niekerk en J.N. Murray. Ds. Steytler van die buurgemeente Hopefield het reeds die vorige dag aangekom. Die bevestigingsrede is deur ds. C. Rabie, die waardige ou leraar van Swartland, oor 2 Korintiërs 6:1 ("En wij, als medearbeidende, bidden u ook, dat gij de genade Gods niet tevergeefs moogt ontvangen hebben.") gehou, terwyl die bevestigde se intreepreek oor Ps. 122: 8,9 ("Om mijner broederen en mijner vrienden wil, zal ik nu spreken, vrede zij in u! Om des huizes des HEEREN, onzes Gods wil, zal ik het goede voor u zoeken.") gehandel het. 

Sy meer as vyfjarige arbeid op Darling was 'n geseënde tyd vir die gemeente en in meer as een opsig ook 'n vrugbare, skryf ds. H.C. Hopkins in die gemeente se eeufeesgedenkboek. In die werk is hy getrou bygestaan deur sy eggenote wat die tweede predikantsvrou sou wees om haar laaste rusplek hier op aarde in die Darlingse kerkhof te vind. Mev. Miemie Smuts was 'n dogter van eerw. J.H.L. Schumann wat as sendeling en apteker werksaam was totdat hy in 1889 as leraar van die Independente Gemeente op Cradock skielik heengegaan het. Ook sy dogter sou later aan haar hart beswyk. Hoewel sy reeds lank lydende was, het haar einde onverwags in die namiddag van 25 Julie 1910 in die pastorie gekom. "Deur haar heengaan het ds. Smuts 'n troue lewensgesellin, die kinders 'n tere moeder en die gemeente 'n ywerige werkster verloor," volgens ds. Hopkins. 

In 'n berig wat waarskynlik in die "Kerkbode" verskyn het, is indertyd geskryf: "Blymoedigheid en opgeruimdheid waren zeker trekken in het karakter van mevr. Smuts, die elkeen troffen. Welgemoed onder alle beproevingen, kon zy ze te gemakkeliker dragen. Met een zwak en lydend lichaam was zy steeds gewillig om te helpen, waar zy kon. Zy scheen een hart te hebben, dat liefde had voor allen en voor alle goede zaken binnen en buiten de gemeente. Haar arbeid in de gemeente was zonder bazuin. Haar leven bevatte geen biezonder grote daad, maar is te meer overvloedig in kleine daden, die een waarde en kracht eraan geven, die luider spreken dan vele daden, die de wereld in beweging zetten." 

Die begrafnis het Dinsdagnamiddag plaasgevind. By die pastorie het eerw. C.J. Grové (Malmesbury) 'n kort woord tot die kinders gerig, waarna die skoolkinders voor die lykswa uit na die kerk geloop het wat tot oorlopens toe gevul is. Hier het di. F.X. Roome (Kaapstad) en J.H. van Aarde (Kruisvallei, die tweede gemeente op Tulbagh) opgetree, terwyl ds. C. Rabie (Swartland) by die graf gepraat het. Kerkraadslede het as draers opgetree en die broeders het ook later besluit om uit eie sak alle koste i.v.m. die begrafnis te dek as blyk van hul agting vir haar en van waardering vir haar werk en die geseënde invloed wat sy in die gemeente uitgeoefen het. Uit die huwelik van ds. en mev. Smuts is vier kinders gebore van wie drie met Darling se eeufeesviering nog gelewe het. Marius, in lewe assistentklerk van die Senaat, was toe reeds oorlede. Tydens sy bediening op Piketberg het ds. Smuts met mej. A.C. Beyers in die huwelik getree en die vader van nog 'n dogter geword. In 1912 het ds. Smuts 'n beroep na die naby-gelee Piketberg aangeneem en op 20 Maart ontvang hy demissie van dieselfde konsulent, ds. J. D. Retief (Moorreesburg), wat die akte aan sy voorganger oorhandig het. 

Sy afskeidspreek het hy op Sondag 7 April 1912 met Nagmaal gehou. By die bediening van die sakrament het hy oor Mat. 28:6 ("Hij is hier niet; want Hij is opgestaan, gelijk Hij gezegd heeft. Komt herwaarts, ziet de plaats, waar de Heere gelegen heeft.") gepraat en toe het die afskeidswoord oor Hand. 20:32 ("En nu, broeders, ik bevele u Gode, en den woorde Zijner genade, Die machtig is u op te bouwen, en u een erfdeel te geven onder al de geheiligden.") gevolg. In nog 'n berig sonder bron of datum, is berig: "Hy vergeleek zyn scheiding van ons als die van echtgenoot en echtgenote, die elkander diep beminden en waar de liefde uit biddende harten riep om vereniging. 'Ik was naar Darling gekomen met een gevoel dat al steenigen my de menschen ook, dan ga ik nog daarheen, want ik heb toen geen goed gerucht van u vernomen. Doch nu moet ik waarlik zeggen, dat u myn weg met rozen heeft bezaaid.'" 

Op die eerste kerkraadsvergadering met ds. Smuts as voorsitter (in 1907) is besluit om vir die gemeentewerk 'n paar perde aan te koop, maar die leraar wou dit goed verstaan hê dat dit nie sy eiendom sou wees nie. Aanddienste het in hierdie tyd waarskynlik gebruiklik geword want daar word 10 sjielings per maand gestem vir "een lichtaansteker en klokkenluider". 

In die jaar van die ontstaan van die Mannesendingbond, en wel op 17 November 1908, het die kerkraad eenparig besluit om 'n tak van die MBS te stig. Dit sou onder toesig van die kerkraad staan wat voorlopig ook as bestuur sou optree. Op gevoelvolle wyse het ds. Smuts sy blydskap en dankbaarheid oor hierdie besluit uitgespreek. 

Ds. Smuts het hom sterk beywer om die kerkskuld uit te wis en die gemeentelike finansies op 'n gesonder voet te bring. 'n Aansienlike som was in kleiner bedrae deur verskillende persone aan die kerk verskuldig en op allerlei maniere is getrag om hierdie skulde in te vorder. In April 1909 is daar 'n kommissie vir finansies benoem wat die geldelike sake van die gemeente moes help behartig. Die eerste lede van hierdie kommissie was dr. Nieuwoudt en die broers W.J. Spiers en. J.G. Loubser. Met 'n "kollekte reisje" deur die gemeente het die leraar so goed gevaar dat £300 op 'n skuldbewys van mnr. Fred. Duckitt (Waylands) afbetaal kon word. Toe die diakens in Februarie 1911 hul boekies inhandig, het die voorsitter met 'n spesiale woord van dank melding gemaak van die feit dat die £233 14s. 6d. wat die kommissie ingesamel het. die grootste bedrag was wat tot daardie tyd op kollektelyste ingekom het. Nogtans moes daar weer 'n skuldbewys vir £700 teen 5% rente aan mnr. Fred. Duckitt gegee word. Aangesien die geldelike sake van die gemeente toe in orde was, sou die kerkraad nie meer maandeliks vergader nie. 

In Desember 1909 word besluit om met Kers- en Nuwejaarsdagdienste in die kerk te hou en op Nuwejaarsdag sou ook voortaan die voorstelling van nuwe Kerkraadslede plaasvind. Verder is die onwenslikheid bespreek van "dat algemeen gebruik in onze Kerk" om by Nagmaal "geld op de tafels te werpen." Hierdie ekstra gawes moes voortaan saam met die gewone kollekte in die bordjies geplaas word. Om die inkomste op te stoot is in 1910 besluit om voortaan in die eerste kwartaal van die jaar nog 'n basaar te hou, of anders sou die lyste uitgaan om die tekort van die jaar aan te suiwer. Nadat die leraar dit reeds geruime tyd vantevore vir die Kerkraad in bedenking gegee het, is daar toe egter in 1911 besluit om Dankofferfeeste pleks van basaars te hou en hy sou die nodige doen om daarvan 'n sukses te probeer maak. 

Die kombuis van die pastorie het in 1908 'n plankvloer gekry en dit het £6 3s. gekos. In dieselfde jaar is die kerkplein weer met bome beplant en gemeentelede het werkvolk gestuur om eers die kerkhof en toe ook die kerkplein in orde te bring. Aan die broer Spiers is opdrag gegee om 'n werker teen 6d. tot 1s. per Sondag in diens te neem om van die tweede gelui tot ná die oggenddiens 'n oog oor die rytuie by die kerk te hou. Twee jaar later is daar weer op die noodsaaklikheid van so iemand te hê gewys en toe kon br. Van Niekerk ls. tot ls. 6d. per Sondag aanbied. Daar was ook kettings waaraan die perde vasgemaak kon word. 

Net voor ds. Smuts se vertrek het mnr. Fred. Duckitt (Waylands) £100 geskenk vir die verligting van die kerkgebou en hy is saam met mnr. H.K.J. van der Spuy en die heer J.G. Loubser as komitee benoem om die saak deur te voer. Gasligte is in die kerk gebruik tot dat die kerkraad in 1930 'n eie elektriese verligtingstoestel teen £197 10s. aangekoop het.

Ds. Smuts se bevestiging op Piketberg het plaasgevind 20 April 1912 deur die konsulent, ds. M.C. Mostert, bygestaan deur di. J.H. van Aarde, C.R. Ferreira, P. Brink en eerww. C. Bastiaanse en G. Enslin. Ds. Smuts het sy dienswerk, soos op Darling, aangevang met 'n rede oor Ps. 122:8,9 ("Om mijner broederen en mijner vrienden wil, zal ik nu spreken, vrede zij in u! Om des huizes des HEEREN, onzes Gods wil, zal ik het goede voor u zoeken.") en dit meer as vyf jaar lank met getrouheid, toegewydheid en merkbare seën voortgesit, volgens eerw. Andries Dreyer, wat die geskiedenis van die gemeente met sy eeufeesviering in 1933 te boek gestel het.

Ds. Smuts het in in Julie 1934 sy herinneringe aan die gemeente Piketberg as volg vir die gemeente se eeufeesgedenkboek neergeskryf: "Die gemeente Piketberg is nou 'n sentenarius - 'n honderdjarige en waar sy haar verjaarsdag feestelik vier verheug ek my met haar en dank die Heer vir die goeie dinge wat sy gedurende die honderd jare uit Sy hand ontvang het. Sy is die derde gemeente van ons Kerk deur my bedien. Van April 1912 tot Desember 1917 het ek in haar gestaan en sy sal altyd 'n besondere plek in my hart en my herinnerings inneem. Die beroep daarheen en my aanname daarvan het my weggevoer van my geliefde ou gemeente, Darling, waar die graf van 'n beminde gade vir my 'n gevaarlike heiligdom begin word het. 

"Piketberg het die beroep uitgebring sonder ondersoek in te stel na die bekwaamhede en deugde vir gemeentelike werk van die pastorievrou - want hy het geweet dat daar nie so 'n persoon was nie en hy het my later één van sy beste dogters tot 'n vrou gegee, waardeur die liefdebande nog sterker geword het. Swaar, baie swaar het ek Darling verlaat en feitelik teë my sin na Piketberg gegaan - maar die bevel van die Meester was "trek" en dié stem moes ek gehoorsaam. Die ontvangs op Piketberg was hartelik en liefdevol, maar ek was nie in 'n stemming om die hartelikheid te geniet en te waardeer nie. Toe ou vader Koos Eksteen - saliger - wat my van die stasie af in sy "spider" vervoer het, by die pastorielaan indraai, waar die blaas-orkes van die Burgerskloof Sendingstasie 'n hosanna-lied ter verwelkoming speel, was my onvriendelike opmerking 'vandag is dit "Hosanna" maar môre kom die 'kruis hom'. Hierop was sy berispende antwoord, 'dank die Heer dat die Kerk nog Hosannas sing'.

"Baie keer het Piketberg daarna vir my 'Hosannas' gesing maar die 'kruis hom' het ek, dank sy die Heer, nooit gehoor nie. Die gemeente was groot - die werksaamhede uitgebrei en die werk swaar en krageisend, maar die Heer was naby en sy genade was my genoeg. Die gemeente was goed bearbei deur my waardige voorgangers - wat almal reeds tot hul vaders vergader is - en die spore van die ywerige en onvergeetlike ds. Wollie de Wet was nog vars en oop. Ek kon voortbou aan die mure deur hulle opgetrek op die fondament waarvan Jesus Christus die uiterste hoeksteen is en gesteun deur manne met gesond verstand, godsvrug en deug in die kerkraad en vrome siele in die gemeente het die God van die hemel dit laat geluk. 

"In die Kerkraad het daar 'n gees van eensgesindheid, broederliefde en vertroue geheers en in die gemeente was daar geen storende elemente nie. Piketberg was 'n kerkliewende gemeente en ek vertrou dat sy dit altyd aal wees. Die uitgestrektheid van die gemeente het baie buitedienste noodsaaklik gemaak. Op nie minder as 10 plekke is in die loop van die jaar buitedienste gehou, waarvan sommige maandelike wykdienste was. Om dit alles met kar en perde te doen was nie kinderspel nie, maar die waardering, die aandag, die liefde, die ongekunstelde hartlikheid van die vriende by geleentheid van hierdie dienste getoon was 'n vergoeding vir die opofferings en inspanning. Die terugreis van die plekke van samekomste af gewoonlik met 'n vermoeide liggaam, maar met 'n verkwikte siel. 

"Onderwyssake het baie aandag en tyd geëis en veel het in die tyd op onderwysgebied tot stand gekom. Daar 2 naburige predikante ook lede van die Skoolraad was, wou ek nie as plaaslike leraar die voorsitterstoel beklee nie. Die erepos was al die jare op bekwame wyse beklee deur die broeder Johannes Dommisse, wat uitstekende dienste vir die opvoeding in die gemeente in die besonder en die distrik in die algemeen verrig het. 

"In my herinnerings van Piketberg leef daar manne en vroue, waarvan sommige reeds dood is en andere nog lewe, wat ek nooit kan vergeet nie. Ruimte verbied my die name van almal te noem en daarom noem ek geen een nie. Maar sonder hul medewerking en bemoediging kon ek die weinige wat op geestelik, kerkelik, opvoedkundig en sosiaal gebied tot stand gekom het, nie tot stand gebring het nie. Hulle was my Aarous en Hurs in die stryd wat daar te voer was en mag dit die gemeente van Piketberg aan sulke manne en vroue in die toekoms nooit ontbreek nie. Mag die gemeente van Piketberg steeds sy geestelike pikette hê wat wag hou op die berg van die Heer om die stem van waarskuwing teen die naderende gevaar te verhef en die wapens van verdediging teen die vyand te hanteer. 

"Met lus het ek elke Sondag die Evangelieboodskap aan die gemeente gebring. Besielend was die orrelspel van Nico Vlok, inspirerend en hartlik die sing van die gemeente, bemoedigend die aandag van die gehoor. Die gemeente het binne en buite die kerk meegewerk om my werk maklik en aangenaam te maak en die sen van die Hemel het nie uitgebly nie. 

"Die Rebellie het my ou gemeente Lindley geskeur, en toe vandaar die smeekgeroep kom 'kom oor en help ons', het ek met opofferings en groot selfverloëning aan die stem gehoor gegee en Piketberg verlaat - maar die afskeid was vir my gade en my 'n losskeur van 'n geliefde werkkring en dierbare vriende. Ons bly nog lewend belangstel in ons geliefde ou Piketberg gemeente, en bid gedurig vir haar geestelike en stoffelike welvaart."

In 1917 het ds. Smuts hom geroep gevoel om 'n beroep na sy ou Vrystaatse gemeente, Lindley, aan te neem. Daar het ten gevolge van die vertrek van die vorige leraar, omstandighede in die gemeente ontstaan wat die opvolging noodsaaklik gemaak het van 'n man met ervaring, mensekennis en tak. Sodanige man was ds. Smuts en so groot was die vertroue van die gemeente in hul oudleraar dat hulle hom teruggeroep het en met Gods hulp, is die gewenste gevolg bereik, aldus eerw. Andries Dreyer. Die afskeid van Piketberg in 1917 was besonder hartlik en swaar, te meer ook omdat mev. Smuts, sy tweede eggenote 'n geliefde dogter van die gemeente was en sy waardige predikantsvrou geword het. Op Sondag 9 Desember 1917 het hy sy tweede dienstyd op Lindley begin met die tekswoord: "Doen goed aan Sion na u welbehae; bou die mure van Jerusalem op." Iemand uit die gemeente het kort daarna as volg in "De Kerkbode" geskrywe: "De gansche gemeente was verblijd om hun vroegeren leeraar opnieuw in hun midden te ontvangen . . . Wij zijn overtuigd dat de Heer, die zijn diensknecht veertien jaar geleden gebruikt heeft om de breuke in de gemeente te heelen, het andermaal op een heerlijke wijze doen zal."
Weer het hy daarin geslaag om die eenheid te herstel.

Op 28 September 1921 is ds. Smuts toe as opvolger van ds. Van Rensburg na die NG gemeente Philadelphia beroep. Hierdie beroep het hy aanvaar en op 18 Januarie 1922 is hy daar bevestig. Sy oom, ds. Van Aarde van die gemeente Kruisvallei, het die bevestigingsrede uitgespreek na aanleiding van Ex. 29:33 ("En zij zullen die dingen eten, met welke de verzoening zal gedaan zijn, om hun hand te vullen, en om hen te heiligen; maar een vreemde zal ze niet eten, want ze zijn heilig"). Ná die bevestiging is die kerkgangers op 'n geselligheid in die kerksaal onthaal. Een van die besoekers het daarna as volg oor hierdie dorpie in "De Kerkbode" geskrywe: "Philadelphia is niet juist 'n stad . . . . Te oordelen naar wat wij zagen, komt 't ons echter voor, dat dit dorpje met wat 't vertegenwoordigt, zwaarder weegt dan menige zoogenaamde stad." 

In die gemeente Philadelphia, wat ds. Smuts byna 14 jaar as leraar bedien het, het hy en sy vrou diep spore agtergelaat. Hy het hom onder meer baie beywer vir die bou van die kerksaal op Melkbosch. Reeds aan die begin van 1921 het ds. Van Rensburg namens die kerkraad aansoek gedoen by die betrokke direkteure om 'n erf op Melkboschstrand. Die antwoord hierop was dat so 'n erf aan die kerk gratis geskenk sal word op voorwaarde "dat binnen twee jaaren een kerkgebouw opgericht werde". Hierdie voorwaarde het die kerkraad onaanneemlik gevind en daar is voorlopig van die saak afgestap. Twee jaar later het die Cape Lands Developing Co. weer 'n stuk grond aangebied op voorwaarde dat binne twaalf maande 'n begin moet gemaak word met die bou van 'n kerk daarop. Die kerkraad en gemeente het egter onder meer geoordeel "dat de tijd voor een kerkgebouw op Melkbos Strand nog niet aangebroken is". 

Intussen het ds. Smuts sodanig vir die saak geywer, dat die kerkraad in April 1925 besluit het om 'n kerksaal op Melkbosch te bou sodra "genoegsame fondse ingesamel is". Binne sowel as buite die gemeente (onder meer in die gemeentes Malmesbury en Paarl) is toe vir die boufonds gekollekteer. 'n Aanbod van twee erwe van ene mnr. Commaille is met dank deur die kerkraad aanvaar, en teen die middel van 1928 het ene mnr. W. van der Merwe met die bou van die saal begin, die hoeksteen waarvan deur ds. Smuts op 6 Augustus van daardie jaar gelê is. Nog voor die einde van 1928 is die saal voltooi. Dié kerksaal het 250 sitplekke bevat en het £955 gekos. Van toe af is daar gereeld elke maand 'n buitediens op Melkboschstrand gehou. 

Tydens die dienstyd van ds. Smuts is die traliewerk rondom die kerk op die dorp aangebring. Op voorstel van broeder A.W. Louw, wat hom baie vir die saak beywer het, het die kerkraad teen die middel van 1923 begin met die insameling van 'n sogenaamde "Traliefonds." Sir David Graaff het £25 in die fonds gestort. In die loop van 1925 is met die aanbou daarvan begin en ná enkele maande is dit voltooi vir die som van £510 2s. 7d. Ene mnr. W. van der Merwe, van Melkbosch, was die boukontrakteur. Die inwyding is deur ds. D.S. Botha, in wie se tyd die ou traliewerk aangebring is, waargeneem. Die volgende jaar (1926) is ook die kerkorrel vernu en opgeknap vir die som van £50. Drie jaar tevore (1923) is die kerksaal, met behulp van die jongmense wat daarvoor in die gemeente gekollekteer het, van gasverligting voorsien. In Julie 1925 is besluit om 'n sesde diaken op die kerkraad aan te stel. Van toe af aan is die kerkraadsnotule, onder die scribaat van broeder H.C. Dreyer, gereeld in Afrikaans i.p.v. Hollands opgestel. In Julie 1926 is besluit tot kelkies pleks van die gemeenskaplike beker by die Avondmaal. In Julie 1928 besluit die kerkraad, op inisiatief van ds. Smuts, tot 'n jaarlikse Kerkhofdag in September. 

In hierdie jare het die gemeente twee staatmakers, wat besonder baie vir die gemeente gedoen en beteken het, deur die dood verloor, naamlik broeders M.J. Louw (1926) en E.L.P. Steyn (1928). Ds. Smuts, wat langer as enige van sy voorgangers hierdie gemeente bedien het, se gesondheid het intussen so afgeneem dat hy genoodsaak is om sy emeritaat te aanvaar. Op 28 Oktober 1935 het hy eervolle ontslag verkry en op 6 November het hy sy afskeidspreek gelewer. Die afskeid het vir hom en sy eggenote baie swaar geval, skryf ds. A.P. Smit, want hulle was hier besonder gelukkig, en het vir hulself 'n besonderse plek in die harte van gemeentelede verower.

Ná sy aftrede het die egpaar Smuts hulle op Bellville gevestig, waar hy plotseling ontslaap het op Vrydagaand 27 Mei 1938 in sy 69ste jaar. Die volgende Sondag is sy stoflike oorskot in die kerkhof op Philadelphia ter aarde bestel in teenwoordigheid van 'n skare van meer as duisend begrafnisgangers. Ds. A.P. Smit skryf in Phildalphia se driekwarteeugedenkboek: "Die gemeente het in hom 'n geestelike vader en allemansvriend verloor en sy nagedagtenis is vir ons tot 'n groot seën. Sy joviale persoonlikheid, wat oud sowel as jonk, selfs die kindertjies, tot hom aangetrek het, sy innemendheid en vriendelikheid, sy gesonde humorsin en lewensmoed — en bowenal sy groot hart van lief de, sal ons altyd mis. Die Kaapse Kerk verloor in hom 'n talentvolle en getroue kerkvader. As lid van die Kerkkantoorkommissie en scriba van die Kakamas-arbeids-kolonie-kommissie het hy belangrike dienste aan die Kerk bewys. Hy was 'n hartstogtelike liefhebber van sy volk en het hom baie beywer vir die opheffing van die armblanke."



</doc>
<doc id="84404" url="https://af.wikipedia.org/wiki?curid=84404" title="Singapore Airlines">
Singapore Airlines

Die lugredery Singapore Airlines Limited (ICAO: SIA) (SGX:C6L) is die vlagdraer van Singapoer en 'n 5-sterlugredery. Singapore Airlines word bedryf uit 'n middelpunt by Lughawe Singapoer Changi en handhaaf 'n sterk teenwoordigheid in Suidoos-Asië, Oos-Asië, Suid-Asië en die "Kangaroe-roete" markte.

Singapore Airlines onstaan as "Malayan Airways Limited" in 1946, sy eerste huurvlug word gevlieg op 2 April 1947 en sy eerste lynvlug tussen Singapoer en Kuala Lumpur begin op 1 Mei 1947. Toe die staat Singapoer in 1966 afskei van Maleisië word die lugredery se naam gewysig na "Malaysia-Singapore Airlines". Hierna groei die lugvaartmaatskappy met rasse skrede, onder andere deur die toevoeging van die Boeing 707 en 737 tot sy vloot.

As gevolg van politieke spanning tussen Maleisië en Singapoer word daar in 1972 besluit om "Malaysia-Singapore Airlines" te verdeel in twee firmas; Singapore Airlines en Malaysia Airline System (die huidige Malaysia Airlines). Die Singapoer-deel ontvang al die Boeing's en daarna groei die lugredery vinnig in Asië. Nog Boeing 747s is aangekoop.

In die jare 1980 word vlugte ook na Noord-Amerikaanse en Europese bestemmings onderneem. In 1989 voeg die lugredery ook die heel nuutste Boeing 747-400 tot sy vloot toe. Vanaf die 1990's begin Singapore Airlines ook na Suid-Afrika vlieg.

Sedert 2004 word daar non-stop na Noord-Amerika gevlieg met die Airbus A340-500.

Teen middel-Desember 2012 word bekend gemaak dat Singapore Airlines sy belang van 49% in Virgin Atlantic Airways verkoop het aan die Amerikaanse Delta Air Lines. Delta betaal €277-miljoen vir die aandele, dit is minder as die helfte van wat Singapore Airlines in 1999 betaal het vir sy minderheidsbelang in Virgin Atlantic.

Singapore Airlines was die bekendstellingskliënt van die Airbus A380, tans die wêreld se grootste passasiersvliegtuig. SIA het gediversifiseerde lugredery-verwante ondernemings, soos vliegtuighantering en ingenieurswese. Sy volfiliaal, SilkAir, bestuur plaaslike vlugte na sekondêre stede wat kleiner kapasiteitvereistes het. Filiaal Singapore Airlines Cargo bedryf SIA se toegewyde vragskipvloot, en die bestuur van die vraghouerkapasiteit in SIA se vliegtuie. Dit is ook betrokke by die laekostepassasiersmark deur sy belang in Tigerair en sy volfiliaal, Scoot. Dit is in die geledere van die top 15 lugdienste wêreldwyd in terme van inkomstekilometers, en 10de in die wêreld vir internasionale passasiers gedra. Op 15 Desember 2010 is Singapore Airlines deur die Internasionale Lugvervoervereniging aangewys as die tweede grootste lugredery in die wêreld in terme van markkapitalisasie met 'n waarde van VS$ 14 miljard. Singapore Airlines is tans 'n amptelike borg van die Singapoer nasionale sokkerspan. Die lugredery gebruik die "Singapore Girl" as sentrale beeld om die lugredery se handelsmerk te bemark. In 2013 het Singapore Airlines die vorming van 'n gesamentlike onderneming "TATA SIA" saam met Tata Sons aangekondig.

Singapore Airlines vlieg na 64 bestemmings in 35 lande in Asië, Oseanië, die Midde-Ooste, Europa, Afrika en Noord-Amerika. Die meeste plaaslike vlugte word deur sy filiaal SilkAir onderneem, daarom het Singapore Airlines ook geen klein vliegtuie in sy vloot nie.

Singapore Airlines vlug 21 is die langste direkte (non-stop) lynvlug ter wêreld. Dit is 'n lang vlug vanaf Newark Liberty Internasionale Lughawe (in New York) na Singapoer Changi Lughawe van ongeveer 15 330 km oor die Arktiese Oseaan (Noordpool), wat ongeveer agtien-en- 'n-halfuur duur.
Die terugvlug, Singapore Airlines vlug 22, is die tweede langste vlug in die wêreld. Hierdie vlug is vyftien minute korter as gevolg van die heersende wind wat die vliegtuig ondervind. Singapore Airlines onderneem hierdie vlug met die Airbus A340-500.


</doc>
<doc id="84408" url="https://af.wikipedia.org/wiki?curid=84408" title="Rothmannia">
Rothmannia

Rothmannia is 'n plant genus wat hoort tot die familie "Rubiaceae". Hierdie genus kom voor in woude, woudrande of beboste dele wat in woud oorgaan.





</doc>
<doc id="84409" url="https://af.wikipedia.org/wiki?curid=84409" title="Mingerhout">
Mingerhout

Die Mingerhout ("Breonadia salicina") is 'n immergroen boom in die katjiepiering-familie, Rubiaceae. Dit is die enigste spesie in die genus Breonadia. Die boom kom in tropiese en suidelike dele van Afrika, die Arabiese Skiereiland en in Madagaskar voor.

In Suider-Afrika word dit vanaf die noorde van KwaZulu-Natal tot by die Zambezirivier aangetref. Daar is ook 'n afgesonderde populasie langs die Limpoporivier wes van Musina. Dit is 'n beskermde boom in Suid-Afrika. Ander inheemse name is: "Mohlomê" in Sotho, "Mutu-lume" in Venda en "Umfomfo" in Zoeloe.

Die boom kom soms in stande voor en groei net langs standhoudende riviere. Die blare is in kranse van drie tot vier gerangskik, is ellipties, glansend donkergroen en min of meer regop. Die boom lyk baie soos die Kinaboom, maar hulle kom nie in dieselfde habitat voor nie.





</doc>
<doc id="84412" url="https://af.wikipedia.org/wiki?curid=84412" title="Emeishan-trappe">
Emeishan-trappe

Die Emeishan-trappe is ’n groot basaltlawa-gebied in Suidwes-China, veral die provinsie Sichuan. Nes ander soortgelyke "trappe" van dié aard is Emeishan veelvuldige lae stollingsgesteente wat deur groot vulkaniese uitbarstings gevorm is.

Die uitbarstings wat die Emeishan-trappe gevorm het, het sowat 260 miljoen jaar gelede begin. Wat volume aanbetref, word die trappe verdwerg deur die enorme Siberiese Trappe, wat nie lank daarna nie, sowat 251 miljoen jaar gelede, gevorm is. Tog was die Emeishan-uitbarstings groot genoeg om ’n ernstige, wêreldwye uitwerking op die omgewing te hê. Dit word verbind met die sogenaamde einde-Guadalupium- of einde-Capitanium-uitwissing, toe baie plante en diere uitgesterf het tydens die Perm-periode.

Die Emeishan-trappe maak dus deel uit van ’n groter wetenskaplike debat oor die oorsake van massauitwissings. Die tydsooreenkoms tussen die vorming van die Emeishan-trappe en die einde-Guadalupium-uitwissing word deur baie aanvaar as ’n bewys dat vulkaanuitbarstings die hoofrede vir uitwissings is. Die teenstellende standpunt is dat uitwissings veroorsaak word deur die impak van groot asteroïdes en komete. Daarvolgens is die Emeishan- en soortgelyke trappe self die gevolg van sulke impakvoorvalle.





</doc>
<doc id="84415" url="https://af.wikipedia.org/wiki?curid=84415" title="Chronostratigrafie">
Chronostratigrafie

Chronostratigrafie is binne die stratigrafie die wetenskaplike vakgebied wat probeer om rotslae ten opsigte van mekaar te dateer. Die doel daarvan is om die volgorde en ouderdom van alle gesteentes uit ’n bepaalde gebied vas te stel. In teenstelling met geochronologie, waarby ’n absolute geologiese tydskaal opgestel word, het chronostratigrafie te doen met die indeling van fisiese gesteentes. Chronostratigrafiese eenhede bestaan dus naas die ooreenstemmende geochronologiese tydvakke.

Die onderlinge verhoudings tussen rotslae kan onder meer bepaal word deur middel van die wet van superposisie of die verhouding met (dateerbare) inpersings. Terselfdertyd kan ’n chronologiese volgorde van aslae of inpersings vasgestel word deur middel van biostratigrafie (die gebruik van fossiele om die relatiewe ouderdom van rotslae te bepaal) of radiometriese datering (die gebruik van radio-isotope om die absolute ouderdom van gesteenteliggame te bepaal).

Die datering van inpersings gee ’n minimum ouderdom aan die rotslae waardeur sit sny. Omdat inpersings, op die geologiese tydlyn beskou, oombliklik gevorm word en omdat hulle bestaan uit minerale waarvan ’n absolute ouderdom van stolling gemeet kan word, is die datering van inpersings baie belangrik by die opstel van absolute chronostratigrafieë.

Afsettingsgesteentes is oor die algemeen moeiliker om absoluut te dateer. Meestal word die absolute ouderdom van sulke gesteenstes verkry uit hul verhouding met ander gesteentes of biostratigrafiese eenhede, waarby bepaalde aannames gemaak moet word.

Chronostratigrafiese eenhede word van mekaar geskei deur tydgrense. Hulle is, met die ooreenstemmende geochronologiese tydperke:

Meestal het die chronostratigrafiese eenheid dieselfde naam as die ooreenstemmende geochronologiese tydvak, wat verwarrend kan wees. So kan ’n mens sê die Kambrium is 200 meter dik, waarmee jy bedoel die sisteem Kambrium, nie die periode nie. Nog ’n voorbeeld: as gesê word dat "Tyrannosaurus rex" in die Laat-Kryt geleef het, word die geochronologiese subperiode bedoel, nie die chronostratigrafiese subsisteem nie (dit heet "Bo-Kryt"). (Laasgenoemde sou beteken "T. rex" het in die gesteente geleef.)


</doc>
<doc id="84417" url="https://af.wikipedia.org/wiki?curid=84417" title="Valsbruidsbos">
Valsbruidsbos

Die Valsbruidsbos ("Tarenna pavettoides") is 'n klein tot middelgroot boom wat voorkom vanaf Port St. Johns tot in eSwatini en ook die oostelike hooglande van Zimbabwe. Dit groei onder die kruin van woude en in moeraswoude.




</doc>
<doc id="84418" url="https://af.wikipedia.org/wiki?curid=84418" title="Biostratigrafie">
Biostratigrafie

Biostratigrafie is ’n manier om gesteentes te dateer deur middel van fossiele. Daar word van die standpunt uitgegaan dat bepaalde kombinasies van fossiele karakteriserend is van ’n bepaalde tydvak en aan die hand daarvan word biostratigrafiese eenhede opgestel. Dit is tydvakke waarvoor ’n bepaalde fossiel of ’n kombinasie van fossiele karakteriserend is.

Deur uit te gaan van die standpunt dat die opeenvolging van fossielinhoud sydelings gelyk is, kan sydelingse verhoudings tussen gesteente of afsettings getrek word. Dit is belangrik omdat afsettings van dieselfde ouderdom oor groot afstande kan verskil – op een plek kan byvoorbeeld klei afgeset word en terselfdertyd op ’n ander plek sand. As gesteentes met dieselfde gidsfossiel op twee plekke gevind word, is dit duidelik dat die twee lae ewe oud is.

Omdat biostratigrafie geen absolute ouderdom aan ’n gesteente gee nie, is dit ’n manier van relatiewe datering.


</doc>
<doc id="84421" url="https://af.wikipedia.org/wiki?curid=84421" title="Geochronologie">
Geochronologie

Geochronologie is die absolute datering van gesteentes, fossiele en afsettingss, waarby ’n ouderdom binne ’n bepaalde foutspeling bepaal word. Die doel is onder meer die opstel van die geologiese tydskaal. Om dit te bereik, word ’n aantal verskillende wetenskaplike metodes gebruik.

Geochronologie verskil van stratigrafie, waarby rotslae aan ’n bepaalde tydvak toegeken word deur die beskrywing en vergelyking van fossiele (biostratigrafie), die beskrywing van rotslae (litostratigrafie) of die meet van die paleomagnetiese rigting in gesteentes (magnetostratigrafie). Al hierdie vorme van stratigrafie gee nie ’n absolute ouderdom aan gesteentes nie, maar plaas dit in ’n bepaalde interval op ’n stratigrafiese kolom.

Geochronologie is die een belangrike onderdeel van chronostratigrafie, waarby rotslae in volgorde van (verkieslik absolute) ouderdom gerangskik word. 

Geochronologiese eenhede of tydperke is tydsintervalle wat ooreenstem met chronostratigrafiese eenhede.

Van groot tot klein is die belangrikste eenhede: eon, era, periode, epog en tydsnede. Dié eenhede het meestal dieselfde naam as die ooreenstemmende chronostratigrafiese eenhede en dit kan lei tot verwarring. So kan met "die Devoon" sowel die tydperk (’n periode uit die geochronologie) as die gesteentes wat in dié tyd afgeset het (’n sisteem uit die chronostratigrafie) bedoel word.


</doc>
<doc id="84422" url="https://af.wikipedia.org/wiki?curid=84422" title="Trygve Lie">
Trygve Lie

Trygve Lie (Noors: [ˌtɾyɡʋə ˈliː] ; 1896–1968) was 'n Noorse politikus en diplomaat. Hy was van 1946 tot 1952 die eerste sekretaris-generaal van die Verenigde Nasies.

Trygve Halvdan Lie is op 16 Julie 1896 in Oslo (destyds bekend as "Kristiania") gebore. In 1911 word hy 'n lid van die Noorse Arbeidersparty. Kort na sy kandidaatseksamen in regte aan die Universiteit van Oslo word hy in 1919 as die party se nasionale sekretaris benoem. In 1921 trou hy met Hjørdis Jørgensen. Drie dogters is uit die huwelike gebore: Sissel, Guri en Mette.

Later word hy tot die "Storting" (Noorweë se parlement) verkies. In 1935 word hy as die minister van Justisie benoem, 'n pos wat hy tot 1939 beklee en waarna hy as minister van Handel en Industrie aangestel is.

In 1940, na Noorweë deur Nazi-Duitsland ingeval is, beveel hy dat alle skepe na geallieerde hawens vaar. Lee dien tot in 1946 as die buitelandse minister van dié land se regering in ballingskap.

Lie lei in 1946 die Noorse delegasie na die Verenigde Nasies se konferensie in San Francisco, waar hy die voortou met die opstel van die reëls van die Veiligheidsraad neem. Hy was ook die aanvoerder van die Noorse delegasie na die VN se Algemene Vergadering van 1946. Op 1 Februarie 1946 word hy as die eerste sekretaris-generaal van die Verenigde Nasies verkies, 'n kompromis tussen die groot magte, nadat hy die verkiesing vir die voorsitter van die eerste Algemene Vergadering rakelings verloor. Hy het ook 'n belangrike rol met die vestiging van die VN op sy huidige ligging in Manhattan gespeel.

As sekretaris-generaal ondersteun Lie die stigting van Israel en Indonesië. Hy beywer hom vir die onttrekking van Sowjet-troepe uit Iran en 'n wapenstilstand in Kasjmir. Hy affronteer die Sowjetunie omdat hy steun werf vir die verdediging van Suid-Korea na die inval in 1950. Later beywer hy hom om die Sowjetunie, wat ondertussen die VN-vergaderings boikot, weer by die tafel te kry. Hy was gekant teen Spanje te toetrede tot die VN vanweë sy besware teen die regering van Francisco Franco. Hy bepleit erkenning vir die kommunistiese Volksrepubliek China by die VN nadat die Nasionale Party-regering na Taiwan verban is. Lie het geargumenteer dat die Volksrepubliek die enige regering is wat volledig aan die verpligtinge van die VN-lidmaatskap kon voldoen.

Die Algemene Vergadering verleng Lie se termyn in 1950 nadat die Veiligheidsraad 'n dooiepunt hieroor bereik. Die Verenigde State het elke ander kandidaat geweier en die Sowjetunie wou hom nie herbenoem nie vanweë se inmenging in die Koreaanse Oorlog. Die Sowjetunie weier om hom in sy tweede termyn as sekretaris-generaal te erken. Nadat jy deur Joseph McCarthy beskuldig is dat hy "dislojale" Amerikaners aanstel, wat volgens hom nodig was omdat die VN dringend amptenary na hul stigting benodig het, het Lie op 10 November 1952 bedank.

Lie bly na sy bedanking in Noorse politiek by die VN betrokke. Hy was onder meer van 1955 tot 1963 goewerneur ("Fylkesmann") van Oslo en Akershus, Voorsitter van die Energieraad, Minister van Binnelandse Sake en Minister van Handel. Hoewel hy nooit oor 'n breë spektrum gewild was nie, het hy 'n reputasie as 'n pragmatiese, taai politikus verwerf.

Hy is op 30 Desember 1968 op 72-jarige ouderdom in Geilo, Noorweë, aan 'n hartaanval oorlede.



</doc>
<doc id="84424" url="https://af.wikipedia.org/wiki?curid=84424" title="Eonoteem">
Eonoteem

’n Eonoteem is die chronostratigrafiese weergawe van ’n geochronologiese eon. Eonoteme word weer onderverdeel in erateme. Dus is ’n eonoteem die totale gesteentes wat afgeset is tydens ’n spesifieke eon, terwyl laasgenoemde die tydperk is waarin die gesteentes gevorm is. 

Die meeste eonoteme en eons het dieselfde naam. Met Proterosoïkum kan byvoorbeeld die eonoteem of eon bedoel word. 

Daar was altesaam vier eonoteme/eons. Hulle is van oud tot jonk:


</doc>
<doc id="84425" url="https://af.wikipedia.org/wiki?curid=84425" title="Erateem">
Erateem

’n Erateem is die chronostratigrafiese weergawe van ’n geochronologiese era. Erateme is die eenhede waarin eonoteme verdeel word en word self weer onderverdeel in sisteme. Dus is ’n erateem die totale gesteentes wat afgeset is tydens ’n spesifieke era, terwyl laasgenoemde die tydperk is waarin die gesteentes gevorm is. 

Die meeste erateme en eras het dieselfde naam. Met Paleosoïkum kan byvoorbeeld die erateem of era bedoel word. 

Die jongste eonoteem, die Fanerosoïkum, kan verdeel word in die volgende erateme, van oud tot jonk:


</doc>
<doc id="84426" url="https://af.wikipedia.org/wiki?curid=84426" title="Sisteem (stratigrafie)">
Sisteem (stratigrafie)

’n Sisteem is die chronostratigrafiese weergawe van ’n geochronologiese periode. Sisteme is die eenhede waarin erateme verdeel word en word self weer onderverdeel in series. Dus is ’n sisteem die totale gesteentes wat afgeset is tydens ’n spesifieke periode, terwyl laasgenoemde die tydperk is waarin die gesteentes gevorm is. 

Die meeste sisteme en periodes het dieselfde naam. Met Kryt kan byvoorbeeld die sisteem of periode bedoel word. 

Die jonste erateem, die Kainosoïkum, kan verdeel word in drie sisteme, van oud tot jonk:


</doc>
<doc id="84427" url="https://af.wikipedia.org/wiki?curid=84427" title="Serie (stratigrafie)">
Serie (stratigrafie)

’n Serie is die chronostratigrafiese weergawe van ’n geochronologiese epog. Series is die eenhede waarin sisteme verdeel word en word self weer onderverdeel in etages. 

Die meeste series en epogs het dieselfde naam. Met Pleistoseen kan byvoorbeeld die serie of epog bedoel word. 


</doc>
<doc id="84428" url="https://af.wikipedia.org/wiki?curid=84428" title="Etage (stratigrafie)">
Etage (stratigrafie)

’n Etage is die chronostratigrafiese weergawe van ’n geochronologiese tydsnede. Etages is die eenhede waarin series verdeel word en word self weer onderverdeel in chronosones. 

In bepaalde gevalle is dit noodsaaklik dat daar tussen etages en series aanvullende eenhede is. Dié eenhede word respektiewelik super-etages en sub-series genoem. Dieselfde geld vir etages en chronosones. In dié geval word die eenhede sub-etages en super-chronosones genoem. Sub- en super-eenhede is nie verdere onderverdelings nie, hulle word as gelykwaardig in die hiërargie van chronostratigrafiese eenhede ingepas.


</doc>
<doc id="84429" url="https://af.wikipedia.org/wiki?curid=84429" title="Chron">
Chron

’n Chron is die kleinste eenheid van tyd wat in die geochronologie gebruik word en is tydperke waarin tydsnedes onderverdeel word.

In die chronostratigrafie word dit ’n chronosone genoem.


</doc>
<doc id="84430" url="https://af.wikipedia.org/wiki?curid=84430" title="Chronosone">
Chronosone

’n Chronosone is die chronostratigrafiese weergawe van ’n geochronologiese chron. Dit is die eenheid waarin etages verdeel word en word self nie verder verdeel nie. Dit is dus die kleinste chronostratigrafiese eenheid.

In bepaalde gevalle is dit noodsaaklik om tussen chronosones en etages aanvullende eenhede te hê. Dié eenhede word onderskeidelik super-chronosones en sub-etages genoem. 


</doc>
<doc id="84431" url="https://af.wikipedia.org/wiki?curid=84431" title="Litostratigrafie">
Litostratigrafie

Litostratigrafie is ’n vakgebied binne die stratigrafie en geologie waarin die volgorde van rotslae bestudeer word. Die doel is die opstel van litostratigrafiese kolomme waarin die dikte en eienskappe van rotslae vasgestel kan word.

In teenstelling met chronostratigrafie, waar die chronologiese volgorde van gesteentes bepaal word, gaan dit in litostratigrafie om die eienskappe van rotslae soos dit op ’n bepaalde plek aangetref word. Omdat die dikte in die lae van streek tot streek kan verskil of die materiale van die lae van plek tot plek kan verskil, is litostratigrafie per definisie ’n vorm van streeksgeologie.


</doc>
<doc id="84433" url="https://af.wikipedia.org/wiki?curid=84433" title="Litostratigrafiese eenheid">
Litostratigrafiese eenheid

Die volgende litostratigrafiese eenhede word aangetref:


</doc>
<doc id="84440" url="https://af.wikipedia.org/wiki?curid=84440" title="Wildemispel">
Wildemispel

Die Wildemispel ("Vangueria infausta") is 'n boom wat aan die katjiepiering-familie, Rubiaceae behoort. Dit is inheems aan die suidelike en oostelike Afrotropiese gebied. Die vrugte word deur mense geëet en het 'n aangename appel-tipe smaak.




</doc>
<doc id="84442" url="https://af.wikipedia.org/wiki?curid=84442" title="Maximilian Schell">
Maximilian Schell

Maximilian Schell (Wene, 8 Desember 1930 - Innsbruck, 1 Februarie 2014) was 'n Oostenryks-Switserse akteur en regisseur.

Schell is gebore in Wene en het grootgeword in Zürich. Hy het 'n ouer suster, Maria Schell, gehad. Sy het opgang in die rolprentbedryf gemaak in die 1950's, maar daarna agteruitgegaan weens 'n neurologiese steuring. Van 1955 af het hy in rolprente gespeel. Schell het sy rolprentdebuut in 1958 gemaak in "The Young Lions". Vir sy rol in die rolprent "Judgment at Nuremberg" (1961) het hy 'n Oscar vir die beste akteur gekry.

Schell is oornag oorlede in die Oostenrykse stad Innsbruck ná 'n "skielike en ernstige siekte", aldus sy agent, Patricia Baumbauer.




</doc>
<doc id="84444" url="https://af.wikipedia.org/wiki?curid=84444" title="Inpersing">
Inpersing

Inpersing of intrusie vind plaas wanneer magma van onder die aarde se oppervlak geleidelik in krake en openinge ingepers word. Soms word bestaande rots uit die pad gedruk, ’n proses wat miljoene jare kan duur. Wanneer die magma geleidelik afkoel en verhard, kritalliseer verskillende dele in minerale. Baie bergreekse, soos die Sierra Nevada in Kalifornië, is deur inpersing gevorm.

Intrusie is een van twee maniere waarop stollingsgesteente kan vorm; die ander is ekstrusie of vulkaanuitbarstings. Eersgenoemde vorm dus uit magma wat in die aardkors afkoel, terwyl ekstrusie bo die aarde se oppervlak plaasvind.

Daar is baie soorte inpersings, van bergreeksgroote batoliet tot dun are in die aardkors. Inpersings wat deur erosie ontbloot word, bedek soms groot oppervlakke. ’n Bekende voorbeeld van inpersing is Devils Tower in Noordoos-Wyoming in die VSA.

Inpersings word geklassifiseer volgens die vorm en grootte van die intrusierots en sy verhouding met die omringende formasies:


</doc>
<doc id="84456" url="https://af.wikipedia.org/wiki?curid=84456" title="Stollingsgesteente">
Stollingsgesteente

Stollingsgesteente is een van drie hoofrotstipes; die ander twee is metamorfe en afsettingsgesteente. Stollingsgesteente word gevorm wanneer magma of lawa afkoel en verhard. Die vulkaniese rotse kan gevorm word met of sonder kristallisasie, onder ’n planeet se oppervlak (intrusie) of bo die oppervlak (ekstrusie).

Hierdie magma kan ontstaan uit die gedeeltelike smelting van vooraf bestaande rotse óf in ’n planeet se mantel óf in sy kors. Die smelting word gewoonlik veroorsaak deur een of meer van drie prosesse: ’n toename in temperatuur, ’n afname in druk of ’n verandering in samestelling. Meer as 700 soorte stollingsgesteentes is al beskryf – die meeste van hulle het onder die aardkors gevorm.

Plutoniese gesteentes ontstaan deur die afkoeling van vloeibare magma diep in die aardkors. Deur erosie word hierdie gesteentes aan die oppervlak blootgestel as plaatvormige of koepelvormige strukture. Plaatvormige strukture ontstaan deurdat magma in swak sones indring. Hierdie strukture kom in verskillende vorms voor. 'n Lopoliet het 'n skottelvorm en 'n lakkoliet ŉ lensvorm. 

Nie-plaatvormige strukture word plutone genoem. Hierdie struktuur is 'n diepliggende liggaam met steil wande en indien dit in 'n berggordel voorkom, word dit 'n batoliet genoem. Die klassifikasie van stollingsgesteentes berus eerstens op die SiO-inhoud, dan op die veldspate en laastens op die ander minerale wat daarin aanwesig is. Silika-oorversadigde plutoniese gesteentes In hierdie gesteentes kom vrye silika voor in die vorm van kwarts (q). Die verhouding (k/p) tussen d ie alkaliveldspate (k) en die plagioklase (p) gee 'n algemene onderverdeling:

- k/p > 9: alkaligraniet

- 9 > k/p > 2: graniet

- 2 > k/p > 1/ 2: adamelliet

- 1/ 2 > k/p > 1/ 9 : granodioriet

- k/p < 1/ 9: kwartsdioriet

Al hierdie gesteentes het 'n granitiese tekstuur, dit wil sê die kristalle is onreëlmatig van vorm en ongeveer ewe groot. 'n Tipiese graniet bevat kwarts (oorversadig), albietryke plagioklaas en ortoklaas. Daar is voorts biotiet en/of amfibool as bykomstige minerale (in klein hoeveelhede) aanwesig.

Die hoeveelheid kwarts aanwesig, wissel tussen 0 en 15 %. Indien kaliumveldspaat dominant is, word die gesteente 'n siëniet genoem. Indien die hoeveelheid plagioklaas en kaliumveldspaat ongeveer ewe groot is, word die gesteente 'n siënodioriet (monzoniet) of siënogabbro genoem.

Hierdie groep word gekenmerk deur die voorkoms van veldspaatvervangers soos nefelien, sodaliet en noseaan, in die afwesigheid van vrye kwarts. Siëniete en siënodioniete kom ook voor in hierdie groep en 'n voorbeeld hiervan is nefeliensiëniet, wat tussen 5 en 10 % nefelien bevat. 

Gesteentes met meer as 90 % mafiese bestanddele word ultramafies genoem. Hierdie gesteentes kom voor in gelaagde intrusiewe liggame, saam met gabbros en verwante gesteentes. Soms bestaan hierdie gesteentes uit slegs 1 mineraal. Voorbeelde hiervan is pirokseniet, wat uit klino- of ortopirokseen bestaan; hornblendiet, wat hoofsaaklik uit hornblende bestaan; duniet, met olivien as hoofbestanddeel, en anortosiet, wat uit plagioklaas bestaan. Die ontstaan van anortosietgesteentes word verklaar deur die akkumulasie van plagioklaaskristalle vanweë swaartekragskeiding.

Gang- of hipabissale gesteentes het oor die algemeen gekristalliseer op vlakker dieptes as plutoniese gesteentes, maar nie op die aardoppervlak nie. Hulle kom as die randfasies van plutone in gange en spleetopvullings voor. Ganggesteentes word in 4 groepe onderverdeel. Daar word onderskei tussen porfier (groot fenokriste in ŉ kleiner grondmassa), pegmatiet (baie grofkorrelrig), apliet (fynkorrelrig) en lamprofier ('n middel tot fynkorrelrige, donker gesteente). Van byna alle plutoniese gesteentes bestaan ekwivalente in die vorm van porfiere en pegmatiete. Oor die algemeen word ook gepraat van byvoorbeeld granietporfier of siënietpegmatiet. 

Porfiere is die hipabissale gesteente wat die meeste voorkom. In 'n granietporfier word fenokriste van veldspaat en, in minder mate, kwarts aangetref in 'n later gevormde grondmassa van kwarts en kaliumveldspaat. 'n Granofier ontstaan wanneer kwarts en veldspaat in die grondmassa vergroei is en die indruk van hiërogliewe gee. Siënietporfier is die middelkorrelrige ekwivalent van siëniet en kom voor in gange en plate. Ortoklaas vorm hierin fenokriste as deel van die grondmassa, saam met hornblende, biotiet en soms min kwarts. Doleriet kom voor as gange en plate en is die hipabissale ekwivalent van gabbroïese gesteentes en basalte. As fenokriste kom veral plagioklaas (labradoriet) en klinopirokseen (ougiet) voor, soms hipersteen, olivien of kwarts. Die plagioklaaskristalle letipies teen die ougiet of vorm 'n ofitiese tekstuur waar dit in die ougiet ingesluit is. Baie doleriet het in later prosesse veranderinge ondergaan; pirokseen is hierby vervang deur amfibool en/of chloriet en plagioklaas deur karbonate, epidoot en albiet, en die produk word dan 'n diabaas genoem.

Twee tipes pegmatiete kan onderskei word: die eenvoudige en die komplekse. Die eenvoudige pegmatiete kom voor as laat gange en are in granietliggame en die omringende newegesteentes waarin die residu-oplossings uitgekristalliseer het. Hierdie pegmatiete is grof en bevat veral kwarts, veldspaat en glimmers. Granietpegmatiet kom verreweg die meeste voor en die grafiese tekstuur, vanweë die vergroeiing van kwarts en veldspaat, is tiperend. Komplekse pegmatiete bevat naas bogenoemde minerale ook allerlei seldsame minerale soos lepidoliet en spodumeen (litiumhoudend), topaas, beril, toermalyn en radioaktiewe minerale. Daarom kan pegmatiete van groot ekonomiese belang wees. Komplekse pegmatiete is sonêr opgebou en kom voor in gebiede van hoe metamorfose.

Apliete ontstaan uit die differensiaat van graniet en bestaan veral uit kwarts en veldspaat. Hierdie gesteentes is fynkorrelrig en die kristallisasieproses volg op die magmatiese stadium waarin die kristallisasie van plutoniese gesteentes plaasvind. As laaste fase ontstaan hidrotermale are vanweë die kristallisasie van minerale uit waterige oplossings wat in die splete sirkuleer. Granietapliet kom die algemeenste voor in assosiasie met lamprofiere. 

Hierdie basiese differensiasieproduk is middel- tot fynkorrelrig en kom voor as dun gange en plate in groter plutone. Lamprofiere bevat fenokriste van mafiese minerale soos biotiet, ougiet, hornblende en olivien in 'n grondmassa van veldspaat of veldspaatvervangers of soms glas. Minette is biotietfenokriste in ŉ grondmassa van ortoklaas wat voorkom in assosiasie met graniete. Dit is ook die geval met vogesiet (hornblende met ortoklaas). Kersantiet (biotiet met plagioklaas) en spessartiet (hornblende met plagioklaas) is geassosieer met doleriet. Monchiquiet is 'n lamprofier met barkevikiet (alkali-amfibool), ougiet en olivien en kom voor in alkaliryke gesteentes soos nefeliensiëniet en foyaïet.

Lawastrome lewer die enigste moontlikheid om die vormingsprosesse van stollingsgesteentes direk te bestudeer. Lawa kan op die aardoppervlak of onder die see uitvloei en die vloeitempo hang af van die viskositeit van die vloeistof. Basaltiese lawa het 'n lae viskositeit en kan oor groot oppervlaktes versprei. Kenmerkend vir onderwater-uitvloeiings is die vorming van kussinglawa, wat soos opgestapelde kussingvormige massas lyk. 

Rioliet is die vulkaniese ekwivalent van graniet en bestaan veral uit fenokriste van sanidien en kwarts en soms pirokseen. Ignimbriete (gloedwolkafsettings) het oor die algemeen 'n riolitiese samestelling. Riolitiese magma ontstaan deur die differensiasie uit primêr basaltiese magma en is baie viskeus. Hierdie lawa is dus beperk tot klein gebiede in die onmiddellike omgewing van die vulkaan. Vulkaniese glas met 'n riolitiese samestelling is bekend as obsidiaan. In baie rioliete en obsidiaan is die oorspronklike glas omgesit in 'n mikrokristallyne grondmassa en word felsiet genoem.

Tragiet is ryk aan die veldspaat sanidien en is die vulkaniese ekwivalent van sieniet. Wanneer die kristalle deur vloeibeweging georiënteer is, praat 'n mens van ŉ tragitiese tekstuur. Andesiet, wat naas basalt die lawagesteente is wat die algemeenste voorkom, bestaan uit fenokriste van oligoklaasandesien en mafiese minerale soos biotiet, bruin hornblende en pirokseen in ŉ glasgrondmassa. Basalt is die vulkaniese ekwivalent van gabbro en noriet. Hierdie gesteente bevat ongeveer ewe veel plagioklaas as pirokseen in fenokriste sowel as in die grondmassa.

Fonoliet stem ooreen met nefeliensiëniet, foyaïet en verwante plutoniese gesteentes. Dit is 'n grysgroen gesteente wat 'n helder geluid afgee wanneer dit met 'n hamer geslaan word - vandaar die naam. Fonoliet bestaan uit sanidien, nefelien en egiriet en/of riebeckiet. Onversadigde tragibasalt lyk soos basalt en kom voor in gange en lawastrome. Fenokriste van ougiet en olivien is soms met die blote oog sigbaar. Die olivienvrye tipe word tefriet genoem en die olivienhoudende tipe basaniet.

Karbonatiet is 'n feitlik suiwer karbonaatgesteente wat deel uitmaak van 'n bepaalde groot ringkompleks van byvoorbeeld nefeliensiëniet. Soms vorm karbonatiet die sentrale prop van so 'n kompleks en in ander gevalle kom dit voor as radiaalstralende gange. Buiten kalsiet en dolomiet, kom ankeriet ook voor in karbonatiet en as bykomstige minerale kan apatiet en magnetiet voorkom. Spiliet is 'n fynkorrelrige basiese gesteente wat in die vorm van kussinglawa voorkom. Albiet of oligoklaas kom hier saam met pirokseen voor. Die meeste spiliete is verander in karbonate, epidoot en chloriet en die holtes word opgevul deur kalsiet.

Stollings- en matemorfe gesteentes maak 90 tot 95% uit van die volume van die boonste 16 km van die aardkors.

Hulle is belangrik omdat:

Stollingsgesteentes kan op twee maniere gevorm word: deur intrusie, uit magma wat in die aardkors afkoel, of ekstrusie, uit vulkaniese uitbarstings bo die aarde se oppervlak.

Fossiele word in sedimentêre gesteentes aangetref, maar nie in stollingsgesteentes nie. Die rede is dat stollingsgesteentes gevorm word deur die stolling van magma wat afkoel. Die temperatuur van magma self is tussen 700 °C en 1300 °C. Enige organiese materiaal sal dus heeltemal verbrand by sulke hoë temperature en sal nie fossiele vorm nie.





</doc>
<doc id="84457" url="https://af.wikipedia.org/wiki?curid=84457" title="NG gemeente Philippolis">
NG gemeente Philippolis

Die NG gemeente Philippolis is die negende oudste gemeente in die Nederduitse Gereformeerde Kerk se Vrystaatse Sinode.

Ds. Andries Adriaan Louw van die NG gemeente Fauresmith, onder wie Philippolis voor die gemeente se stigting in Oktober 1862 geval het, was die baanbreker wat die fondamente van die jong gemeente goed en heg gelê het. Die eerste skrede van Philippolis as nuwe gemeente was wankelend en weifelend. Daar was ná al die jare van ongeordende kerklike bestaan 'n gebrek aan gemeentelike tradisie en samehorigheid waarop gebou kon word. Ná die afstigting in Oktober 1862 van dié negende kerk in die Vrystaat, het ds. Louw die eerste konsulent van die nuwe gemeente geword. Dit was dus 'n uitgestrekte gebied wat hy moes bearbei, maar hy het al die gawes besit om in hierdie wye arbeidsveld geestelike baanbrekerswerk te verrig. Hy het 'n kragtige persoonlikheid en 'n diepe menslikheid gehad. In sy omgang was hy baie minlik, waartoe sy geestige en gevatte opmerkings bygedra het. Sy preekstyl was besonders, boeiend: Sy preke was enig in hul soort en het op die gemoed van elke toehoorder 'n onuitwisbare indruk gelaat, volgens J.A. Bosch in Philippolis se "Eeufeesgedenkboek".

As konsulent van Philippolis was hy vir dié gemeente in sy vormingsjare 'n besonderse krag en 'n bron van raad. Onder sy bekwame leiding is die jong gemeente se huishoudelike sake soos die beroep van 'n eerste leraar, die verkryging van 'n kerkgebou en pastorie, die kiesing van 'n eerste kerkraad ensovoorts in orde gebring. Ds. Louw het sonder uitsondering die kerkraadsvergaderings kom lei en op die daaropvolgende Sondag die sakramente bedien. Ná die aankoms van ds. Colin Fraser jr., het ds. Louw nog as raadgewer en getroue helper tot in 1867 gedien toe hy 'n beroep na die NG gemeente Murraysburg aanneem. Ná 'n vrugbare bediening van 44 jaar is hy op 24 Junie 1908 oorlede.

Hoewel die NG gemeentes van die Vrystaat noord van Bloemfontein meer lidmate gehad het danksy 'n digter bevolking as dié suid van die Vrystaatse hoofstad, sou Philippolis as een van die suidelike gemeentes, onder die bekwame leiding van ds. C.M. Fraser, spoedig een van die toonaangewende gemeentes van die Oranje-Vrystaat word. As leraar het hy sy geestelike werk in Philippolis begin en dit tot sy emeritaat in 1907 voortgesit. Omdat Philippolis die enigste gemeente was waarin hy gearbei het, was daar by hom dus geen sprake van 'n eerste en laaste gemeente nie, maar slegs van die enigste gemeente. Sy 44 bedieningsjare het hom in staat gestel om op 'n besonderse wyse met die sake van die Vrystaatse Sinode bekend te word. Dit is dus geen wonder nie dat hy vyf maal tot moderator gekies is, vier maal tot assessor en dat die leraars van die Oranje-Vrystaat tot hom "als hun vader" opgesien het. In die Sinode het hy sy stempel onuitwisbaar afgedruk. Hy was 'n leraar enig in sy soort en voorwaar 'n sieraad vir die kerk, volgens J.A. Bosch. Hy het 18 beroepe ontvang, waarvan agt uit die Kaapkolonie gerig was, waarvan vier deur die Groote Kerk, maar hy het steeds besef dat hy in die Oranje-Vrystaat 'n taak te verrig gehad het. In die Sinodale sittings het hy deur sy welsprekendheid en logiese beredenering van sake roem verwerf, en dit het daartoe gelei dat hy een van die belangrike boumeesters van die vroeë Vrystaatse Kerk geword het.

Nadat die Vrystaatse Kerk in 1864 'n selfstandige Sinode gevorm het, het hy gedurende die eerste Sinodesitting belangrike werk gekry: "Met Di. A.A. Louw, G. van de Wall en den Staatsbeampte, den heer Niele Marais diende hij als commissielid om een concept wet voor de Ned. Geref. Kerk van den Oranje-Vrijstaat op te trekken." In hierdie kommissie het hy besonderse vernuf getoon, sodat in die toekoms op groot skaal van sy dienste gebruik gemaak sou word. Herhaaldelik het hy die Vrystaatse Kerk op belangrike byeenkomste verteenwoordig. In 1869 het hy die groete van die Vrystaatse Kerk aan die Nederduits Gereformeerde Kerk in die Transvaal gebring en in 1873 aan die Moederkerk in Kaapstad. 'n Paar jaar later het hy ook die Vrystaatse Sinode verteenwoordig in "de eerste Pan-Presbyteriaansche Concilie" in Edinburg, Skotland.

In 1881 is hy en ds. J.H. van Wijk deur die Vrystaatse Sinode afgevaardig "om onze groete en gelukwenschen aan de Transvaal te brengen bij de herwonnen onafhankelijkheid, en hem viel de eer te beurt de eerste vergadering van den Nieuwen Volksraad met gebed te openen". Hy het verskeie belangrike afvaardigings gelei, maar in die Vrystaatse Sinode het hy sy diepste spore getrap. In 1867, toe die Sinode sy sitting op "Winburg" gehad het, het Philippolis die beskrywingspunt ingestuur dat die "Synode vergadere in het vervolg te Bloemfontein en op geen ander dorp". Twee jaar later het die Sinode na aanleiding van hierdie voorstel besluit dat die Sinodesitting voortaan in Bloemfontein sou plaasvind omdat dit dan vir al die gemeentes in die Vrystaat die mees sentrale sou wees.

In 1871, toe hy 34 jaar oud was en hy slegs agt jaar as leraar in die Oranje-Vrystaat werksaam was, is hy tot moderator van die Vrystaatse Sinode gekies. Drie jaar later is hy herkies. Van besonderse belang vir die Vrystaatse Sinode en kerk in die algemeen was die openingsredes wat hy as moderator gelewer het. In 1877, toe hy as moderator aftree, het hy 'n treffende rede gevoer. Hy het die moeilikhede van die kerk geskilder en daarop gewys dat lidmate meer belangstelling in hul kerk behoort te toon. Hy wou alle lidmate kerkbewus hê. "Wij moeten ons niet alleen verblijden als het in onze gemeente welgaat, maar ook over het goede in andere gemeenten." Hy het vervolgens ernstig gewaarsku teen die groot rol wat bygeloof onder die Christene speel en weer eens op die toename van die Rooms-Katolieke geloof gewys. In dieselfde lig sien hy ook "de Hooge Kerk van Engeland", wat hy "de eenige ware draagster voor zondaren" genoem het. Voorts waarsku die uittredende moderator teen die oprigting van Roomse skole oral in die land en wys daarop dat die geskiedenis van die Protestantisme dit nie kan goedkeur nie, want baie Suid-Afrikaners "zijn afstammelingen van de vrome Hugenoten, die hunne godsdiensvrijheid met hun goed en bloed hebben gekocht". Ten slotte het hy daarop gewys dat daar 'n dure plig op elke NG gemeente rus om hierdie gevare die hoof te bied.

In Mei 1882 toe hy weer tot moderator van die Vrystaatse Sinode gekies is, het die Sinode onder sy leiding drasties teen die toenemende drankmisbruik te velde getrek. Daarom is in Mei 1882 'n skrywe in dié verband aan die Volksraad gerig. In 1883 het die Volksraad deur 'n ordonnansie duidelik vasgelê op watter wyse drank binne die grense van die Oranje-Vrystaat verkoop kon word. In Mei 1884 het hy weer die moderatorskap beklee en in 1889 is hy vir die vyfde maal in die vername posisie gekies. Tydens die Sinodesitting van 1895 het Philippolis as beskrywingspunt ingestuur dat die Sinode per brief by die Volksraad aansoek doen "om pogingen in het werk te stellen, dat het loopen van treinen door ons land op Zondag kan worden afgeschaft met uitzondering van eene express-passagierstrein". Dit is aan ds. Fraser en die leraar van Heilbron opgedra om 'n brief in dié verband aan die Volksraad te rig. Hierdie skrywe aan die Volksraad het eers in 1898 tot 'n drukke bespreking in die Volksraad aanleiding gegee. Volksraadslid D.W. Steyn het gemeen dat die Volksraad as die hoogste gesag die voorbeeld moet stel om die Sabbat te heilig, want dit beskou hy as die taak van die Volksraad wat verteenwoordigers van 'n Christelike volk is. Die heer Steyn is ondersteun deur die lede G.A. Coetzee, P.J.S. Jooste, P.D.C. Grabe, H.S. Viljoen, C.R. de Wet, E.N. Grobler en J.G. Fraser, wat ook besef het dat Gods wet wat die heiliging van die Sabbat betref, gehandhaaf moes word "en alzoo Gods zegen op den Staat te doen rusten". Gedurende Junie 1898 is aanvullende wetgewing by Wet No. 14 van 1891 oor die heiliging van die Sabbat ingedien en wat die loop van treine op Sondae betref, is in 1898 onder meer bepaal: "1. Het loopen van plezier treinen alsook van alle goederen treinen uitgezonderd van treinen bevracht met vergangbare goederen, is verboden. 2. Het verkeer van passagiers- en vergangbare goederen treinen zal zoo ingericht worden dat zooveel mogelijk vermeden wordt dat zij op Zondag loopen.

Hoewel die Volksraad alreeds in 1890 wetgewing teen loterye in die Vrystaat aangeneem het, het dit gedurende die negentigerjare in Transvaal so erg toegeneem dat ds. Fraser die saak in die Sinodesitting van 1897 aanhangig gemaak en meegedeel het dat die Sinode met droefheid verneem het "uit de verslagen over den staat van den Godsdienst, dat zoo vele leden onzer Kerk deel nemen aan de z.g. 'sweepstakes' te Johannesburg". Met die meeste nadruk waarsku hy teen dobbelary van enige aard "waardoor zoo vele zonden veroorzaakt worden". In Junie 1898 het die Volksraad aanvullende wetgewing teen dobbelary aangeneem wat daartoe gelei het dat Wet No. 17 van 1890 insake dobbelary strenger toegepas sou word.

Dit het verder in die Sinodale sittings en Ringvergaderings ook duidelik geblyk wat ds. Fraser vir die sending en Sondagskool in die Vrystaat beteken en gedoen het. Sy sendingwerk was nie net tot Philippolis beperk nie, maar oor die hele Vrystaat en selfs buite die grense van die provinsie, so het hy gevoel, moes sendingwerk aangepak word. Hy het, met Philippolis as praktiese voorbeeld, veel daartoe bygedra dat die Vrystaatse Kerk geïnspireer is om aandag te skenk aan die ewige belange "van de Heidenen, die onder ons en rondom ons wonen". Op Philippolis het hy soveel aandag aan die sendingwerk gegee dat van die wit lidmate begin kla het en in 1883 het twee hulle van die NG Kerk losgeskeur. Die Kerkraad het aan die saak aandag gegee, dog besluit dat die leraar ongesteurd met sy sendingwerk kon voortgaan. Wat sendingwerk betref, het Philippolis tussen die ander gemeentes van die Vrystaat uitgeblink en kon as 'n voorbeeld op dié gebied beskou word, want, hoewel die notules van die Sendinggemeente op Philippolis vantevore deurspek was met ontugsake, het die werk van ds. Fraser sodanig vrug afgewerp dat die sedelike peil van die Sendinggemeente in 1897 besonder hoog was.

Na aanleiding van die reusetaak wat hy in die Vrystaatse Kerk op sy skouers geneem het, ontstaan die vraag hoe die gemeente van Philippolis daaroor gevoel het. Was daar nie miskien die gedagte dat hy te veel hooi op sy vurk geneem en plaaslike geestelike werk verwaarloos het nie? Volgens J.A. Bosch is die antwoord hierop "ondubbelsinnig: nee! Sy werkywer was onbeperk en sy verantwoordelikheidsbesef te groot. Daarby was hy so diep-menslik en innig-opreg dat daar tussen hom, sy Kerlcraad en gemeente die grootste vertroue en intimiteit geheers het. Sy gevoeligste probleme, soos gebrek aan geld, het hy openhartig aan die Kerkraad gestel wat vanaf die begin die herderpaar op die hande gedra en hul getrou moreel en finansieel gesteun het.

Nadat die gewone werksaamhede van 'n gekombineerde kerkraadsvergadering, gehou in Julie 1866, afgehandel was, het die leraar oor 'n besondere saak die Woord begin voer en hy het aan die broeders gemeld "hoedat hij als leeraar en zij als Kerkeraadsleden in dezer gemeente nu meer dan 3 jaren in het naauwste verband tot elkander stonden, dat hij met vreugde en liefde in deze gemeente werkzaam is en hij vertrouwt ook met den zegen des Heeren. Voor de eerste maal moet hij nu in hun midden van eene zaak melding maken, waarvan hij liever zou zwijgen maar door den nood gedwongen, is hij verpligh zulks te doen n.l. dat hij door wereldsche beslommeringen en zorgen menigmaal zijn werk zuchtend moet verrighten, daar hij door eene schuld gedrukt word, die hij met moeite kon afbetalen met zijn tegenwoordig traktament en verzoekt dus de Kerkeraad indien hij eene mogelijkheid er toe ziet, zijn salaris te verhoogen." Hierop is hy gevra om die vergadering te verlaat en die oudste lid van die Kerkraad het as voorsitter opgetree. Eenparig is besluit om die salaris van die leraar met £50 per jaar te verhoog. Verder het van die broeders geld aan die leraar geskenk ter delging van sy skuld en beloof om hom "ter hulpe te komen en hem hunne innige begeerte te kennen te geven dat hij onbelemmerd het werk des Heeren in hun midden moge verrighten". Ná die vergadering het die kerkraadslede uit eie geledere £205 aan die leraar geskenk.

In 1868, nadat hy weer gevra is om die vergadering te verlaat omdat 'n saak wat hom geraak het, ter sprake gekom het, het die plaasvervangende voorsitter meegedeel dat die leraar nog nie sy finansiële moeilikheide te bowe gekom het nie. Die waarde van die "bluebacks", die destydse 2 sjielings en 6 pennies, wanneer dit uitgewissel word vir koloniale geld, het met die helfte gedaal. As gevolg hiervan kon die leraar nie al sy skuld betaal nie en hierop het die lede van die Kerkraad besluit "dat de leden des Kerkeraads en de vermogende leden der Gemeente verzocht worden een Baal wol den Leeraar te verkoopen tegen kolonialen prijs en als hij eene vracht heeft, deselve naar Colesberg voor hem te voeren". 'n Lys is onmiddellik geopen en op die kerkraadsvergadering is tien bale wol gekollekteer. Ná die vergadering is die leraar hieromtrent ingelig.

Die gemeentelede is op 'n later tydstip in die verband genader. In 1869 is weer bekendgemaak dat genoemde pogings ter delging van die leraar se skuld nie veel vrug afgewerp het nie, maar tydens die Nagmaalsviering op 7 Junie 1869 is die saak verder voortgesit en toe is die leraar se skuld finaal gedelg. In 1871 toe hy na Kaapstad beroep is, het die gemeente hom 'n adres aangebied waarin die wens uitgespreek is dat hy in sy gemeente te Philippolis moet bly. Die adres het hy met dank aanvaar "en verzekert de vergadering dat indien het de wil des Heeren mogh zijn hij wel met vele opofferingen maar toch met blijdschap bij zijne gemeente zou blijven". Vir dié beroep het hy bedank. Twee jaar later het die leraar 'n verdere verhoging van £75 per jaar gekry, want die Kerkraad was verheug omdat hy vir die beroep na Kaapstad bedank het. Sy salaris is tot £500 per jaar verhoog en alle vervoerkoste ten opsigte van sy nuwe meubels wat uit Europa bestel is, is deur die Kerkraad betaal.

Gedurende Februarie 1875 het hy weer 'n beroep ontvang waarvoor hy ook bedank het, weer eens tot groot blydskap van sy gemeente. Nadat hy in die volgende jaar vir nog twee beroepe, naamlik Smithfield en Colesberg bedank het, het die Kerkraad twee erwe te Waterkloof aan hom geskenk. Hy was baie verheug daaroor, waarna hy sy dank betuig het en "zijne gewilligheid om steeds zich de moeijelikheden van Waterklocf te laten welgevallen". In dieselfde tyd is "eene geschikte Kerkwagen" vir die leraar aangeskaf. Op versoek van die Kerkraad het die heer Jacob de Villiers, lidmaat van die gemeente wat op besoek in die Paarl was, die wa daar gekoop teen 'n bedrag van £127.10.0. Die kerkraad is hiertoe gedwing "wegens de moeijelikheclen, die er altoos bestaan om een wagen te krijgen, wanneer de Leeraar met zijne familie eene reis doen moet". Baie jare het die leraar die voertuig gebruik, maar in 1894 is dit weer verkoop, want van toe af kon hy en sy gesin van die spoorweë gebruik maak.

Ds. en mev. Fraser het hul gemeente met 'n onbaatsugtige liefde gedien. Nooit was daar probleme of geskille wat onopgelos gebly het nie. Een keer het die leraar hom in 'n onenigheid met 'n gemeentelid bevind. Die saak is in die Kerkraad te berde gebring. 'n Sekere heer Louw het die leraar daarvan beskuldig dat hy in sy preek op hom (die klaer) geskimp het. Die heer Louw het die leraar baie beledigend aangespreek, dog nieteenstaande die verduideliking van laasgenoemde dat hy nóg tydens die skrywe van sy preek nóg by die lewering daarvan aan die klaer gedink het, het Louw volgehou "dat er wel aan hem gedacht en op hem geschempt was". Die saak is in die kerkraadsvergadering behandel toe die heer Louw ook teenwoordig was. Ds. Fraser is onskuldig bevind en Louw het grootmoediglik die leraar die hand gegee. Nadat die klaer die vergadering verlaat het en die leraar weer alleen met sy kerlcraad was, het hy aan die vergadering verduidelik "de moeijelikheid van het werk des getrouwen Predikers en verzoekt de Broeders hem tog niet in hunne gebeden te vergeten, opdat hij altoos moge gevoelen bij het studeren, dat hij door den Geest Gods geleid wordt".

In 1877 het hy en sy gesin na Skotland vertrek waar hy die Vrystaatse Kerk op die Pan-Presbiteriaanse konsilie moes gaan verteenwoordig. Hulle het met die Dunrobin Castle gereis. Op dieselfde skip was ook die deputasie van die Suid-Afrikaanse Republiek, pres. Paul Kruger, A.J.P. Jorissen en Eduard Bok, wat by die Britse regering moes gaan protesteer teen die proklamasie van Theophilus Shepstone waardeur 'n einde aan die onafhanklikheid van Transvaal gemaak is. Dit was op dié skip waar die jongeheer M.T. Steyn, wat vir verdere studie in die regswese na Europa vertrek het, kennis gemaak het met die 12-jarige dogter van die leraar, Tibbie, wat later sy eggenote geword het en as sy presidentsvrou soveel lief en leed met hom sou deel.

In Desember 1877 het die gesin Fraser in Philippolis teruggekeer. Gedurende hul afwesigheid is die jongste kind wat by vriende agtergebly het, aan kroep oorlede. Namate die leraar se finansiële verpligtinge ten opsigte van sy kinders se opvoeding toegeneem het, het die kerkraad hom nog meer gehelp. So is in 1879 verdere finansiële steun aan hom geskenk "als eene tegemoetkoming wegens het onderwijs zijner kinderen te Bloemfontein". Hy het gesê dat die gemeente hom innig bind "en het voor hem onmogelijk maakt zich van haar los te scheuren". Hierdie liefde het ook daartoe bygedra om "voor de 4de maal te doen besluiten om voor het beroep naar de Kaapstad te bedanken".

In die volgende jaar het die leraar weer 'n bedrag vir die studie van sy kinders ontvang, dog in 1881 moes hy aan die Kerkraad meedeel "dat hij wegens de duurte van alles en de onkosten van zijne kinderen op school te Bloemfontein ook dit jaar niet was uitgekomen met zijn tractament en dat het hem aangenaam zou zijn indien de Kerkeraad hem als in de twee laaste jaren met eene klein geschenk ter hulpe kon komen". Hy is gevra om die vergadering te verlaat en £50 is as geskenk aangebied. In 1881, toe hy vir die beroep na Uitenhage bedank het, is sy salaris met £300 verhoog en hy sou voortaan £800 per jaar ontvang. Soos so dikwels in die verlede moes hy weer sy kerkraad bedank en het die hoop uitgespreek "dat de Heer door Zijne genade hem tot eene grooteren zegen in de toekomst voor de gemeente zou maken".

In 1882 het ds. en mev. Fraser vir drie maande na Kaapstad vertrek om daar waar te neem terwyl ds. A.D. Lückhoff met vakansie na Europa vertrek het. Ds. Fraser het meegedeel dat hy met graagte 'n tydjie in dié gemeente sou wil werk "die hem tot 4-maal toe beroepen had, maar welk beroep bij ter wille zijner gemeente en der Kerk van den Vrijstaat nooit had kunnen aannemen". Die versoek is toegestaan en in September 1882 het "De Fakkel" (orgaan van die Vrystaatse Kerk) die volgende beriggie oor Philippolis geplaas wat die gehegtheid aan hul leraar bewys: "Philippolis: Met verlangen ziet deze gemeente de terugkomst van haren herder en leeraar tegemoet."

Nadat die rondgaande hof met adv. M.T. Steyn, wat sy studie in Europa voltooi en na Suid-Afrika teruggekeer het, in die tyd op Philippolis sittings gehad het, het die verhouding tussen hom en Tibbie Fraser intiemer geword. In 1884 is hulle verloof en op 10 Maart 1887 is die paartjie op Philippolis in die huwelik bevestig. "Dit was 'n groot dag vir Philippolis, en ter wille van die skaar van vriende en familiebetrekkinge was die resepsie in die magistraatskantoor en alles pragtig in die haak," volgens N.J. van der Merwe in sy boek "Marthinus Theunis Steyn".

Vanaf 1890 het ds. en mevrou Fraser se gesondheid veel te wense oorgelaat. In die jaar was hy vir etlike weke met siekteverlof in Port Elizabeth. In 1892 het hulle vir agt maande na Skotland vertrek omdat sy gade graag haar begeerte asook dié van haar bejaarde moeder wou bevredig "om haar nogeens voor haren dood te besoeken en te zien en ten tweede omdat hij meent dat het beide voor zijne gesondheid en het opscherpen van zijne werklust goed zal zijn eene verandering te maken". Die gemeente van Philippolis het met groot verlange op die koms van hulle herderpaar gewag. Die hartlikheid waarmee hul op Philippolis terugverwelkom is, toon watter innige liefde tussen gemeente en die geagte herderpaar aanwesig was.

"De Fakkel" van Januarie 1894 berig soos volg: "Den 16den December 193, was een dag van groote vreugde voor de gemeente van Philippolis. Trouwens het was de dag waarop zij haren herder en leeraar met zijne gade (na eene afwezigheid van 8 maanden) uit den vreemde terug verwachten. Reeds vroeg in den morgen was ons klein dorpje in rep en roer, en maakt men zich gereed den leeraar in gemoet te rijden. Ongeveer een uur in den namiddag vertrokken er ongeveer 100 karren en ruiters naar de plaats Houthaalberg, alwaar men de komst van Ds. Fraser afwachte. Precies om half vier arriveerden zij, en na allen hartelijk gegroet te hebben, werd den Leeraar door ouderling van den Heever een adres voorgelezen en eene beurs overhandigd. De grijze leeraar was zoo aangedaan, dat hij nauwelijks spreken kon. Het aanschouwen van die menigte rijtuigen, de wijze waarop zji ontvangen werden, en de toegenegenheid zijner gemeente, maakten zijn gemoed te vol om behoorlik op alles te antwoorden. Daarna werd het eerste vers van Psalm 146 gezongen, en vertrok de groote menigte naar het dorp."38) Die kerk was die volgende möre stampvol en stoele moes ingedra word. Die Sondagnamiddag is ook 'n diens gehou en toe was die kerk weer van hoek tot kant gevul. Almal was gretig om na „den geachten Leeraar te luisteren." Die innige verhouding en opmerklike hartlike liefde tussen "deze gemeente en leeraar is waarlijk navolgenswaardig en aanmoedigend voor onze Kerk over het algemeen. Moge de band van liefde, die er tusschen gemeente en leeraar bestaat steeds nauwer toegehaald worden".

In die daaropvolgende jare het albei se gesondheid steeds verswak sodat ds. Fraser besluit het om gedurende 1897 na Karlsbad in Duitsland te vertrek. "Hij wil, hoe pijnlik het hem ook moge zijn om zijne gemeente te verlaten gaarne verlof van den Kerkeraad hebben voor een onbepaalde tijd van afwesigheid." Hy wou hê dat 'n proponent teen 'n salaris van ongeveer £200 per jaar moes waarneem, waarvan hyself £100 sou bydra as die kerkraad daarvoor kans sien om die ander £100 byeen te bring. Die kerkraad het anders besluit en elke veertien dae het leraars van omliggende dorpe op Philippolis dienste gehou. Aan die begin van 1898 het hulle dus weer om gesondheidsredes met die stoomboot Gaul na Europa vertrek, en ongeveer nege maande in die buiteland vertoef. In Januarie 1898, met hul terugkoms in Philippolis, het die kerkraad hul weer 'n mooi adres aangebied.

J.A. Bosch skryf: "Die baie blyke van welwillendheid en toegeneentheid was die openbaring van 'n goeie wedersydse verstandhouding. Die gemeente van Philippolis het hierdie eerste herderpaar aangehang en innig liefgehad. 'n Hoë agting is jeens hul gekoester, want hul pligsgetrouheid, nougesetheid, stiptelikheid en Godsvertroue was navolgenswaardig. Ds. Fraser was 'n baie ernstige prediker en het bowenal gepoog om die gemeente se Godsvertroue te versterk. In sy preke het hy ook dikwels teen ledigheid en losbandigheid gewaarsku. Hy het gereeld huisbesoek gedoen en daardeur die geestelike liefdesband versterk. Hy en sy gesin het ook die gemeente van Philippolis liefgekry en aan hul geheg geraak. Alhoewel die gemeente 'n baie chaotiese oorlogstyd beleef het en ontwrigting aan die orde was, het leraar en gemeente nie van mekaar vervreem nie. Die liefdesbande wat ná die Tweede Vryheidsoorlog nog net so heg en dit sou selfs in die laaste jare van die herderpaar se verblyf in Philippolis hegter word."

Met die uitbreek van die oorlog op 11 Oktober 1899, het die burgers van Philippolis ook dadelik aan die roepstem om hul vaderland te verdedig, gehoor gegee. Voordat hulle op kommando gegaan het, het ds. Fraser 'n spesiale diens in die kerk gehou. Die kerk was stampvol en die diens het ongeveer twee uur geduur. Hy het 'n treffende rede gelewer, maar het daarin niks van die oorlog genoem nie. In sy gebed het hy die Allerhoogste gevra om die klein Boerevolkie wat teenoor 'n magtige nasie staan, te help, want dié volkie sal verjaag word, sodat baie in berge en bosse skuiling sal moet soek. Sommige mense wat die diens bygewoon het en wat optimisties was oor die verloop van die oorlog, was gebelgd. Ds. Fraser was tydens die diens merkbaar aangedaan, maar die bykans 250 burgers was moedvol en onbevrees. 'n Paar dae later het die eerste burgers in die rigting van Colesberg vertrek om die noordelike Kaapkolonie te patrolleer.

Die eerste skermutseling waaraan hulle deelgeneem het, het in Januarie 1900 te Colesberg plaasgevind. In Maart 1900 het genl. Clements en sy troepe Philippolis binnegeval. Die dorp was voortaan onder Engelse gesag met offisier Tomkins aan die hoof. Vanaf dié tydstip het die vernietigingswerk op Philippolis begin. Woonhuise van burgers en onder andere ook die pastorie en die meubels van ds. en mev. Fraser, is deur brand in puin gelê. Die kerkgebou het die Britse soldate se fort geword, want sandsakke is in die toringvensters gepak. Vanuit die toring kon hulle cor die dorp en onmiddellike omgewing 'n wakende oog hou. Die omheining om die kerkgebou is ook platgetrap. Die orrel is onherstelbaar beskadig en die pragtige preekstoel moes sy vuurdoop ondergaan. Van die puntige houttierlantyntjies is afgebreek en nooit weer kon die preekstoel herstel word soos dit oorspronklik gelyk het nie.

Die gemeente is in hierdie haglike omstandighede bowendien herderloos gelaat. Ds. Fraser en sy dogter Emmeline is saam met 'n aantal ander republikeine deur die Britse mi1itre owerheid vanaf Philippolis weggeneem. Hy het te voet in Bloemfontein aangekom "en is na die tronk geneem. Emmeline, toe 'n meisie van 21, is in 'n koletrok vervoer. Toe sy op die Bloemfonteinse stasie aankom, moes sy in die brandend hete son drie myl te voet loop na die vrouekamp buitekant die dorp, en self haar bagasie dra, met gewapende soldate agter haar. Een van die soldate het hom ontferm en haar gehelp." Mnr. J.G. Fraser, die broer van ds. Fraser, het van die onsimpatieke behandeling gehoor en gesorg dat laasgenoemde om gesondheidsredes losgelaat word, maar hy moes vir £500 as borg teken vir ds. Fraser. Emmeline is ook uit die kamp gehaal en op dieselfde dag is hulle na die huis geneem waar mev. pres. Steyn op bevel van die Britse regering bedags en snags deur die soldate bewaak is. Ds. Fraser was gekrenk oor die behandeling wat hy van die soldate ontvang het, "maar sy waardigheid was ongeskonde".

In die tussentyd het mev. Fraser op Philippolis agtergebly en ds. Fraser-hulle het niks van haar gehoor nie, wat 'n ontsettende bekommernis veroorsaak het. "Ds. Fraser was op parool uit en is nie eens toegelaat om die kamp te besoek waarin baie van sy gemeentelede verkeer het en soveel sterfgevalle voorgekom het nie. Die omstandighede het swaar op hom gedruk, sodat mev. Steyn kragdadig opgetree het om verlof te verkry dat hy na Philippolis kan terugkeer. Hy het sy pas ontvang en na drie maande terug-gegaan . . . 'n Paar maande later is die gesin Fraser na die kamp op Norvalspont geneem en vandaar na Oos-Londen." (Aangehaal uit Nellie Kruger se boek "Rachel Isabella Steyn") Vanaf Oos-Londen het hul na Kaapstad vertrek "waar hij sich onder geneeskundige behandeling wenscht te stellen" ("De Kerkbode", 14 Augustus 1902). Daar het hy 'n ernstige operasie ondergaan.

Omdat baie burgers in die suidelike dele van die noordelike magte afgesny geraak het, het sommige gedurende Julie tot Oktober 1900 stil op hul plase gaan bly. In Oktober het Boerepatrollies uit die noorde onder Fouché, Scheepers en Hertzog, tot in die suide deurgedring. Die meeste burgers het toe weer moed geskep en opnuut op kommando gegaan. Verskeie gevegte het hierna in Philippolis se omgewing plaasgevind. By Havenga-koppies aan die Philippolis-Fauresmith-pad, is N.C. Havenga, wat onder bevel van genl. Hertzog was en ook laasgenoemde se militêre sekretaris was, in November 1900 gewond. Daarom is dié koppies na hom genoem. Nog 'n geveg het by Hamelfontein in die rigting van Luckhoff plaasgevind. In albei gevegte moes die Boere terugval weens die tekort aan ammunisie.

In Philippolis was ook 'n botsing. Die Boere het Philippolis omsingel sodat die Engelse hulle in Tomkinskop aan die kant van die dorp moes verskans. Etlike dae was hulle daar vasgekeer en het byna van dors vergaan. Die reuk van ontbindende lyke in die Engelse laer het onuithoudbaar geword. Eers nadat kolomme onder Barber en White met versterkings opgedaag het, is die vasgekeerde Engelse ontset. Hierna het kleiner skermutselings op Tuinplaas, Kleinwaaihoek en Boesmansfontein plaasgevind. Enkele Philippolis-burgers het in hierdie en in ander gevegte in die Vrystaat gesneuwel. In dié verband kan die name van H. Gertenbach en Willie Muller in herinnering geroep word. In dié tyd is dr. Eagle, wat baie gewondes in Philippolis behandel het, ook daar oorlede. Soos verwag kan word, was die atmosfeer in die dorp baie gespanne. Aan alle kerklike bedrywighede het 'n einde gekom. Benewens die kerkgebou is huise in die dorp ook as forte gebruik en skietgate is in die mure aangebring. Manspersone wat moontlik by die Boeremagte kon aansluit, moes elke môre by die Engelse offisiere gaan rapporteer en die dorp kon alleen met 'n skriftelike toestemming verlaat word.

Aan die einde van 1900 het lord Kitchener, wat lord Roberts as hoofbevelhebber van die Imperiale troepe in Suid-Afrika opgevolg het, met sy verwoestingskampanje begin. Hy het op groot skaal getrag om die hardnekkige Boere tot onderwerping te dwing deur hul plase te vernietig en hul huisgesinne na konsentrasiekampe te vervoer. Die Philippolis-krygsgevangenes is na die kampe te Norvalspont, Springfontein, Bethulie, Bloemfontein, Kimberley, Heilbron en na die Oranjerivier-kamp, wat tussen Philippolis en Jacobsdal aan die Oranjerivier geleë was, vervoer. Die meeste Philippolis-krygsgevangenes was egter in die eersgenoemde drie kampe. Die grootste aantal was in die Bethulie-kamp, waar 89 kinders en krygsgevangenes onder 20 jaar oorlede is. Daar is 21 volwassenes in dié kamp oorlede. In Norvalspont is 41 kinders en krygsgevangenes onder 20 jaar oorlede. In die kamp is 10 volwassenes oorlede. In die Springfontein-kamp is 30 kinders en krygsgevangenes onder 20 jaar en sewe volwassenes oorlede. Die totale aantal Philippolis-kinders onder tien jaar wat in al die konsentrasiekampe oorlede is, is 160. Dertig kinders tussen 11 en 20 jaar en 42 volwassenes is in al die kampe oorlede. Die totale aantal oorledenes uit Philippolis, is 232.

Uit 'n brief wat 'n sekere mev. P.J. Botha aan 'n suster in Kaapstad geskryf het, blyk dit duidelik hoe die kamplewe was. In haar brief vertel sy dat 31 gesinne uit Philippolis in die konsentrasiekamp is, te midde van die haglikste omstandighede. Sy en haar vyf kinders is in 'n kloktent, wat totaal ondoeltreffend is, ingeprop: dit is nie net baie warm en bedompig nie, maar wanneer dit reën, stroom die water van alle kante in om alles en almal in 'n ommesientjie te benat. Voorts deel sy mee dat hulle water by 'n waterkar moet kry en dat hulle self vir vuurmaakhout moet sorg. Hulle is verbied om na die dorp te gaan en in die kamp kon hulle ook nie besoek word nie. Hulle kos word gerantsoeneer en geen eetgoed kon van goedgesinde persone ontvang word nie. Sy voel trots om saam met haar volksgenote te ly en sal in hierdie tye van beproewing die geloof behou. Haar seun is reeds as 'n krygsgevangene na Ceylon gestuur en van haar eggenoot het sy maande gelede iets verneem. Al hul aardse besittings is deur die kakies vernietig en as enigste troos besef sy dat die mens nakend die wêreld binnegekom het en weer so sal heengaan.

Ná die Vrede van Vereeniging is die vroue en kinders per trein tot op Springfontein vervoer. Vandaar moes hulle self planne beraam om hulle vernielde tuistes te bereik. Vanaf Oktober 1902 het die krygsgevangenes wat na Indië en Ceylon gestuur is, begin terugkeer en 'n aanvang met die heropbou van hul eiendom gemaak. Eers in April 1903 het ds. en mevrou Fraser per trein op Springfontein aangekom en na Philippolis vertrek om hul geestelike arbeid te hervat. Hul tuiskoms, so anders as in die verlede, was doodstil. Min gemeentelede het hulle langs die pad ingewag, want die meeste was verarm en het toe geen rytuie besit nie. Die terugkoms in Philippolis het 'n einde gebring aan die langdurige wedersydse bekommernis van leraar en gemeente, want vir meer as drie jaar was hulle van mekaar geskei.

Hoewel die gesondheid van ds. en mev. Fraser veel te wense oorgelaat het, het hulle geen steen onaangeroerd gelaat om met die heropbouingswerk van hulle gemeente te begin nie. Eers moes hulle self gehuisves word en tydelik het hulle hul intrek in die huis van mnr. J.J. Gertenbach geneem. Die ou woning wat hulle op die stadium betrek het, is later afgebreek en deur 'n nuwe vervang. Die afgebrande pastorie is spoedig herstel, sodat hulle dit in 1904 weer in gebruik geneem het. Hulle het self die pastorie van meubels voorsien, want die Kerkraad was slegs in staat om die vervoerkoste daarvan te betaal. Die gemeente van Philippolis wat voor die oorlog welvarend was, is in die tussentyd verarm en ontwrig. Hierdie gemeente wat voorheen ander kon help, moes nou self hulp ontvang en besuinigingspogings moes aangewend word. Die gemeente het verskillende gifte ontvang, onder andere van die susters in Kaapstad en mev. Marie Koopmans-De Wet. Sy het verskeie kiste met benodigdhede aangestuur, sodat dit aan die armes uitgedeel kon word. Kollektes is in die Kaapkolonie ten bate van die geruïneerde gemeente gehou en goedgesindes het vee en graan voorsien.

Ds. Fraser het ook aangebied dat sy jaarlikse salaris met £200 verminder moes word. Die Kerkraad het egter besluit op £160 per jaar. In September 1903 is vergoedingsgeld van die regering ontvang, wat 'n bedrag van £551.8.0 beloop het. Benewens die besnoeiing van die leraar se salaris, is die gemeente se uitgawes ook verminder deurdat die Sinode slegs die noodsaaklikste bydraes van hulle geëis het, naamlik dié vir die predikante-pensioenfonds, die sending, die Kweekskool en die teologiese studente se ondersteuningsfonds.

Emily Hobhouse het ook die gemeente van Philippolis gehelp en groot opheffingswerk verrig. Deur haar toedoen is 'n spin-en-weefskool op die dorp gestig. Die skool was vir moeders en dogters bedoel wat vir hulle eie beswil dié kuns kon aanleer. Daar is baie matte, dekens en komberse gemaak wat goedkoop verkoop is. Ene Strauss was die hoof van die skool. Tuis kon woldrade vir die skool gedraai word en vir dié arbeid het die skool vergoed. 'n Hele hele paar jaar het die skool in Philippolis bestaan en later, toe dit tot niet gegaan het, is die masjinerie weggestuur. Hierdie spin-en weefskool was op dieselfde perseel waar die winkel Ons Dien" in later jare sou staan. Benewens klere en proviand het Emily Hobhouse ook lenings vir noodsaaklike rehabilitasiewerk beskikbaar gestel. Dit blyk uit 'n brief wat sy in Oktober 1903 aan mnr. M. Liefman, 'n winkelier, gerig het. Sy het 'n bedrag aan 'n sekere mnr. D. F. .Raal, wat 'n bakkiespomp wou koop, geleen, ten einde sy kanse vir 'n koringoes te verstewig. Blykbaar was hy nie in staat om die geleende bedrag terug te betaal nie, waarop hy die pomp teruggestuur het. Emily Hobhouse het berig dat die pomp verkoop moes word ten bate van die NG kerk op Philippolis.

In dieselfde maand het sy 'n besoek aan Philippolis gebring. 'n Groot verwelkoming is in die Christelike Jongeliedesaal gereël om "die groote weldoenster van ons volk in den tijd des oorlogs en nog bij voortduring, van harte te verwelkomen".

Aan die begin van 1904 het sake in Philippolis al weer beter begin lyk, want ds. Fraser het die volgende in "De Kerkbode" laat publiseer: "De Heere heeft in Zijne goedheid ons nu gezegende regens geschonken, en ik wil hopen dat, hoewel zij te laat gekomen zijn voor den milie-oogst, er toch nog wat groenten zullen gewonnen worden, en dat onze toestand alzoo wat verbeteren zal . . . de Heere heeft ons, boven onze stoutste verwachting, in staar gesteld om onze geruineerde eigendommen zoo ver te herstellen dat zij weer goed bruikbaar zijn."

Weens gebrek aan geld kon in 1906 eers met die herstel van die kerk begin word. Die heer Botha het die kerk teen die geringe som van £225 herstel en omdat die kerk so diep in die skuld gedompel was, is dit slegs met draad en ysterpale omhein. In 1907 het die pas herstelde, stewige gebou byna in ligte laaie gestaan. Gedurende 'n aanddiens het een van die paraffienlampe langs die preekstoel afgeval en in 'n oogwenk het 'n geweldige brand ontstaan. Baie toehoorders was paniekbevange en het na buite gestroom. Mnr. J.J. Gertenbach, wat later £70 bygedra het vir die gasbeligting, het na die vuur gesnel en met behulp van die tapyt wat voor die kansel gelê het, die vlamme geblus. As gevolg van hierdie gebeurtenis, en ten einde die beligting te verbeter het baie gemeentelede sterk op die installering van gaslampe in die kerk aangedring. Na aanleiding van 'n brief van Hofmeyer en Du Toit van Kaapstad, wat gemeld het dat hulle die kerk teen billike voorwaardes met gaslampe kon verlig, is in 1907 besluit om van die aanbod gebruik te maak. Die beligting het die Kerkraad £140 gekos. Van hierdie bedrag het die heer J.J. Gertenbach toe die helfte bygedra op voorwaarde "dat het toestel alleen voor de Kerk en niet voor eenig ander gebouw, Pastorie of Zaal zal gebruikt worden". Die ander gemeentelede het ook ruim vir dié doel bygedra en die gasbeligting is aangebring.

Wat die aankoop van 'n nuwe orrel betref, het die Kerkraad in September 1903 besluit dat hulle geen vrymoedigheid het "om thans tot het aankoopen van een orgel overtegaan". In 1904 het ds. Fraser aan die kerkraad meegedeel dat die NG gemeente Middelburg, Kaap, hul ou orrel as geskenk wil weggee. Namens die kerkraad het hy toe 'n versoek aan die kerkraad van Middelburg gerig "dat hij goedgunstiglik gemeld oud orgel aan de Gemeente van Philippolis, die onder haar vele verliezen, ook haar orgel heeft verloren, moge geven". Op dié versoek het Middelburg geantwoord dat die orrel reeds as geskenk aan die Gereformeerde gemeente aldaar gegee is. In 1906 het M. Liefman £250 in sy testament aan die Kerkraad vir 'n nuwe orrel nagelaat. Mnr. J.J. Gertenbach het ook £250 geskenk op voorwaarde dat die Kerkraad £250 skenk. Laasgenoemde is voorlopig van die weduwee R. Grobbelaar geleen. Op 22 Januarie 1906 is besluit om op advies van orrelis P.K. de Villiers van Worcester 'n nuwe orrel te bestel.

Sonder veel versuim is 'n groot veldtog geloods om die orrel kontant in te wy. Die gemeente het die hand diep in die sak gesteek en op 25 Januarie 1907 is die nuwe orrel wat destyds as die mooiste in die Oranjerivier-kolonie en een van die beste kerkorrels in Suid-Afrika beskou is, in gebruik geneem. Dit was 'n groot funksie, want ses predikante, seuns van Philippolis het die geleentheid bygewoon. "De gemeente van Philippolis kan sich verblijden met in het bezit te zijn van zulk een prachtig degelijk orgel. Het instrument is van de wereld bekende makers, de heren Brindley en Foster van Sheffield en heeft met kosten van oprichten omtrent £950 gekost, dit bedrag is geheel gedekt. Daartoe hebben bijgedragen een legaat van wijlen den heer M. Liefman £250, gift van de heer J.J. Gertenbach van Grootfontein £250, en de balans werd gevonden uit opbrengs van een Vrouwen bazaar, en giften uit de gemeente."

Te midde van al die blydskap oor die aankoms van die nuwe orrel, het menigeen in die hart diep bedroef gevoel, want die gemeente het geweet "dat haar ouden leeraar haar weldra gaat verlaten om ene welverdiende rust te genieten". Op 3 Junie 1907 is 'n gekombineerde kerkraadsvergadering te Philippolis gehou. Dit was die laaste kerkraadsvergadering wat ds. Fraser te Philippolis gehou het. In sy verwelkomingsrede aan die begin van die vergadering het hy meegedeel dat "het de begeerte zijns harten was om bij de laaste Kerkeraadsvergadering van beide dienstdoende en rustende Kerkeraadsleden afscheid te nemen". Voorts het hy al die boeke en dokumente oorhandig en van die gemeente se finansies verslag gedoen. Die verslag het getoon dat daar £181.19.81 aan kontant was en aan goeie skuldbewyse £487.15.3, 'n totaal van £669.14.11.

Op dieselfde vergadering het hy gesê dat hy altyd openhartig met sy kerkraad was en dat hy dit ook in dié vergadering wou doen. Voorts het hy tot die teer saak oorgegaan om hulle te versoek om aan hom jaarliks £80 te leen ter betaling van sy premies op sy assuransiepolisse. Daarna het hy vir enkele oomblikke die vergadering verlaat en toe hy weer binnegeroep is, is aan hom meegedeel dat besluit is om aan hom "in plaats van £80, £100 per jaar overeenkomstig de door hem gestelde voorwaarden te leenen". Hy het met merkbare aangedaanheid van die besluit verneem en sy dank aan die broeders betuig "voor dit bewijs hunner liefde, die overeenstemt met al hunne daden en hunne handelwijze jegens hem en zijne gade gedurende de 44 jaar", wat hy in hulle midde werksaam was. Nadat al die werksaamhede van die vergadering afgehandel is, het hy die lede vir hulle geduld bedank en op versoek van die leraar het br. Van Zyl die vergadering met gebed afgesluit "waarin hij op zeer gevoelige wijze gewag maakt van de hartelike wijze waarop steeds in de vergadering alle werksaamheden, zelfs de moeijelikste worden volbracht en draagt vooral den Voors. met zijne gade op hun ouden dag en in het werk dat zij nog mogen doen aan de bewaring en zegen des Heeren op"."

Op 5 Julie 1907 het ds. Fraser sy eervolle ontslag gekry nadat die konsulent, ds. Jooste van Trompsburg, wat die voorsitterstoel ingeneem het, 'n paar woorde ter bemoediging aan die vertrekkende leraar gerig het. As 'n aandenking van die gemeente wat hul 44 jaar getrou gedien het, het hul 'n silwer teestel ontvang "waarop hunne namen geschreven zijn ter gedachtenis van de Gemeente van Philippolis". Die sesde en sewende Julie 1907 was droewige dae vir Philippolis, want toe het die herderspaar van hul gemeente afskeid geneem. Ds. Fraser het sy afskeidsboodskap na aanleiding van Handelinge 20 verse 7 en 32 gelewer. Hy het die gemeente daarop gewys dat die liefde tussen hulle gewoon het gedurende hulle verblyf in Philippolis en waar liefde woon "gebiedt de Heer Zijn zegen". Hy het hul bedank vir hierdie liefde en verder afskeid geneem van die Sondagskool, die pastorie en die kerkhof, waar twee kinders van die pastorie begrawe lê. Pas hierna het hy die begeerte uitgespreek "dat als het zal kunnen geschieden, dat ook ons stof, eenmaal in het midden van onze dierbare gemeente, tot den dag der heerlijke opstanding moge rusten". Hy en sy gade het aan almal 'n vaarwel toegeroep en bygevoeg dat indien "wij elkander niet weer hier ontmoeten dan tot wederziens als wij ons erfdeel, door Gods genade, eenmaal met de geheiligden zullen ontvangen.

Ná die dankgebed is adresse deur die kerkraad, die gemeente van Luckhoff en die stadsraad hulle aangebied. Met gevoelvolle woorde is die hegte bande na 44 jaar losgemaak: "Verliest de Gemeente in U den trouwen Leeraar en Herder, die inwoners van Philippolis verliezen in U den waardigen medeburger, den liefdevollen vaderlijken vriend." Nadat die gryse leraar al die skenkers van die adresse bedank het, "zong het koor op de wijzie van "Home sweet home" een lied, gedicht door den heer Marais, den orgelist te Philippolis. Daarop klonk uit aller mond: "Dat's Heeren zegen op u daal" en ds. Fraser sprak den Zegen uit. De diens duurde twee en een half uur."

Nadat ds. Fraser sy emeritaat aanvaar het, het hy en sy gade vanaf Philippolis verhuis en na die plaas Onze Rust in die distrik Bloemfontein vertrek, waar hulle 'n tyd lank by pres. en mev. Steyn gaan inwoon het. Daarna het hulle hul in Kaapstad gaan vestig waar hy op Maandag 27 Februarie 1911 oorlede is. Op 5 Maart 1911 is hy op Philippolis ter aarde bestel. 'n Baie groot skare en 'n aansienlike aantal predikante was teenwoordig, "mede-arbeiders op het veld dat zoo ijverig door den overledene was bearbeid". Die kansel en baie ander dele van die kerk was in 'n swart roukleed gehul. Ná die roudiens in die kerk en terwyl die kerkklok gelui het, het die stoet grafwaarts beweeg. "Bij den ingang van de begraafplaats stonden eenige honderden naturellen, die bij de aankomst van den stoet hun liederen aanhieven. Hier werden de laaste woorden gesproken, de laaste gezang aangeheven; en het overschot van een man die edelmoedig geleefd, en zijn Meester trouw gediend had, onder veel tranen ter aarde besteld." As 'n blyk van waardering vir sy dienste het die gemeente al die onkoste verbonde aan sy begrafnis betaal. In April 1917 is mevrou Fraser oorlede en langs haar geliefde eggenoot in Philippolis ter ruste gelê.

In Mei 1914 is 'n monument ter nagedagtenis aan hom reg voor die kerkgebou onthul. Enkele treffende woorde op die gedenkteken vorm 'n volmaakte opsomming van sy vrugbare lewe: "Gewijd aan de Zalige Nagedachtenis van wijlen Ds. Colin Mackensie Fraser Geb. 20 Jan. 1837. Ovl. 27 Febr. 1911. In leven predikant der Ned. Geref. Gem. Philippolis 1863–1907 Door een dankbare Gemeente."

Nadat ds. Colin Fraser jr. die tuig neergelê het, was die gemeente baie gelukkig om gou weer 'n leraar te kry. Op 5 Julie 1907, onder die voorsitterskap van die konsulent, ds. C.H. Jooste van Trompsburg. is ds. S.J. Perold van Jacobsdal teen 'n salaris van £525 per jaar beroep. Pas twee maande later staan hy in sy nuwe gemeente nadat hy vantevore Dutoitspan, Franschhoek, Murraysburg en Jacobsdal gedien het.

Vanuit die staanspoor het ds. Perold in sy geestelike bearbeiding op Philippolis getoon watter hoë eise hy aan sy kerkraad gestel het. In sy eerste kerkraadsvergadering het hy gemeld dat hy daarvan bewus was dat 'n "broederband hem en al de leden onderling aan elkeen verbinden". Hy het dus op 'n volkome vertroue tussen hom en sy kerkraad staatgemaak. Hieraan moet die sen op sy werk toegeskryf word. Hy het ook 'n beroep op elke kerkraadslid gedoen om in vergaderings openhartig te wees en mekaar se siens-wyses te respekteer. Die kerklike amp van die ouderling en die diaken het hy bo alles gestel. Dit moes hul onverdeelde aandag en beste kragte geniet, want die werk van die Heer was vir hom hoog verhewe en moes nie afgeskeep word nie.

Om die gemeente in 'n groter mate geestelik te verryk, het die kerkraad op sy aandrang besluit om elke Saterdagaand “een weeklikschen dienst — Bijbellezing met gebeden” in te voer. “Hierdie pragtige besluit het onder die seënende hand van die Allerhoogste seer sekerlik sy vrugte afgewerp, want dit was by byeenkomste soos hierdie waar die voorbidding uitsluitlik aan die uitbreiding van Gods koninkryk gewy was,” skryf J.A. Bosch. .” 
'n Belangrike mylpaal in die bediening van ds. Perold was die bepaling in verband met die kerkraadslede se ampsdrag. Daar is besluit dat hul in die vervolg nie net behoorlik in swart geklee moes wees nie, maar ook “hooge hoeden zullen dragen. Niemand zal anders gekleed in de consistorie mogen verschijnen.”

Dit was ook in hierdie tyd dat die vervoer van die leraar, wanneer hy huisbesoek gedoen het, talle interessante besprekings uitgelok het. Omdat die aanhou van die leraar se karperde met hoë onkoste gepaard gegaan het en die kerkkas dit in dié tyd allermins kon bekostig, het ds. Perold aangebied dat die kar en perde verkoop word. Wanneer hy huisbesoek doen, sou gemeentelede hom van plaas tot plaas vervoer. Die Kerkraad was nie met hierdie grootmoedige besluit van die leraar gediend nie. Hulle het besef dat sy arbeid in die gemeente met groter opoffering en moeite gepaard sou gaan. Op grond hiervan is besluit om tot die koop van “eene motorcar” oor te gaan waarvan die voorsitter self die brandstof moes voorsien. Omdat die finansiële sake van die gemeente op dié stadium glad nie na wens was nie, het ds. Perold gevra dat die saak vir 'n onbepaalde tyd uitgestel word. In die tussentyd het hy nog van sy ou kerkkar en perde gebruik gemaak tot die kerkraad aan die einde van 1913 in staat was om vir hom 'n splinternuwe “Fordmotor" aan te koop. Hoe die vervoerkoste van die leraar in toekomstige jare gestyg of gedaal het, het die geskiedenis nie opgeklaar nie. As 'n eerste paaiement op die nuwe motorkar van die leraar kon dadelik £105 afbetaal word. Dit was die bedrag wat vir die ou kar en perde ontvang is.

Te vinnig het die nege geseënde bedieningsjare van ds. Perold verbygegaan. Dit was in elke opsig jare van geestelike groei en bestendiging, alhoewel dit ten tye van sy vertrek duidelik geword het dat die nawerkinge van die Rebellie ook in hierdie gemeente waarneembaar was. In Januarie 1916 het hy 'n beroep na die gemeente Heilbron, sy derde Vrystaatse gemeente agtereenvolgens, aanvaar en is die hegte vriendskapsband tussen hierdie gewilde herderspaar en die gemeente van Philippolis losgeknoop. Ook hy, soos sy voorganger, ds. Fraser, is deur die kerkraad getrou moreel en finansieel bygestaan. Selfs ná sy vertrek na Heilbron het hy nog 'n groot bedrag aan die gemeente van Philippolis geskuld wat later deur die gemeente van Heilbron aangesuiwer is.

Philippolis se kerkraad het nou 'n beroep uitgebring op die inspirerende studenteleier en gedugte taalstryder ds. Tobie Muller, hulpprediker van die NG gemeente Stellenbosch, waar hy verantwoordelik was vir die bearbeiding van die studente. Onder invloed van professore en studente kies hy aanvanklik die professoraat in die filosofie wat hom op Stellenbosch aangebied is, maar ná 'n feile innerlike stryd neem hy die beroep na Philippolis aan. Dr. Muller, sy vrou, hul seuntjie, Christof, en dr. Muller se moeder (sy vader is dr. Muller Muller se verjaardag in 1915 oorlede), het in Oktober 1916 na Philippolis vertrek waar hy op 14 Oktober 1916 deur ds. J.D. Kestell as leraar bevestig is. Op kerklike en politieke gebied was dit 'n moeilike tyd in die Vrystaat se geskiedenis. Dit was die gevolg van die Rebellie, wat in talle gemeentes aanleiding gegee het tot 'n dreigende skeuring. Philippolis was geen uitsondering nie.

Toe dr. Muller hier aankom, was die gemeente reeds verdeeld en die spanning tussen die twee partye was hoog. Dit was dus by uitstek 'n geleentheid waarop 'n kerklike leier op die proef gestel sou word. Baie gemeentelede het gedink dat sy oortuigings te sterk was om versoenend op te tree en dat hy dus nie in staat sou wees om die eenheid in die gemeente te herstel nie. J.A. Bosch skryf egter: "Hierdie menings het hy gou die nek ingeslaan deur te bewys dat kragtige oortuigings op enige gebied nie 'n hindernis nie, maar juis 'n hulpmiddel is vir die beoefening van die liefde wat bind."

Al sy boodskappe, soos sy intreepreek wat gelewer is na aanleiding van 1 Korintiërs 13:13 ("En nou bly geloof, hoop, liefde — hierdie drie; maar die grootste hiervan is die liefde") het van hierdie verdraagsaamheid en kalmerende liefde getuig. Hy het daarin geslaag om broederlike liefde en samewerking tot stand te bring en sy gemeentelede die kostelike les geleer dat die Christelike liefde nogtans beoefen kan word, ook daar waar mense op politieke gebied ver van mekaar staan. Aanvanklik het sommige lidmate gedink hulle sou moeite hê om hierdie geleerde man, 'n professor in die filosofie te verstaan, maar hy het hulle aangenaam verras. J.A. Bosch skryf: "Sy nederigheid, ongekunstelde natuurlikheid en warme menseliefde het almal na hom gelok. Al sy preke het diep en dringend tot elke siel gespreek en as 'n hoofdoel het hy die opbouing van die geestelike lewe van sy gemeente voorop gestel".

In kerkraadsvergaderings het hy deur beskeidenheid en lewenswysheid die korrekte leiding gegee. Met die ingebore adel van sy siel het hy nie vanweë sy posisie as voorsitter en leraar oorheers nie, maar altyd die nodige respek aan die oordeel van diakens en ouderlinge betoon wat ouer as hy was. Dit was hier dat die gees van broederliefde in dié moeilike tyd op Philippolis ontstaan en gegroei en mettertyd deur die gemeente gewerk het. By die katkisasie, huisbesoek en in al sy werksaamhede as predikant, was hy altyd die deeglike, vriendelike en vertroostende herder en leraar wat niemand weens sy jeugdigheid kon verag nie.

Ook in sy nuwe werkkring was hy nog altyd die kampvegter by uitnemendheid in die taalstryd en het hy byvoorbeeld dadelik Afrikaans by die kerkdienste ingevoer. Volgens dr. P.J. Nienaber was dit vir dr. Muller 'n groot vreugde om sy eie taal van die kansel te kon gebruik in plaas van "amper-Nederlands". Afrikaans is waarskynlik die eerste deur hom gebruik by 'n huweliksplegtigheid in die NG Kerk by geleentheid van die huweliksbevestiging van Gordon Tomlinson toe die predikant en bruidegom gou voor die huweliksbevestiging die huweliksformulier in Afrikaans vertaal het.

Hoewel hy tydens sy bediening nie veel tyd gehad het om aan letterkundige werk te wy nie, het hy tog as lid van die kollege van vertalers van die Bybel in Afrikaans die proefvertaling van Hosea 3 tot 8 voltooi nadat hy benoem is as lid van die eerste kommissie wat aangestel is vir dié taak. Daarbenewens het hy hom aan 'n studie van die sektebewegings in Suid-Afrika gewy.

Behalwe die gewone kerklike byeenkomste soos die erediens, Sondagskool, biduur en ander godsdienstige vergaderings, het die Christelike Jongeliedevereniging hom na aan die hart gelê. Omdat hy graag met jong mense omgang gemaak het, het hierdie vereniging hom die geleentheid daartoe gebied. Dit was dus geen wonder nie dat die jong mense so aan hom geheg geraak het dat hulle gereeld een aand per week aan die pastorie deurgebring het. Hierdie ongekende belangstelling in die jeug het daartoe gelei dat sy invloed oor die hele Vrystaat uitgebrei het. Hy het as 'n Christelike en kulturele jeugleier bekendheid verwerf en 'n leidende aandeel geneem. Hy was 'n gewilde spreker en het die kuns om erns met luim af te wissel op 'n meesterlike wyse beoefen.

Sy skielike heengaan in die fleur van sy lewe en ná slegs twee bedieningsjare op Philippolis word as 'n gevoelige verlies vir Kerk en Volk beskou, aldus J.A. Bosch. "Soos 'n meteoor het hy aan die volkshemel verskyn, maar helaas! in die tyd toe sy leiding vir 'n verbrokkelende volk so nodig was, is hy plotseling vir Hoër diens opgeroep." As een van die baie slagoffers van die Spaanse griep is hy ná 'n siekbed van 11 dae op Philippolis oorlede. Tot kort voor sy oorlye was hy en sy gade intensief besig om krankes te besoek en orals in die dorp en distrik aan wit en swart hulp te verleen totdat hy op 13 Oktober 1918, nadat hy sy laaste erediens gelei het, die eerste simptome van die griep begin toon het. Hoewel hy reeds daardie Sondagmiddag koorsig en uitgeput gevoel het, het hy nogtans die landdros van Philippolis na 'n plaas, waar 'n hele gesin aan die griep siek gelê het, vergesel. Maandag het hy gaan lê om nie weer op te staan nie. J.A. Bosch skryf: "Op 25 Oktober was sy worsteling oor en het sy gees teruggekeer tot God om daar die salige rus van ongestoorde en volmaakte aanbidding te geniet."

Die volgende dag het die eenvoudige begrafnisplegtigheid op Philippolis plaasgevind. Alles, selfs die eenvoudige plankkis deur gewillige hande aanmekaargetimmer, was so simbolies van sy lewe. 'n Klein groepie gemeentelede, slegs drie kerkraadslede en vier leraars kon die laaste eer aan hom bewys. Ds. A. Stockenström van die NG gemeente Bethulie het 'n diep roerende rede na aanleiding van Ps. 39:10 (Statebybel: "Ik ben verstomd, ik zal mijn mond niet opendoen, want Gij hebt het gedaan.") gelewer. En so is die silwerdraad van 'n veelbelowende lewe ná slegs 34 jaar afgesny. Ter nagedagtenis van die oorledene is 'n gedenksuil op 26 Oktober 1922 voor die kerkgebou op Philippolis onthul. Die geleentheid is onder meer bygewoon deur sy moeder, eggenote en twee kindertjies wat die toue van die doek om die suil ontknoop het en waardeur die monument, swyend in sy wit reinheid, 'n sinnebeeld van hul edel vader, onthul is. Die gemeente van Philippolis het mev. Muller en haar kinders nie vergeet nie, maar gereeld navraag gedoen of hul wat aardse middele betref, goed versorg is.

Nadat die gemeente lank en diep oor dr. Tobie Muller getreur het en verskeie leraars beroep is, het ds. Petrus Stefanus Zacharias Coetzee van Odendaalsrus die beroep aangeneem. Hy is op 25 Desember 1885 op die plaas Blaauwboschfontein in die distrik Boshof gebore. Hy was die tweede seun van 'n gesiene ouerpaar wat ook nog drie dogters gehad het. Terwyl hy op Boshof skoolgegaan en die Tweede Vryheidsoorlog in 1899 uitgebreek het, het hy as veertienjarige penkop by die Boshof-Boerekommando aangesluit. Sy onverskrokkenheid in gevegte het dadelik die oog gevang van genl. C. Badenhorst onder wie se bevel die Boshof-kommando gestaan het. Die generaal het aan hom die belangrike taak van spioen en rapportryer toevertrou. In hierdie hoedanigheid het hy telkemale vertroulike rapporte en boodskappe tussen genls. Badenhorst, Hertzog en De Wet oorgebring. Hierdie kennismaking met genls. Hertzog en De Wet het die grondslag vir 'n hegte vriendskapsband in naoorlogse tye gelê. Tot sy bittere spyt moes hy ook eindelik die wapen op 'n plaas net ten weste van Brandfort neer1ê. Die pynlikheid hiervan, soos hyself vertel het, is in Mei 1961 tot die laaste greintjie toe uitgewis, skryf J.A. Bosch, "toe dit sy heerlike voorreg was om die eerste president van die Republiek van Suid-Afrika. mnr. C.R. Swart, met sy verkiesing op sy plaas net ten ooste van Brandfort te gaan gelukwens".

Ná die vredesluiting in 1902 is hy na Franschhoek vir sy verdere skoolopleiding gestuur. Spoedig was sy skooljare agter die rug en is hy na die Victoria-kollege op Stellenbosch. Ongelukkig moes hy op hierdie tydstip sy studie weens 'n geldskaarste onderbreek en hy het toe op Winburg gaan skoolhou. Daar het hy wiskunde gedoseer en een van sy eerste leerlinge was Charles Robberts Swart, wat op dertienjarige leeftyd sy matriekeksamen geslaag het. Terwyl hy op Winburg onderwys gegee het, ontmoet hy 'n musiek-onderwyseres, mej. Ellen Bredell, met wie hy later in die eg verbind is. Op haar beurt het sy weer musiekonderrig aan 'n minlike dogter, Nellie de Klerk, 'n skoolmaat van C.R. Swart, gegee. Nellie het later die eggenote van mnr. Swart geword. Daar het dus, sedert vroeë tye, 'n hegte vriendskapsband tussen die gesinne Coetzee en Swart bestaan.

Terug op Stellenbosch het student Coetzee met hart en siel sy studie aangepak en sy admissie-eksamen cum laude afgelê. Intussen is diamante op die ou familieplaas ontdek en dit stel hom in staat om na Europa te vertrek waar hy verder aan die Vrye Universiteit van Amsterdam gaan studeer het. Daar was hy met sy doktorale studie in die teologie besig toe die Eerste Wêreldoorlog, ongelukkig 'n einde daaraan gemaak het en hy na Suid-Afrika moes terugkeer.

Hy is in 1915 gelegitimeer en sy eerste standplaas was Boshof waar hy een jaar as hulpprediker werksaam was. In 1916 het hy 'n beroep na Odendaalsrus aangeneem, waar die roepstem van die gemeente van Philippolis hom bereik het. Aan die begin van 1920 staan hy dus weer in 'n nuwe gemeente. Alhoewel die konsulent, ds. C. Jooste van Trompsburg, in die tussentyd, terwyl die gemeente vakant was, waardevolle geestelike diens verrig het, het ds. Coetzee dadelik na sy aankoms grondige ondersoek na die Sondagskool, katkisasie, Bybelstudieklasse, buitedienste en die onderwys ingestel. Hy het besef dat hierdie terreine die slagaar van sy geestelike bearbeiding was. Onder sy leiding het die kerkraad 'n drastiese besluit na aan-leiding van ontug geneem en pogings in werking gestel om dit uit die gemeentelike lewe te weer. So is byvoorbeeld besluit dat alle persone wat hul aan ontug skuldig maak. voortaan voor die volle Kerkraad sou verskyn. Die sielkundige uitwerking hiervan is deur die afname van ontugsake bewys. Deur sy toedoen is die baie moeilikhede betreffende Waterkloof uiteindelik vreedsaam opgelos.

Ds. Coetzee het deur sy prediking sy gemeente tot liefde en vrede aangespoor en dit was inderdaad ook die voorbeeld wat hy gestel het. Die gemeente Philippolis sal hom as die vurige en positiewe prediker onthou wat nie geskroom het om sonde by die naam te noem nie, aldus J.A. Bosch. "Deur besondere takt aan die dag te lê, het hy geweet hoe om sy gemeentelede vir 'n goeie saak in te span en, aan te spoor. Hy was bekend as die kinderliefhebber vir wie hy nooit 'n offer van tyd of krag te groot geag het nie. As gevolg van sy belangstelling in die onderwys en die opvoeding van die jeug was; hy gedurende sy verblyf die groot stukrag agter die vooruitgang van die plaaslike skool." Deur ds. Coetzee se toedoen is die eerste doelmatige koshuis, Ons Huis, daargestel. Dit het hom gegrief dat baie kinders net wag om die ouderdom te bereik waarop die skool verlaat kon word. Daarom het hy dikwels trae seuns en dogters van die huis af teruggebring skool toe. Hy het ook nie geaarsel om, wanneer dit nodig was, self weer as wiskunde-onderwyser in te spring nie. Talle persone wat hy tot die skool teruggedwing het, het wat later hoë posisies in die land beklee.

Ds. Coetzee was steeds bereid om sy offer van watter aard ook al, te bring. In 1922 toe die gemeente in 'n finansiële nood verkeer, het hy nie geaarsel om aan te beveel dat sy jaarlikse salaris met £50 verminder moes word nie. Sommige kerkraadslede het gewag gemaak van die "vertroue en liefdesband wat daar bestaan tussen die pastorie en die gemeente".

Ná vyf geseënde bedieningsjare op Philippolis het hy in 1925 'n beroep na Edenburg aangeneem. Hy het in Edenburg gestaan van Januarie 1925 tot Januarie 1934, toe hy 'n beroep na Braamfontein, Johannesburg, aangeneem het. Tydens sy verblyf aan die Rand het hy nader kennis gemaak met die besondere behoeftes van die Afrikaner-intrekkers in hierdie kosmopolitiese stad. In sy pastorie te Braamfontein is onder meer die idee van die Randse Armesorgraad gebore, 'n liggaam jare lank 'n geweldige groot rol gespeel het in die versorging na siel en liggaam van die behoeftige Afrikaners. Tydens sy verblyf daar was hy ook actuaris van die Transvaalse Sinode.

Sy eerste eggenote het hom in 1936 ontval. Dié gesiene herderspaar het een seun en vier dogters grootgemaak en ook verskeie aangenome kinders gehad wat hulle laat leer het en hul pastorie as 'n ouerlike woning aangeneem het. In 1937 is ds. Coetzee weer getroud met die weduwee van sy boesemvriend, ds. D.P. Cillié. In April 1945 is hy van Braamfontein na Edenburg teruggeroep waar hy gearbei het tot Julie 1949, toe hy na sy laaste gemeente, De Bloem, in die Vrystaatse hoofstad vertrek het. In die O.V.S. was hy by uitstek die eerbiedwaardige, geestelike leier van sy Kerk en volk. Hy het lank sitting in die Federale Raad van Kerke gehad en tydens die viering in 1958 van die vyftigjarige jubileum van dié liggaam was hy die voorsitter daarvan. Reeds in 1952 het hy assessor van die Vrystaatse Sinode geword en sedert 1956 beklee hy die belangrike moderatorsamp. Ds. Coetzee het, toe dit nodig was, soms tot vier dienste op 'n Sondag in Bloemfontein gehou. Hiervan was twee in sy eie gemeente en twee vir die gevangenes in die tronk. Die Wanda Schweinsberg-tehuis vir oues van dae in Bloemfontein is ook sy skepping. Hy het die tehuis op Edenburg begin en dit was so geslaagd dat wyle mnr. Schweinsberg van Fauresmith 'n groot skenking aan hom vir die inrigting gedoen het, op voorwaarde dat dit na Bloemfontein verskuif. Ds. Coetzee het C.R. Swart op 31 Mei 1961 in die Grootkerk te Pretoria as eerste staatspresident van die Republiek van Suid-Afrika in te huldig.






</doc>
<doc id="84458" url="https://af.wikipedia.org/wiki?curid=84458" title="Afsettingsgesteente">
Afsettingsgesteente

Afsettingsgesteentes of sedimentêre gesteentes is soorte rots wat gevorm is deur die afsetting van materiaal op die aarde se oppervlak en in water. Afsetting is die term wat gebruik word vir prosesse wat minerale en/of organiese deeltjies (detritus) laat vergader of minerale laat neerslaan uit ’n oplossing. Deeltjies wat ’n afsettingsgesteente vorm deur te versamel word sediment genoem. Dit word eers gevorm deur verwering en erosie op die plek van oorsprong en dan na die plek van afsetting vervoer deur water, wind, ys of gletsers.

Afsettingsgesteentes maak maar sowat 8% uit van die volume van die aardkors. Dit is net ’n dun laag oor ’n kors wat hoofsaaklik uit stollings- en metamorfe gesteentes bestaan. Afsettingsgesteentes word afgeset in lae as strata, in dit vorm strukture bekend as lae. Die bestudering van die gesteentes verskaf inligting oor die oppervlak wat belangrik is in siviele ingenieurswese, byvoorbeeld vir die bou van paaie, huise, tonnels, kanale, ens.

Dit is ook die hoofbron van inligting oor die geskiedenis van die aarde, insluitende paleogeografie, paleoklimatologie en evolusie.

Daar is vier basiese prosesse betrokke by die formasie van sedimentêre gesteentes: Verwering/Erosie, deposisie/verskuiwing en kompaktering/sementering.

Alle rotse ondergaan verwering. Verwering verwys na enige iets wat die rots tot kleiner stukkies opbreek. Verwering kan veroorsaak word deur die elemente (reën, ys, sneeu of wind) of deur ander, eksterne faktore. Byvoorbeeld plante se wortels wat in rotskrake ingroei en dan stukke van die rots laat opbreek.

Sodra hierdie verweerde stukkies rots begin rondskuif, word daar na verwys as erosie.

Die sedimentêre gesteentes wat deur verwering en erosie gevorm word, word dikwels na ander plekke verskuif deur die elemente (onder meer die wind, lopende water en gravitasie). Wanneer hierdie kragte begin om energie te verloor, begin die sedimente buite die lug of water agterbly en begin die vestigingsproses, met die groter sedimentgesteentes wat eerste gevestig word. Die kleiner deeltjies beweeg dikwels verder en kom eers later tot vestiging. Hierdie verskuiwings- en vestigingsproses staan bekend as deposisie.

Kompaktering vind plaas wanneer die sedimente die verskuiwingsproses deurgegaan het. Die gewig van die sedimente druk die partikels teenaan mekaar. Soos meer en meer sedimente bo-op mekaar geskuif word, verhoog die druk op die onderste sedimente.

Sedimente wat deur water verskuif word, druk so styf teen mekaar vas dat al die water uitgedruk word.

Sementering begin sodra minerale binne die gapings tussen sedimente ingaan. Hierdie minerale dien as ’n soort gom (of sement) wat die sedimente aan mekaar vasbind.

Die proses om sedimentgesteente te vorm, neem miljoene jare om te voltooi.

Sedimentgesteentes word in drie kategorieë verdeel: klastiese sedimentgesteentes, chemiese sedimentgesteentes en organiese sedimentgesteentes.

Klastiese sedimentere gesteentes bestaan uit die afbrekingsprodukte van ouer gesteentes wat as vaste deeltjies (korrels) vervoer en in lae afgeset is. Die gesteentes kan ook nie-klastiese materiaal bevat wat later in die gesteente ontstaan het deur diagenetiese prosesse of deur die aktiwiteit van lewende organismes in die afsettingsgebied. 

Die korrels is egter die hoofbestanddeel en op grond van die eienskappe van die korrels word die gesteentes verder onderverdeel. Die belangrikste van hierdie eienskappe is korrelgrootte. Klastiese sedimentêre gesteentes kan volgens die Wentworth-skaal ingedeel word, waar die korreldeursnee wissel tussen kleiner as 1/256 mm (klei) tot groter as 256 mm (rolstene) in magte van 2. Die waardes kan ook uitgedruk word in positiewe en negatiewe heeltalle, volgens die phi-skaal, waar O = log (korrelgrootte in mm). 'n Korrel met ŉ deursnee van 16 mm het byvoorbeeld 'n O-waarde van log 16 = -4. 

Onder hierdie indeling word die gesteentes met 'n korrelgrootte van meer as 2 mm geklassifiseer. Hierdie gesteentes bestaan uit rolblokke (> 256 mm), kleistene (64-256 mm), rolstene (4-64 mm) en granules (2-4 mm). Die eerste 3 word as konglomeraat geklassifiseer indien die materiaal afgerond is en as breksie indien die materiaal hoekig is. Die granules (2-4 mm) word aangetref in grintsteen. Afsetting van growwe puin vind meestal plaas naby die verweringsbron, byvoorbeeld aan die voet van 'n helling. 

Deur die vervoer van materiaal in 'n rivier word die partikels afgerond sodat rolstene ontstaan. Die gemiddelde korrelgrootte neem stroomafwaarts af deur breking en afslyping, sodat die fynste materiaal die verste van die bron aangetref sal word. Konglomerate kan ook vorm langs steil kuste, waar die puin deur die golwe verwerk en afgerond word. Puinafsettings word selde bewaar en verhard omdat hulle in gebiede van groot erosie ontstaan. Konglomerate kom algemener voor en kan van groot belang wees as aanduiding van verhoogde erosieaktiwiteit in die brongebied. 

Gesteentes wat gevorm het uit die verharde bodemvrag van gletsers, word tilliet genoem. 'n Tilliet bestaan uit hoekige, swak gesorteerde fragmente en besit geen gelaagdheid nie. In troebelstrome ontstaan die gesteente diamiktiet wanneer enkele swak afgeronde rolstene in 'n moddermatriks vasgevang word. 

Polimiktiese konglomerate bestaan uit 'n groot verskeidenheid rolstene, terwyl oligomiktiese konglomerate 'n eenvormige samestelling van rolstene bevat. Kalkrudiet is 'n grofkorrelrige, suiwer kalksteen wat deur golfaksie op die plek van sedimentasie tot ŉ breksie verander word wanneer die gedeeltelik verharde kalk gebreek word.

Die korrelgrootte van sand en sandsteen le tussen 1/16 en 2 mm. Afsettings van hierdie korrelgrootte kom in feitlik alle sedimentêre omgewings voor en is al baie goed bestudeer. Die mineraal wat in byna alle sandstene die grootste persentasie van die aanwesige korrels uitmaak, is kwarts (SiO). Kwarts is stabieler as veldspaat en daarom sal die kwartsgehalte tydens sedimentêre vervoer toeneem. Omdat die erosieproses verskeie kere herhaal kan word, kan 'n sandsteen later uit meer as 90 % kwarts bestaan. 

Ander minerale wat in sandsteen aangetref kan word, is die glimmers, waarvan muskoviet die stabielste is. Die sogenaamde swaarminerale (relatiewe digtheid 2,9) vorm 'n groep minder voorkomende minerale wat gebruik kan word om die aard van die brongebied vas te stel. Voorbeelde van swaarminerale is apatiet, epidoot, toermalyn, rutiel en sirkoon. Vir die klassifikasie van sandsteen word die persentasie van die onderskeie minerale wat aanwesig is, in ag geneem, byvoorbeeld die persentasie kwarts, veldspaat, gesteentefragmente en matriks (fynkorrelrige materiaal wat tussen die korrels voorkom < 1/16 mm). 

As 'n sand of sandsteen geen matriks bevat nie (die tussenkorrelruimtes is met lug, SiO- of CaCO-sement gevul), word dit 'n areniet genoem, terwyl 'n sand of sandsteen wat meer as 10 % matriks bevat, 'n wak genoem word. Kwartsiet is 'n ligkleurige produk van 'n sandsteen wat deur diagenetiese prosesse verander is. Die kwartskorrels en kwartssement is onder die invloed van temperatuur en druk met mekaar versmelt, sodat 'n breuk in die gesteente deur die korrels sny. 

Arkoos is 'n liggrys of rooierige veldspaatryke sandsteen, terwyl grouwak ŉ donkergrys sandsteen is waarin gesteentefragmente in 'n klei - matriks voorkom. Kalkareniet is ŉ kalksteen waarvan die korreltjies feitlik geheel en al uit kalk bestaan, terwyl kalksandsteen uit 'n mengsel van kalk- en silikakorrels bestaan. Behalwe die samestelling van sandsteenformasies is die sedimentêre strukture wat daarin voorkom, ook baie belangrik, want hierdeur kan allerlei inligting afgelei word ten opsigte van vervoerwyse en afsettingsomstandighede.

Die fyner fraksie word onderverdeel in slik (1/16- 1/256 mm) en klei (< 1/256 mm). Omdat die samestelling van slik deur die toenemende groter persentasie kleiminerale wat aanwesig is, van grof na fyn verander, word die grofste deel van die slikfraksie meestal by sandstene geklassifiseer en die fynste deel by die kleie. Die kleiner mineraalkorrels waaruit slik bestaan, kan soms nie meer met die polariserende mikroskoop waargeneem word nie, maar slegs met behulp van 'n elektronmikroskoop. 

Die samestelling van die slik kan deur middel van X-straalmetodes of deur chemiese analise bepaal word. Kleiminerale soos illiet, kaoliniet, chloriet en montmorilloniet is die belangrikste bestanddele in slik en klei, voor kwarts, veldspaat, karbonaat en organiese materiaal. Onverhard kom slik en klei as stofdeeltjies voor en dit kan oor baie groot afstande deur wind en as suspensievrag in water vervoer word. Dit is bekend dat stof uit die Sahara tot ver in Europa gewaai word. 

Miljoene ton sediment kan so oor 'n groot gebied versprei word. Kosmiese stof van die buitenste ruimte dring soms die atmosfeer binne en bestaan uit magnetiese deeltjies van nikkelyster of nikkelsilikate wat van meteoriete afkomstig is. Na raming dring 100 000 ton van hierdie deeltjies die atmosfeer jaarliks binne. Loess is 'n stofsediment wat hoofsaaklik uit growwe slik bestaan. Indien die loess verhard is, vertoon dit 'n homogene en ongelaagde struktuur. Loess ontstaan deurdat stof in droë, koue gebiede opgewaai word, soos tydens die vorige ystydperk. 

In China is daar 'n groot loessgordel aan die rand van die Gobiwoestyn. Omdat mense hier vir eeue dieselfde paaie gebruik het, is die paaie as holtes uit die loessafsetting uitgeslyp. Die kleiner deeltjies wat as suspensievrag in water vervoer word, word slik of moddergenoem. Wanneer die vervoertempo drasties afneem, sal die deeltjies uit suspensie uitsak en as modder afgeset word. In soutwater of waters wat baie organiese sure bevat, flokkuleer die kleiminerale en sak dus vinniger uit.

Chemiese sedimentere gesteentes word gevorm deur die neerslag van soute uit 'n oplossing. Een van die oorsake hiervan is die verhoging van die konsentrasie van die opgeloste stowwe deur die verdamping van water. Die groep sedimente wat deur verdamping ontstaan, word evaporiete genoem. Evaporiete kan uit seewater, landoppervlakwater, grondwater en reënwater vorm en die samestelling word bepaal deur die ioon-inhoud van die water. In normale seewater is die belangrikste anione CI, SO en HCO + CO, en die belangrikste katione Na, Mg, K en Ca. 

Tydens indamping van seewater blyk die eerste neerslag wat gevorm word, die karbonate van kalsium en magnesium te wees. Hierdie karbonaatminerale is hoofsaaklik aragoniet en kalsiet (albei CaCO) en dolomiet (CaMg(CO)). Na indamping tot ongeveer een derde van die oorspronklike volume slaan gips (CaSO ·2HO) en anhidriet (CaSO) neer. By verdere indamping tot by een tiende volg sout (NaCl, haliet). In die natuur kristalliseer die soute hoofsaaklik in 'n afgeskermde komgebied wat aanliggend aan die see is. 

In hierdie kom bestaan daar 'n beperkte toegang vir die seewater, wat daartoe lei dat die soute na indamping wel kan konsentreer en uitkristalliseer. Op hierdie wyse word die soutkonsentrasie steeds hoër sodat afsettings van die verskillende soute gevorm word. Resente voorbeelde van evaporietomgewings is byvoorbeeld die Kara Bogaz Gol, 'n lagune aan die Kaspiese See, en 'n pekelmeer op Bonaire. Langs die kuste van woestyngebiede word geskikte omstandighede aangetref vir evaporietafsettings omdat die hoe dagtemperature verdamping aanhelp. 

Op vlak hellende kuste in die Persiese Golfgebied wat af en toe deur die gety oorspoel word (die sogenaamde sabkhas), vind afsetting van karbonate (kalsiet en dolomiet) en gips (soms selfs anhidriet) plaas. Evaporiete wat op land ontstaan, kristalliseer uit rivierwater, reënwater of grondwater en bestaan uit meer sulfate en karbonate as seewater. Veral gips en kalsiet word afgeset in die soms waterbevattende soutmere, wat playas genoem word. Grondwater wat deur kapillêre kragte opstyg, slaan by verdamping kalsiet of silika neer. 

Hierdie proses kan harde korse in die grond vorm. 'n Besondere en ekonomies belangrike voorkoms van hierdie tipe is 'n salpeterafsetting (NaNO) wat in Chili voorkom. Druipsteen word afgeset in grotte waar 'n versadigde oplossing in opgeloste kalsiet (CaCO) water deur verdamping verloor. So ontstaan stalagtiete aan die dak van die grot en stalagmiete as pilare op die vloer van die grot. Hierdie proses nkan ook bogronds in byvoorbeeld bronne en mere plaasvind; die kalsiet wat hier afgeset word, word travertyn genoem. 

Wanneer silika in plaas van kalsiet in bronne afgeset word, word dit kieselsinter (SiO·HO) of geyseriet genoem. ŉ Geyser is 'n warmwaterbron wat periodiek hoog bo die oppervlak uitspuit. Sekere chemiese sedimentêre gesteentes presipiteer net by sekere pH-waardes (suurgraad), en sommige organismes speel 'n rol deurdat hulle CO uit die seewater onttrek. Hierdie afsetting word bio-chemiese sedimente genoem. Afsetting van kalkmodders (mikriet) word by 'n pH van ongeveer 7,8 in die vorm van aragonietnaaldjies uit karbonaatversadigde seewater neergeslaan. 

Blougroen bakterieë speel waarskynlik ook 'n rol in bogenoemde proses. Die growwer kristallyne spariet kom voor as holteopvullingsmateriaal en vervang reeds afgesette mikriet- of fossielfragmente. Oöliete is konsentries opgeboude bolletjies van kalsiet wat om 'n kern neergeslaan het. Die ronde vorm is 'n gevolg van die heen-en-weer-rol deur die beweging van golwe Ysterhoudende oöliete, wat uit limoniet en chamosiet bestaan, is belangrik as 'n delfstof. 

'n Ander ekonomies belangrike ysterhoudende sediment is die sogenaamde ystersteen. Hoewel die ystersteen nie 'n chemiese sediment is nie, is die ysterverryking wel ŉ chemiese proses. Afhangende van die redoks- en pH-waardes kan oksiede, karbonate, silikate of sulfiede van yster afgeset word. Die belangrikste minerale is lomoniet, hematiet, sideriet. chamosiet en piriet. Piriet kom in baie sedimente voor maar is selde in groot hoeveelhede aanwesig. 

Deur diagenetiese prosesse word baie sekondêre minerale gevorm wat ook belangrike bestanddele van verskeie sedimente uitmaak. Silika kom voor as konkresies, sement en vervangingsprodukte en in silikaatminerale. Op dieselfde wyse kom kalsiet en tallose ander minerale voor.

Organogene sedimentêre gesteentes bestaan uit anorganiese materiaal wat deur die toedoen van organismes gevorm en saamgebind word. Sekere skulpdiere gebruik kalk in die vorm van aragoniet en kalsiet om hulle skelet te vorm. Die bekendste diergroep wat hierdie eksterne kalkskelet vorm, is die weekdiere, waarvan skulpe, slakke- huise en inkvisskelette in groot massas voorkom. Ammoniete is uitgestorwe verteenwoordigers van 'n sekere inkvisspesie. 

Die skulpe van brachiopode en die doppe van trilobiete het in vroeëre geologiese tye 'n groot aandeel gehad in die vorming van kalksteen. Ander belangrike groepe is onder andere korale, krinoïede en eginoïede. Behalwe kalk, kom ook ander materiaal in skelette voor. Diatome, die meeste radiolaria en baie sponse het silikabevattende skelette. Werweldiere het skelette wat kalk en fosfaat bevat. Nadat ŉ organisme afgesterf het, verrot die organiese materiaal meestal weg, maar die harde anorganiese gedeelte word bewaar

Diere wat op die bodem geleef het, laat hul reste op dieselfde plek agter en dit lei tot plaaslike fossilering. Voorbeelde hiervan is korale, waarvan die kolonievormende soorte as rifbouers bekend is. Koraalriwwe kom in warm seewater naby die oppervlak voor, en na die korale afgesterf het, word die rif as rifkalk bewaar. Indien die omstandighede (soos by korale) bekend is waaronder die organismes kan lewe (waterdiepte, temperatuur en mate van waterbeweging), word belangrike inligting aangaande die afsettingsomgewing ingewin. 

Paleo-ekologie is die wetenskap wat die leefmilieu van fossiele organismes bestudeer Na die dood van pelagiese diere (drywende of swemmende diere soos plankton en nekton) sink die oorblyfsels na die bodem, waar dit onder gunstige omstandighede kalklae vorm. Hierdie kalklae word fossielkalk of skulpkalk genoem en kan selfs na gelang van die oorheersende fossielsoort byvoorbeeld krinoïedkalk genoem word. Terwyl die oorblyfsels afsak, los die minder weerstandbiedende materiaal op sodat bepaalde diergroepe as fossiele bewaar word en ander groepe selde in die fossielrekord aangetref word. 

Soms word skulpe en ander reste van organismes deur seestrome of branders saamgespoel. Op hierdie wyse ontstaan 'n thanatosenose (gemeenskap van dooie organismes). Indien die reste versamel op die plek waar die organismes vroeër geleef het, word die versameling ŉ biosenmose genoem. Deur die bestudering van die pelagiese plante en diere kan gegewens aangaande die sedimentêre omgewing verkry word, maar daar moet in ag geneem word dat die reste van een plek na ŉ ander vervoer kon gewees het. 

Hierdie vervoer is meestal beperk tot 'n geringe verplasing, en waar baie van 'n sekere soort organisme voorkom, kan afleidings gemaak word van 'n bepaalde omgewing waar die organismes geleef het. So kan 'n sediment wat hoofsaaklik bestaan uit silikaslik met skeletjies van diatome en radiolaria, dui op ŉ milieu van 'n diep, koue see. In die vlakker, warmer see is kalk minder oplosbaar en hier word globigerinaslik (die reste van die genus "Globigerina") as sediment aangetref. Onkoliete ("algballe") en stromatoliete (algslierte) kan soveel kalk genereer dat dik lae en selfs riwwe kan ontstaan. 

Dierlike uitwerpsels kan ook versamel en 'n belangrike bousteen van organogene sedimente uitmaak. Hierdie uitwerpsels word fekale pille genoem. Groter fosfaatryke uitwerpsels (koproliete) word meestal deur krappe agtergelaat. Op eilande en in kusgebiede met 'n warm en droë klimaat versamel die uitwerpsel van seevoëls in lae en dit word ghwano genoem. Ghwano is vanweë die fosfaatinhoud ŉ bemestingstof van hoe gehalte. Die bekendste bronne is op eilande aan die kus van Peru.

Organiese afsetting bestaan uit organiese stowwe wat van plante en diere afkomstig is. Deur langdurige omsettingsprosesse kan hierdie materiaal so verander word dat die oorsprong selde vasgestel kan word. Vir die ontstaan van 'n groot konsentrasie en veral vir die preservering van organiese reste, moet aan sekere voorwaardes voldoen word. Die milieu moet vrugbaar gewees het sodat weelderige plantegroei en 'n groot konsentrasie van dierlike organismes aanwesig kon gewees het. 

Toestande moet voorts reduserend gewees het sodat verrotting (oksidasie) nie kon plaasvind nie. Daar word aangeneem dat organiese afsettings gevorm het op plekke met swak watersirkulasie. 'n Onderskeid word gemaak tussen twee groot groepe organiese afsettings: die van die hoër plante, wat op land of langs 'n kus gevorm het, en die van die laer (eensellige) plante en diere wat in die see gevorm het. Die eerste groep bestaan uit veen, bruinkool en steenkool, en die tweede uit aardolie. 

Albei groepe is baie belangrike delfstowwe aangesien hulle die hoofenergiebronne is. Veen word in moerasgebiede en mere gevorm. Vlak mere word met oewer- en  waterplante opgevul totdat daar bo die watervlak 'n moeras ontstaan waar onder meer veenmos en heide groei. In die Karboon, die geologiese tydperk waartydens die grootste steenkoolvorming plaasgevind het, het die veenvorming veral plaasgevind in die beboste kusmoerasse, waarin "Sigillaria," "Leipidodendron" en "Calamites" weelderig gegroei het. 

Die afgestorwe plantmateriaal word aan die oppervlak eers deur bakterieë geoksideer. Wanneer die materiaal deur jonger veenlae bedek word, word die aktiwiteit geleidelik minder namate reduserende toestande intree. Onder die invloed van bakterieë tree 'n nuwe proses in waarby die plantmateriaal in humus omgesit word. Dit het 'n verhoging van die persentasie koolstof tot gevolg. Die inkolingsproses begin hierna, waaronder die invloed van tyd en temperatuur, die water en vlugtige bestanddele afgedryf word en die persentasie koolstof per volume sodoende verder toeneem. 

Die eerste stadium van steenkoolvorming is die sogenaamde bruin koolstadium, waarin die plantreste nog met die oog herkenbaar is. By verdere inkoling word die selle opgevul met 'n humusstof sodat daar uiteindelik 'n harde, swart gesteente met 'n hoë koolstofgehalte ontstaan. As die koolfstofgehalte hoër as 77 % is, word die materiaal steenkool genoem. Die uiteindelike stap in die inkolingsproses is die vorming van antrasiet met meer as 90 % koolstof. 

Wanneer die uitgangsmateriaal in plaas van die hoër plante ŉ sapropellietslik is (afkomstig van laer plante), waarin die vette en proteïene in 'n wasagtige stof omgesit word, word kanaalkool (hoofsaaklik spore) of bogheadkool (hoofsaaklik alge) gevorm. Albei is ryk aan koolstof en waterstof. Aardolie word gevorm uit hoofsaaklik planktoniese dierlike mikroörganismes. Deur chemiese verandering onder die invloed van bakterieë, ontstaan vloeibare koolwaterstowwe. Die gasse (veral metaan) wat by die reaksies vrykom, word as aardgas herwin. Aardgas is ook afkomstig van steenkool.

Piroklastiese sedimentêre gesteentes ontstaan wanneer deeltjies (tephra) tydens ŉ vulkaniese uitbarsting in die lug gewerp word, op die grond val en daar 'n laag vorm. Na aanleiding van korrelgrootte word die volgende onderskei: blokke en bomme (>64 mm), lapilli (64-2 mm) en as (< 2 mm). Die verharde ekwivalente hiervan is piroklastiese breksie of agglomeraat, lapillisteen en tuf. Vulkaniese as word ook deur water vervoer en meng so met ander deeltjies sodat tuffiete ontstaan (50-90 % vulkaniese materiaal). 

Piroklastiese gesteentes kan op verskillende wyses gevorm word. Die bekendste hiervan is die sogenaamde asreën wat tydens hewige uitbarstings oor groot gebiede kan versprei. Net soos by klastiese sedimente kom ook massatransport voor en uit hierdie "piroklastiese strome" word gesorteerde lae afgeset. Hierdie sogenaamde gloedwolke volg die natuurlike helling en kan oor afstande van tot 100 km beweeg. Die afsettings uit gloedwolke word ignimbriete genoem. 

Modderstrome ontstaan wanneer vulkaniese as na 'n swaar reënbui of tydens die deurbreek van 'n kratermeer met vulkaniese bomme en blokke vermeng word en elders as ŉ swak gesorteerde laag afgeset word. Vulkaniese uitbarstings kan onder water plaasvind en ook hier kan piroklastiese strome ontstaan. Die lae wat so gevorm word, is meestal van grof na fyn gegradeer deurdat die water die partikels na gelang van die massa sorteer.

In die tydperk na 1950 het die sedimentologie tot ŉ aparte wetenskap binne die geologie ontwikkel. Die sedimentologie is die studie van die kenmerke van sedimente asook die prosesse wat aanleiding gegee het tot die vorming daarvan. ŉ Praktiese aspek verbonde aan die sedimentologie is dat delfstowwe wat aan spesifieke sedimentere omgewings verwant is, makliker opgespoor kan word. Ongeveer 95 % van die aardkors bestaan uit stallings- en metamorfe gesteentes. 

Die oorblywende 5 % word deur sedimentêre gesteentes ingeneem, maar die gesteentes bedek ongeveer 75 % van die aardoppervlak. Dit hang saam met die vorming van sedimente as gevolg van die opeenhoping van afbrekingsprodukte of deur chemiese of biologiese prosesse. Laat in die 18e eeu het mense nog gedink dat alle gesteentes op aarde deur die neerslag van stowwe in die see gevorm is. Hierdie gedagteskool heet die neptunisme.

Die plutonisme verdedig daarenteen die stelling dat ook ander prosesse soos vulkanisme 'n rol speel. Toe die plutoniste kon bewys dat hulle stellings gegrond was, het die belangstelling ten opsigte van sedimentêre gesteentes verflou ten gunste van stollingsgesteentes. Laasgenoemde gesteentes vertoon 'n grater variasie van mineraalinhoud en het daarom ŉ aantrekliker ondersoekgebied gevorm. In die tweede helfte van die 19e eeu is opnuut aandag aan sedimentêre gesteentes gegee, veral deur Henri Clifton Sorby (1826-1908). 

Hy het ook die eerste teorie oor die ontstaanswyse (later as foutief bewys) van sedimentêre gesteentes ontwikkel. Vroeg in die 20e eeu is ontdek dat sedimentêre gesteentes in allerlei omgewings, van die diepsee tot woestyne, kan ontstaan. Daar is toe verskillende metodes ontwikkel (sedimentere petrografie) om die afsettingsomgewings van ouer sedimente te herkonstrueer. Dit het egter in baie gevalle tot onoplosbare probleme aanleiding gegee. 

Na die Tweede Wêreldoorlog het mense begin om resente afsettingsomgewings te bestudeer en daaruit het die opstel van wiskundige en hidrodinamiese modelle voortgespruit. Veldwaarnemings was ook meer doelgerig. Die nut van die resultate wat hieruit voortgespruit het, was dat 'n mens by ouer gesteentes kon voorspel watter vorm die gesteentes kan aanneem, hoe dit begrens word en wat dit kan bevat (nuttig by die eksplorasie na ertse en aardolie). 

Om hierdie redes neem die aantal sedimentoloë wêreldwyd vinnig toe. Die meeste van hulle is lid van die International Association of Sedimentologists (IAS), wat een keer elke 4 jaar 'n kongres reël en ŉ vaktydskrif, "Sedimentology", uitgee. In Suid-Afrika word sedimentoloë lid van die Sedimentologie-afdeling van die Geologiese Vereniging van Suid-Afrika. Die drie belangrikste onderafdelings van die sedimentologie omvat sedimentologie in die beperkte sin (baie wiskundig en eksperimenteel), sedimentêre geologie (geïntegreer, regionaal) en sedimentêre petrografie (die studie van die korrels wat aanwesig is).

Klassieke sedimentgesteentes vorm deur middel van die meganiese verweringsproses. Voorbeelde sluit sandsteen in.

Chemiese sedimentgesteentes vorm wanneer opgeloste materiale ’n neerslag van die oplossing vorm. Voorbeelde sluit dolomiet, ystererts, flint en kalksteen in.

Organiese sedimentgesteentes vorm deur middel van ’n opeenhoping van plant- of diere-afval. Voorbeelde sluit steenkool, sommige tipes dolomiet en sommige tipes kalksteen in.

Ons gebruik daagliks verskeie sedimentgesteentes. Die belangrikste gebruik van sedimentgesteentes is in die boubedryf. Sement, bakstene, beton en glas word alles gemaak van sedimentgesteentes. ’n Ander baie belangrike gebruik van sedimentgesteentes is vir die opwekking van energie - steenkool is steeds die belangrikste hulpbron in elektrisiteitsopwekking. Marmer en graniet het deur die eeue ook ’n belangrike rol as ornamentele stene gespeel. Dit is nie net deur kunstenaars gebruik om standbeelde mee te maak nie, paleise en herehuise en selfs in vandag se moderne huise word dit steeds beskou as ’n duursame afwerkingsmateriaal.

Die volgende lys beskryf van die gebruike van die verskillende sedimentgesteentes in ons alledaagse lewe:

Dit val op hoe subtiele afsettingsverskille tot die onontbeerlike energiebronne steenkool, olie en gas gelei het. 

Steenkool se oorsprong kom van veen – gedeeltelik verweerde plantmateriaal wat in moerasse versamel het. Die veenvorming is ’n pynlik stadige proses weens die onvoltooide afbreking van plantmateriaal, byvoorbeeld hout en blare in die aanwesigheid van vog. Die water het uiteraard die plante van suurstof afgeskerm, wat voorkom het dat hulle verrot het. Daarna het die druk van modder en sand wat die veen begrawe het, in die teenwoordigheid van hitte, die veen geleidelik in steenkool verander.

Die koolstof, waterstof en suurstof in plante en die minerale wat deur water in die veen neergelê is, is die basis van die latere steenkool, wat in verskeie fases gevorm word. Dit behels onder meer die uitpers van die waterstof en suurstof, met die gevolg dat die koolstof oorbly. Die prosesse wat tot die vorming van steenkool lei, bring ook baie gevaarlike metaangas voort, wat in die steenkoollae vasgekeer kan word en ondergrondse ontploffings kan meebring, soos vandag steeds in steenkoolmyne gebeur.

Olie en gas is die gevolg van klein enkelselplante en -diere wat toentertyd in die mere en oseane gelewe het. Dié organismes het na die bodem afgesak nadat hulle dood is, tesame met modderdeeltjies, wat ook ’n sterk organiese inhoud bevat het. Om olie te vorm, word organiese modder onder meer afsettings begrawe, saamgepers en geleidelik verhit. Daarna vind verskeie prosesse plaas namate die hitte toeneem (dit word die olievenster genoem en is tussen 100-150 grade Celsius) en daaruit ontstaan waterkoolstof – die gevolg van die vetbestanddele (lipiede) in die dooie organismes.

Indien die hitte hoër is as 150°C, sal die materiaal in gas omgeskakel word. Indien die hitte laer as 100°C is, sal olie nie vorm nie. Die olie wat wel gevorm word, word tussen die rotse vasgekeer.

Dit is interessant dat toestande vandag steeds gunstig is vir sedimente om steenkool, olie en gasse te vorm maar dit neem miljoene jare om nuwe energiebronne te vorm.

Die oorgrote meerderheid fossiele wat gevind word, word binne sedimentgesteentes wat uit modder en slik gevorm is gevind. Wanneer ’n organisme in ’n area sterf waar sy liggaam van predatore en die elemente beskerm is, word die oorskot dikwels deur sediment bedek. Oor tyd, soos die sediment versteen begin die oorskot van die organisme ontbind en oplos. Minerale sypel die beendere van die organisme binne en verander die chemiese samestelling hiervan. In ander gevalle disintegreer die hele skelet van die organisme, en bly slegs ’n afdruk, gevul met minerale, agter.

Ander soorte rots (stollings- en metamorfiese gesteentes) wat uit magma gevorm word, bevat nie fossiele nie omdat die temperature te hoog is vir enige oorskot om agter te bly, die hitte laat dit disintegreer. Fossiele wat wel in hierdie tipe rots gevind word, is dikwels erg misvorm as gevolg van die hitte en druk wat teenwoordig is by die vorming van hierdie tipes rots. Anders as sedimentgesteentes wat oor ’n lang tydperk teen ’n relatiewe lae hitte en druk vorm.

·        Steenkool, van die bekendste sedimentêre klip, word al sowat vyf eeue op ’n groot skaal deur mense gebruik. Die heel eerste steenkoolmyne is in 1520 in Engeland en België in gebruik geneem.

·        Afsettings in die see miljoene jare gelede het tot drie soorte drie groepe sedimentêre gesteente gelei wat vandag as die Kaap-supergroep bekend is: sand was die begin van die Tafelberg-groep in die Wes-Kaap; modder in die dieper water het aanleiding gegee tot die Bokkeveld-groep en sand in rivierdeltas en vlak see het uiteindelik die Witteberg-groep berge geword. Erosie van die laer, sagter lae van Tafelberg het tot die ineenstorting van dele gelei en vandaar die amper vertikale rotsformasies. Die plat bokant van Tafelberg – horisontale sandsteenlae – het dus behoue gebly nadat groot dele deur erosie afgevoer is.

·        Die harde dolerietbedekking van baie SA berge of gestolde lawa in die geval van die Harrismith-berg beskerm in baie gevalle die sagte afsettingsgesteente van erosie, anders sou dit waarskynlik heelwat baie anders gelyk het.

·        Dit word bereken dat die boonste kalksteengesteentes van die Grand Canyon in Arizona, Amerika, sowat 200 miljoen jaar oud is. Daar is heelwat fossiele van reptiele, varings en insekte. Die klip halfpad ondertoe is moontlik 400 miljoen jaar oud en bevat fossiele van sekere visse. Die oudste gesteentes heel onder is nóg ouer maar daar is geen teken van enige fossiele nie.

·        Dit word beraam dat sowat 20% van afsettingsgesteente op aarde kalksteen is, 30% is sandsteen en 50% is skalie (leiklip).

·        Versteende woude is die gevolg van minerale wat deur bedekte bome gesyfer het en, sel vir sel, die oorspronklike hout vervang het.

·        Boere het al eeue lank hul landbougrond met mergel (vrugbare kleigrond) bemes. Wanneer die mergel in suurgronde gemeng word, neutraliseer die kalk daarin die suurheid. Wanneer mergel in kleigronde ingewerk word, het dit die uitwerking dat dit die grond meer krummelrig en toegankliker vir plantwortels maak.

·        Groen sandsteen of groen modderklip is die gevolg van klein korreltjies van die mineraal gloukoniet, wat Grieks is vir blougroen. Dit is ook ’n goeie kunsmis danksy die kalium daarin.

·        Soms kan ’n heuwel of berg ineenstort weens veral waterverwering en gevolglike groot grondverskuiwings veroorsaak wat alles in hul pad wegvee. Voorbeelde is grondverskuiwings in 1986 in Nieu-Seeland ná die erge Bola-sikloon, in Peru in 1970 en Black Ven in Dorset in die suide van Engeland toe die deurlopende blootstelling aan golwe oor ’n lang tydperk die afsettingsgesteente laat ineenstort het.











</doc>
<doc id="84462" url="https://af.wikipedia.org/wiki?curid=84462" title="Virgin Atlantic">
Virgin Atlantic

Die lugredery Virgin Atlantic, 'n handelsnaam van Virgin Atlantic Airways Limited, is 'n Britse lugredery met meerderheidsbesit deur Sir Richard Branson se "Virgin Group". Die groep besit 51% van die lugredery en Delta Air Lines van die VSA besit die oorblywende 49%. Virgin Atlantic se hoofkantoor is in Crawley, Wes-Sussex, Engeland, naby Lughawe Londen-Gatwick.

Die lugredery is in 1984 gestig en was oorspronklik deur mede-stigters Randolph Fields en Alan Hellary beplan om vlugte tussen Londen en die Falkland-eilande te onderneem. Die paar ontmoet Richard Branson en deur onderhandelinge word die lugredery herdoop na "Virgin Atlantic". Die eerste vlug van Gatwick na Newark Liberty Internasionale Lughawe is op 22 Junie 1984 onderneem.

Virgin Atlantic maak gebruik van 'n gemengde vloot van Airbus en Boeing wyerompvliegtuie en opereer tussen die Verenigde Koninkryk, Noord-Amerika, die Karibiese eilande, Afrika, die Midde-Ooste, Asië en Australië vanaf sy belangrikste basis by Gatwick met sekondêre basisse by Lughawe Londen-Heathrow en Manchester. Die lugredery onderneem binnelandse vlugte in die Verenigde Koninkryk sedert 31 Maart 2013. Dit is administratief geskei van ander Virgin-handelsmerke.

In 2012 het Virgin Atlantic 5.4 miljoen passasiers vervoer, wat dit die sewende grootste Britse lugredery in terme van passasiersvolume maak. In die jaar tot Februarie 2013, het dit 'n jaarlikse bedryfsverlies van £128.4 miljoen gelei.

Virgin Atlantic Airways Limited beskik oor 'n Burgerlugvaartowerheid Tipe A-operateurslisensie wat dit toelaat om passasiers, vrag en pos te vervoer op vliegtuie met 20 of meer sitplekke.

Die vloot van Virgin Atlantic Airways in Februarie 2014:


</doc>
<doc id="84465" url="https://af.wikipedia.org/wiki?curid=84465" title="Emirates">
Emirates

Emirates Airlines Limited (Arabies: طيران الإمارات DMG: Ṭayarān Al- Imārāt) (IATA: EK, ICAO: UAE) is 'n lugredery gebaseer in Doebai, Verenigde Arabiese Emirate. Die lugredery is 'n filiaal van die Emirates Groep, wat geheel en al deur die regering van Doebai se "Investment Corporation of Dubai" besit word. Dit is die grootste lugredery in die Midde-Ooste, wat byna 3 400 vlugte per week bedryf van sy middelpunt by Doebai Internasionale Lughawe, na meer as 150 stede in 74 lande regoor ses vastelande. Vragverskeping word onderneem deur die Emirates Groep se "Emirates SkyCargo"-afdeling.

Die lugredery is in die geledere van die top 10 wêreldwyd in terme van kilometers gevlieg, en is die grootste lugredery in die Midde-Ooste wat betref inkomste, vlootgrootte en passasiers gekarwei in 2007. In 2012 was die lugredery die vierde grootste lugredery ter wêreld in terme van internasionale passasiers vervoer en geskeduleerde passasierskilometers gevlieg. Die redery was die derde grootste in terme van geskeduleerde vrag ton-kilometers gevlieg. Die maatskappy bedryf ook vier van die wêreld se langste direkte kommersiële vlugte van Doebai na Los Angeles, San Francisco, Dallas/Fort Worth, en Houston.

Gedurende die middel-1980's het Gulf Air begin om sy dienste na Doebai af te skaal. As gevolg hiervan is Emirates op die been gebring in Maart 1985 met steun van Doebai se koninklike familie, met Pakistan International Airlines wat twee van die lugredery se eerste vliegtuie op 'n volhuurkontrak verskaf het. Dit was nodig om onafhanklik te funksioneer van regeringsubsidies, afgesien van $10 miljoen wat in aanvangskapitaal voorgeskiet is. Die redery het ontstaan onder leiding van Ahmed bin Saeed Al Maktoum, steeds die huidige voorsitter. In die jare na sy stigting het die lugredery sterk uitgebrei in beide sy vloot en bestemmings. In Oktober 2008 skuif Emirates al sy operasies by Doebai Internasionale Lughawe na Terminaal 3 om sy vinnige uitbreiding en groeiplanne te volhou.

Emirates besit 'n groot vloot Airbus en Boeing wyerompvliegtuie en is een van 'n paar rederye wat slegs 'n wyeromp-vloot bedryf, die staatmaker hier is die Boeing 777-300ER. Emirates het ook bestellings vir 61 nuwe Airbus A380s en het die tweede operateur van dié tipe geword na Singapore Airlines. Emirates is 'n toonaangewende aankoper van vliegtuie, hy bekom nog 200 nuwe vliegtuie slegs in 2013.

Emirates het 'n sterk handelsnaam as 'n leier in die lugvaartbedryf, veral in terme van uitstekende diens en sy baie vinnige groei, tesame met volgehoue winsgewendheid. Emirates het verskeie toekennings gewen – dit was in die agtste posisie geplaas deur Air Transport World vir "Lugredery van die Jaar" in 2012. Die toekenning is gedoen op grond van die erkenning van sy verbintenis tot veiligheid en operasionele uitmuntendheid, kliëntediens, finansiële gesondheid, insluitend 'n 25-jaar agtereenvolgende jaarlikse wins. Emirates is aangewys as 'n viersterlugredery deur die lugvaartkonsultantgroep "Skytrax". Die lugredery is bekroon as "Lugredery van die Jaar" in 2013.

In Maart 2019 bedryf Emirates die volgende vliegtuie:
Emirates bedryf 'n vloot uitsluitlik gebaseer op langafstand-vliegtuie met hoë passasierskapasiteit. Die gebrek aan alternatiewe binnelandse bestemmings vereis nie die ontwikkeling van 'n nutsdraer, of dat 'n deel van die vloot klein vliegtuie hoef te wees nie. Dit blyk egter, ten spyte van die gebruik van groter vliegtuie op kort- en mediumafstandroetes ('n Airbus A380 word byvoorbeeld gebruik op die roete Doebai – Jeddah, slegs 1700 km), dat Emirates steeds sukses behaal met 'n goeie laaifaktor vir sy vloot vliegtuie.



</doc>
<doc id="84468" url="https://af.wikipedia.org/wiki?curid=84468" title="Verdrag van Guadalupe Hidalgo">
Verdrag van Guadalupe Hidalgo

Die Verdrag van Guadalupe Hidalgo (Engels: "Treaty of Guadalupe Hidalgo", Spaans: "Tratado de Guadalupe Hidalgo") was 'n vredesooreenkoms tussen Meksiko en die Verenigde State van Amerika wat op 2 Februarie 1848 onderteken is. Die verdrag bring 'n einde aan die Meksikaans-Amerikaanse Oorlog en lei daartoe dat Meksiko 'n groot deel van sy grondgebied (Alta Kalifornië) vir $15 miljoen aan die Verenigde State verkoop.

Die verdrag is in "Guadalupe Hidalgo" geteken, tans die "Distrik Gustavo A. Madero" in Meksikostad. Dit is deur Antonio López de Santa Anna en Nicholas P. Trist onderteken. Op 10 Maart word dit deur die Amerikaanse Senaat geratifiseer, en op 19 Mei van dieselfde jaar deur die Meksikaanse regering. Volgens die verdrag word Meksikane in die noorde van Meksiko 'n keuse gebied om Amerikaanse burgerskap te aanvaar of te verskuif. Meer as 90% kies egter Amerikaanse burgerskap.

Soos dikwels met die soort verdrae gebeur, word die verdrag beter in Meksiko as in die VSA onthou. Daar is 'n beweging in die VSA, genaamd "Aztlán" wat hulle beywer om die gebied wat deur die verdrag verloor is weer by Meksiko te voeg.



</doc>
<doc id="84469" url="https://af.wikipedia.org/wiki?curid=84469" title="Deon Lotz">
Deon Lotz

Deon Lotz (* 20 Julie 1964– ) is 'n Suid-Afrikaanse akteur en voormalige hotelbestuurder. Hy is bekend vir sy rolle is films soos Skoonheid, Roepman en Faan se Trein. Hy het in talle verhoogproduksies opgetree en ook radiowerk gedoen. 

Lotz was in 1982 hoofseun van die Hoërskool Zwaanswyk in Retreat, Kaapstad, en het 'n diploma van die Akademie vir Dramakuns (ADK) in Kaapstad verwerf en in die Drakensberg-seunskoor gesing.




</doc>
<doc id="84470" url="https://af.wikipedia.org/wiki?curid=84470" title="AJ van der Merwe">
AJ van der Merwe

AJ van der Merwe is 'n Suid-Afrikaanse akteur en musikant. Hy het 'n B.A.(Drama)-graad aan die PU vir CHO behaal.

Van der Merwe was in die laat tagtigerjare 'n lid van die vaste teatergeselskap van Sukovs en Truk. Hy verwerf veral bekendheid met sy rol as Vaatjie in die TV-reeks "Vleuels" en as Gys Conradie in "Konsternasie oppie stasie". Hy was ook te sien in "Meester", "Hagenheim: Streng privaat", "Suburban Bliss", "Lipstiek Dipstiek" en "Inside Out".

In 1999 reik hy 'n CD uit met wiegeliedjies vir kinders, getiteld Engelkind.



</doc>
<doc id="84472" url="https://af.wikipedia.org/wiki?curid=84472" title="Anel Alexander">
Anel Alexander

Anel Alexander (née Flett) is 'n Suid-Afrikaanse aktrise, skrywer en vervaardiger van Pretoria. Haar pa is van Skotse afkoms. Sy het in 2002 'n BA-drama-graad "cum laude" van die Universiteit van Pretoria verwerf.

Op hoërskool wen sy 'n ATKV-penning vir beste byspeler in 'n kompetisie vir tieners. Sy het die rol van Liesl in "7de Laan" vertolk en ook in 'n aantal romantiese komedies gespeel, onder andere in "Semi-soet" en "Klein Karoo".

In 2013 speel sy in die Afrikaans dramareeks "Geraamtes in die kas". Later in dieselfde jaar wen sy die kykNET Silwerskermfees-prys vir die beste ondersteunende rol in "Faan se Trein".

As akteur:

As vervaardiger:

As skrywer:


</doc>
<doc id="84473" url="https://af.wikipedia.org/wiki?curid=84473" title="Metamorfe gesteente">
Metamorfe gesteente

Metamorfe gesteentes of metamorfiese gesteentes ontstaan uit die transformasie van bestaande rotse vanweë metamorfisme, wat beteken "struktuurverandering". Die oorspronklike rots kan stollingsgesteente, afsettingsgesteente of ander metamorfe gesteente wees en word onderwerp aan hoë hitte (meer as 150 tot 200 °C) en druk (1 500 bar), wat groot fisiese en/of chemiese veranderings veroorsaak.

Metamorfe gesteentes maak ’n groot deel van die aardkors uit en word geklassifiseer volgens tekstuur en chemiese en minerale samestelling. Soms word hulle gevorm omdat hulle diep onder die aarde se oppervlak lê, waar hulle aan hoë temperatuur en druk vanweë die boonste rotslae blootgestel word. Hulle kan ook ontstaan uit tektoniese prosesse soos kontinentale botsings, wat horisontale druk, wrywing en verwringing veroorsaak. Verder kan hulle ontstaan wanneer rotse verhit word deur die inpersing van warm, gesmelte rots (magma) uit die binnekant van die aarde. Die bestudering van metamorfe gesteentes, wat nou bo die aarde se oppervlak ontbloot is deur erosie en opheffing, verskaf inligting oor die temperature en druk diep binne die aardkors.

Voorbeelde van metamorfe gesteentes is gneis, leisteen, marmer, skis en kwartsiet.

Die lae in metamorfe gesteentes word bladigheid (Engels: "foliation") genoem en gebeur wanneer ’n rots tydens rekristallisering aan die een as korter word. Dit veroorsaak dat die mineraalkristalle draai en ’n bladige (blaarvormige) patroon ontstaan waarin die verskillende lae die kleure van die minerale wys wat dit gevorm het.

Teksture kan ingedeel word in bladige en nie-bladige kategorieë. ’n Voorbeeld van eersgenoemde is leisteen en van laasgenoemde marmer.

Nog ’n belangrike meganisme van metamorfisme is dié van chemiese reaksies tussen minerale sonder dat hulle smelt. In die proses word atome tussen die minerale uitgeruil en nuwe minerale word gevorm.

Dit vind plaas wanneer magma in die omringende rotse ingepers word. Die veranderings is die grootste waar die magma in kontak met die omringende rotse kom, want dit is waar die temperatuur die hoogste is.

Om die stollingsgesteente wat deur die afkoelende magma gevorm word, is ’n metamorfisme-gebied of -korona. Koronas kan alle grade van metamorfisme hê, van die kontakgebied tot onveranderde rotse verder weg.

Streekmetamorfisme, ook genoem dinamiese metamorfisme, is die verandering in massas rotse oor ’n groot gebied. Rotse kan verandering ondergaan bloot omdat hulle baie diep onder die aardoppervlak lê, waar hulle aan hoë temperature en druk onderwerp word vanweë die diep lae rots bo-op hulle. ’n Groot deel van die laer kontinentale kors is metamorf, buiten onlangs gevormde stollingsgesteentes.

Horisontale tektoniese bewegings soos die botsing tussen kontinente skep bergvormingsgordels en veroorsaak hoë temperature, druk en verwringing in die nabygeleë rotse. Wanneer die gesteentes dan later deur erosie ontbloot word, kom hulle in lang gordels of oor groot gebiede op die oppervlak voor.

Die vyf basiese metamorfe teksture in tipiese rotse is leiklipagtig (soos in leiklip en filliet), skistose (skis), gneisose (gneis), granoblasties (granoliet, sommige marmers en kwartsiet) en horingsteenagtig (horingsteen en skarn).




</doc>
<doc id="84474" url="https://af.wikipedia.org/wiki?curid=84474" title="Nicola Hanekom">
Nicola Hanekom

Nicola Hanekom is 'n Suid-Afrikaanse dramaturg, vervaardiger en aktrise. Sy het in verskeie verhoogproduksies, TV-reekse en rolprente verskyn. Sy is 'n oudleerling van die Hoërskool Groote Schuur en het 'n diploma in drama van die Universiteit van Kaapstad verwerf.

Nicola Hanekom trek in haar standerd agt-jaar van Randburg na Nuweland in Kaapstad. Sy matrikuleer aan die Hoërskool Groote Schuur, waar sy in die koshuis bly, waarna sy verder studeer aan die Universiteit van Kaapstad en ’n tweetalige diploma in toneelspel verwerf. Aanvanklik maak sy naam as aktrise, onder andere in die hoofrol in Saartjie Botha se “Altyd Jonker” (waarvoor sy vir ’n Fleur du Cap-toekenning genomineer word), “Ek, Anna van Wyk” van Pieter Fourie (waarvoor sy ’n Vita-toekenning kry as beste aktrise in ’n ondersteunende rol), “Klaasvakie” (waarvoor sy in 2012 ’n Fleur du Cap-toekenning kry as beste aktrise in ’n ondersteunende rol), “Smag”, “Mag”, “Unplugged” en Schalk Schoombie se “Samoerai”. Vir haar rol in “Wees” verower sy in 2011 by die Klein Karoo Nasionale Kunstefees (KKNK) die Kanna vir beste vroue-kunstenaar. Op televisie vertolk sy onder andere rolle in die televisie-reekse “Plek van die vleisvreters” en “Transito”. Rolprente waarin sy speel sluit in “Faan se trein” (verfilming van Pieter Fourie se drama), “Husk” (waarvoor sy in 2011 ’n Stone-toekenning ontvang), “String Caesar”, “Hollywood in my huis”, “Shepherds and butchers” (verfilming van Chris Marnewick se roman) en die kortrolprent “Forgotten country”. Sy gee ook private lesse in toneelspel en bied lesse in stemkuns en interpretasie aan by die toneelspelakademie ACT in Kaapstad. Op 26 Mei 2012 is sy op Piketberg getroud met die akteur Grant Swanby. Hulle bly in Bloubergstrand en het ook ’n plasie in die Klein Karoo.

Haar drama “Hol” is in 2008 op die kortlys vir die Nagtegaal-prys. Alle moontlike betekenis-se van die titel word in die stuk benut, soos (weg)hardloop, leeg, anus en ook die figuurlike “poephol” wat dom of idioot impliseer. In hierdie solovertoning word ’n vrou se obsessie met haar liggaamlike en geestelike beperkinge uitgebeeld. Liesbet is anoreksies en bulimies en haar gedagtes word weergegee as ’n bewussynstroom terwyl sy in ’n Kaapse gimnasium op ’n trapmeul hardloop. Broksgewys word haar lewensomstandighede onthul. Daar is by-voorbeeld haar obsessie oor haar lyf en haar eetgewoontes, haar dominerende suster Ragel en haar ma wat haar nie vertrou nie. Tussendeur beskryf sy ’n besoek aan ’n tronk na aanlei-ding van ’n rampspoedige gebeurtenis met iemand uit haar verlede en die skryf van ’n artikel oor geweld, met die boodskap dat geweld alles in hierdie land bepaal en oorheers. Sy is oor-tuig daarvan dat ’n mens slegs kan oorleef deur verslaaf te raak aan iets, soos die gimnasium-kultuur. Algaande word Liesbet se minderwaardigheidsgevoel en ernstige sielkundige pro-bleme duideliker. Hanekom wen in 2012 ’n Fleur du Cap-prys vir haar eie spel in hierdie drama, terwyl dit ook ’n Standard Bank Ovation-prys wen en aangewys word as die beste stuk op die Randfees by die Grahamstadse Nasionale Kunstefees. In “Trippie” reis die ge-hoor saam met twee akteurs in ’n bus. ’n Man en ’n vrou ontmoet mekaar op ’n bus wat deur die Karoo reis nadat hulle slagoffers was van toeval, eensaamheid en geweld. Die inhoud herinner aan die Teater van die Absurde, waar die dialoog digterlik maar onwerklik is en dit nie moontlik is om enigiets met sekerheid te bepaal nie. Hoewel die twee mekaar nie voor-heen geken het nie, ontstaan daar ’n konfrontasie tussen hulle. Die vrou is onstabiel en mani-pulerend en die man ’n slagoffer. Die nodige agtergrond vir hulle gedrag en toestand word eers gegee wanneer hulle oor hulle verlede begin praat. Sy was verkrag, terwyl hy gely het tydens die langdurige terminale siekte van sy vrou. Hierdie drama debuteer in 2013 by die KKNK. Hier word dit genomineer vir ’n Herrie-Kanna toekenning vir kopverskuiwende werk en ook vir ’n Kanna vir beste debuutwerk. In 2013 wen hierdie drama die ATKV se prys vir ’n dramateks en dit word benoem vir vyf Fiësta-toekennings, insluitende beste aanbie-ding. Dit word ook tot vollengte rolprent verwerk en saam met “Hol” gepubliseer as “Die pad byster”, wat in 2015 met die Eugène Marais-prys bekroon word. Die twee dramas weer-spieël, soos die titel van die bundel aandui, vroue wat geestelik die pad byster geraak het of op die grens daarvan beweeg.

In 2009 is “Betésda” op die kortlys vir die Nagtegaal-prys. Hierdie drama neem die storie uit die Bybel as vertrekpunt en word opgevoer rondom ’n munisipale swembad. ’n Groep mense (’n dowe, ’n blinde, ’n vette en ’n sielsieke) wag hier om genesing op die koms van die engel wat met een duik in die water hulle van hul siektes sal genees. “Betésda” word in 2010 by die Klein Karoo Nasionale Kunstefees (KKNK) bekroon as beste algehele aanbieding by die fees, beste debuutwerk en beste regie. In 2011 wen hierdie drama ook twee Fiesta-toekennings van KykNet in die kategorieë beste nuutgeskepte Afrikaanse opvoering en beste regie. “Ararat” maak sy buiging tydens die 2009 KKNK op Oudtshoorn en word daarna ook op die Oerol-fees in Nederland opgevoer, waar alle kaartjies vir vertonings uitverkoop word. Hierdie stuk word in die veld opgevoer. “Lot” is eweneens ’n buitelugproduksie en debuteer by die KKNK van 2011 en handel oor die stoflikheid van die mens. ’n Soort wagkamer beman deur ’n wag staan teen ’n Karoo-grensdraad omring deur Karoo-stof. Hier meld mense wat in mo-torongelukke gesterf het aan op hulle laaste deurtog na die dood en vertel hulle lewenssto-ries aan die wag. Ongeag die pyn en ervaring klou almal nog verbete aan die lewe vas, al is dit reeds verby. By die KKNK van 2011 verower “Lot” die Kanna-toekenning vir Beste Aan-bieding, asook ’n Kanna vir Nicola Hanekom vir haar regie. “Lot” is in 2011 ook op die kort-lys vir die toekenning van die ATKV-prys vir ’n dramateks en in 2012 word dit benoem vir ses Fiesta-toekennings, onder andere vir beste aanbieding en ook vir beste nuut geskepte Afrikaanse aanbieding. Dit verower twee Fiesta-toekennings, een vir beste byspeler en Ha-nekom kry die ander toekenning vir beste teaterontwerp. “Babbel” verower in 2011 die ATKV-prys vir ’n dramateks en debuteer tydens 2012 se KKNK. Die stuk speel af in die na-draai van ’n revolusie, waarin taal verval as gevolg van “anderstaliges” wat die teiken van haat word. ’n Soldaat en ’n verpleegster wag naby ’n toring op nuus, simbolies van die Bybel-se Babel-toring wat die verwarring van taal en uiteenspat van die mensdom beteken het. Die apokalips is hier, want chaos heers oral en groot dele van die wêreld het reeds vergaan, met oorlog wat voor die deur is. “Babbel” word in 2012 met ses Kannas vereer by die KKNK, waaronder beste debuutwerk, beste teateraanbieding en die Herrie-prys vir “kopverskui-wende werk”.

“Land van skedels” se titel verwys na die vele mense wat tydens die Anglo-Boereoorlog hul-le lewens verloor het. Die drama het sy debuut by Aardklop in 2013. Hierdie ruimtelike drama het spesifiek die konsentrasiekampe as agtergrond en is aangebied op ’n veld in die suide van Potchefstroom, wat Hanekom die Slagveld gedoop het. In hierdie reis deur die lyding van vrouens en kinders in die konsentrasiekampe word die swaarkry, dapperheid en vasberadenheid van ’n volk uitgebeeld. Soos in haar ander ruimtelike dramas word hier ook ander genres betrek, soos fisieke teater wat grens aan sirkus, opera en skouspelagtige visuele elemente. Karakters is byvoorbeeld aangeheg aan marionet-toutjies. Die simbool van die dood, Langkappie, reis dan met haar doodswa deur die kamp en knip die toutjies. Verskeie simbole word in die stuk ingewerk. Sophia word deur ’n groep Engelse soldate ontvoer en verkrag, maar die kind wat sy dan verwag word ’n simbool van verset. Bokamoso (wat hoop beteken) beeld die swart mense se ervaring in die konsentrasiekampe uit. Emily Hobhouse sluit die teks af met ’n boodskap van hoop. Hierdie drama word vir ses Fiësta-toekennings benoem, insluitende een vir beste aanbieding en benoemings vir haar persoonlik as beste regisseur en haar teaterontwerp. “Land van die skedels” verower dan in 2014 vier Fiësta-toekennings, waaronder een vir beste nuwe Afrikaanse produksie. “In glas” debuteer in 2015 by die KKNK, met in vitro-bevrugting as tema. By die KKNK word dit aangewys as die beste teateraanbieding. “In glas” is in 2015 op die kortlys vir die toekenning van die ATKV-prys vir ’n dramateks en word in hierdie jaar benoem vir ses Fiësta-toekennings, waarvan dit vyf verower, waaronder die baie belangrike toekennings vir beste aanbieding en beste nuut-geskepte Afrikaanse produksie. Sy wen ook die toekenning as beste regisseur.

Sy vervaardig ook die kortrolprent “Maar anyway, nog ’n Dooie Feëverhaal”.

Haar dramas en die opvoering daarvan word met talle teaterpryse bekroon. In 2015 ken die KKNK die Afrikaans Onbeperk-prys vir vernuwende denke aan haar toe vir haar werk wat as vernuwend en grensverskuiwend ervaar word.



 Tydskrifte en koerante




</doc>
<doc id="84475" url="https://af.wikipedia.org/wiki?curid=84475" title="Steinstücken">
Steinstücken

Steinstücken is 'n woonbuurt met 'n bevolking van omtrent 300 in die uiterste suide van die stadsdeel Wannsee in die Berlynse stadsdistrik Steglitz-Zehlendorf. Ná die verdeling van Duitsland het dit ‘n enklawe van Wes-Berlyn in die Duitse Demokratiese Republiek (DDR) geword tot 1971-72 toe dit deur 'n nou korridor weer met Wes-Berlyn verbind is.

Ná die bou van die Berlynse Muur in 1961 het Steinstücken 'n toevlugsoord vir vlugtelinge uit die DDR geword, insluitend omtrent twintig DDR-grenssoldate wat ontsnap het. Gevolglik is die oorspronklike staaldraadversperring deur 'n muur vervang.



</doc>
<doc id="84476" url="https://af.wikipedia.org/wiki?curid=84476" title="Boeing 747-8">
Boeing 747-8

Die Boeing 747-8 is die grootste weergawe van die Boeing 747 en die grootste kommersiële passasiersvliegtuig wat in Amerika gebou word, van vergelykbare grootte ("sien skets ondertoe") met die Europese Airbus A380 wat in Oktober 2007 in gebruik geneem is. Die 747-8 het die Boeing 747-400 vervang in 2011.

Die onlangse resessie in die VSA, tesame met die marktraagheid in Europa en Asië, het gelei tot 'n afname in die vraag na vragvliegtuie aangesien meer verskepings nou per see onderneem word. Die wêreld se lugvragvloot was kleiner in 2012 as wat dit was in 2003, maar die verhouding van baie groot vragvliegtuie in daardie vlote het toegeneem, en die dominante posisie van Boeing se groot, brandstofdoeltreffende vragtuie het die maatskappy 'n geleentheid gebied om sy markaandeel te behou en sy produksielyn te beskerm ten spyte van die swak mark.

Die vraag bestaan hoofsaaklik na die 747-8F, wat die meeste bestellings ontvang. Die groot kapasiteit van die 747-8 is 'n voordeel vir die vragtuigweergawe, maar nie soseer die passasiersweergawe nie. Verder het die vragtuig geen direkte mededinger nie.

Lugrederye soos Emirates en British Airways het dit aanvanklik oorweeg om die passasiersweergawe te bestel, maar het later besluit om eerder die Airbus A380 aan te koop. Op die Paryse Lugskou in 2013 het Korean Air ingestem om vyf 747-8 passasiersweergawes te bestel, bykomend tot die vyf reeds bestel in 2009.

Algehele vraag na die 747-8 is benede Boeing se aanvanklike projeksies, wat gelei het tot 'n verlaging in produksietempo. Produksie was aanvanklik verminder van 2 tot 1,75 vliegtuie per maand in April 2013; tot 1,5 vliegtuie per maand in Oktober 2013 en in Januarie 2016 het Boeing bevestig dat hul 747-8 produksie sal verminder tot 0,5 per maand in September 2016. Die hoofrede is die swak herstel in die lugvragmark, wat gelei het tot verlaagde vraag na die 747 vragtuig.

Die Boeing 747-8I is bedoel om 'n nis tussen die Airbus A380 en die Boeing 777-300ER te vul, maar die vooruitsigte vir die 747-8I blyk beperk te wees. Rederye het die oorspronklike 747 in die eerste plek vir sy reikafstand, en nie sy kapasiteit nie, aangekoop. Met die koms van die langafstandtweemotorige vliegtuie is die 747 se reikafstandvoordeel uitgewis, veral deur Boeing se eie 777. In vergelyking met die 747-8I, is die komende 777-9X "mini jumbo jet" geprojekteer om 'n laer brandstofkoste per sitplekmyl te hê en 'n groter vragkapasiteit, al het dit 'n laer kapasiteit vir passasiers en 'n hoër pryskaartjie; gevolglik behaal die 777-9X meer bestellings as die 747-8I, veral weens sy goeie brandstofdoeltreffendheid. Die Airbus A380 is as meer suksesvol bewys aangesien dit 'n geheel nuwe ontwerp is, terwyl die 747-8 se afkoms reeds 40 jaar oud is. Ontleders voorspel nie blink vooruitsigte vir meeste baie groot vliegtuie (met meer as 400 sitplekke) nie. Bestellings het dus afgeplat in die 2010's, aangesien daar wyeromptweelingstralers is met dieselfde reikafstand, wat meer brandstofdoeltreffend is en meer buigsaam is teen 'n veel laer aankoopkoste as die 747-8

Op die oomblik is Lufthansa die enigste lugredery wat beide die 747-8I en A380 bedryf.


</doc>
<doc id="84477" url="https://af.wikipedia.org/wiki?curid=84477" title="Eltville am Rhein">
Eltville am Rhein

Eltville am Rhein [ˈɛltvɪlə] is die oudste en grootste nedersetting in die Rheingau-streek en die administratiewe distrik Rheingau-Taunus-Kreis in die Duitse deelstaat Hesse. Bekend as die "Stad van wyn, vonkelwyn en rose" en die "Gutenbergstadt" , is Eltville 'n rustige klein stad wat regstreeks aan die Rynoewer geleë is en sy geskiedenis tot die Romeinse tydperk kan terugvoer toe dit as "Alta Villa" gestig is.

Later het Eltville 'n Frankiese nedersetting en die setel van 'n koningshof geword waar Boudewyn van Trier in 1330 met die bou van 'n kasteel begin het. Twee jaar later het keiser Lodewyk van Beiere stadsregte aan Eltville gegee. Ná Boudewyn se afsterwe in 1348 het die kasteel as die gunsteling-somerwoning van die keurvorste van Mainz gedien.

Eltville word ook met die vroeë geskiedenis van die drukkuns verbind. Op 17 Januarie 1465 het aartsbiskop en keurvors Adolf II van Nassau hier Johannes Gutenberg, die uitvinder van die drukpers, tot hofedelman verhef en 'n lyfrente aan hom toegeken wat belastingvryheid en kleding asook jaarliks 2 180 liter graan en 2 000 liter wyn ingesluit het. Gutenberg kon hierdie voorreg nog drie jaar lank geniet voordat hy in 1468 in Mainz oorlede is.


</doc>
<doc id="84480" url="https://af.wikipedia.org/wiki?curid=84480" title="Binnesee">
Binnesee

’n Binnesee is ’n vlak see in die sentrale deel van ’n kontinent tydens tydperke van hoë seevlakke. In moderne tye is die seevlak laag en is daar min binneseë – die grootste hiervan is die Kaspiese See. Ander moderne voorbeelde sluit in die Persiese Golf en die Suid-Chinese See. 


</doc>
<doc id="84482" url="https://af.wikipedia.org/wiki?curid=84482" title="Lawa">
Lawa

Lawa verwys na beide die gesmelte rots wat deur vulkane uitgespuug word tydens ’n uitbarsting en die rots wat ontstaan nadat die lawa afgekoel en verhard het. Die gesmelte rots word binne planete, ook die aarde, en sommige mane aangetref. Die hittebron wat die rots binne die aarde laat smelt, word geotermiese energie genoem.

Wanneer lawa uit ’n vulkaan gespuug word, is dit ’n vloeistof teen temperature van 700 tot 1 200 ºC. Dit is tot 100 000 keer so vloeitraag as water, maar kan oor groot gebiede vloei voor dit afkoel en stol vanweë die tiksotropiese eienskappe daarvan (’n afname in vloeitraagheid vanweë skuifspanning).

’n Lawavloei is ’n bewegende stroom lawa wat tydens ’n nie-ontploffende uitbarsting gevorm word. Wanneer dit afkoel en ophou beweeg, word dit hard en vorm stollingsgesteentes. Die term "lawa" word gewoonlik ook vir "lawavloei" gebruik.

Ontploffende vulkaanuitbarstings skep ’n mengsel van as en ander fragmente en word tepid genoem eerder as lawavloei.

In die algemeen bepaal die samestelling van die lawa, eerder as die temperatuur van die uitbarsting, sy eienskappe.

Wanneer lawa die aarde se oppervlak bereik, het dit normaalweg ’n temperatuur van tussen 700 1 200 °C. Die vloeitraagheid van lawa is 100 000 keer so groot as dié van water. Dit bepaal hoe die lawa vloei.

Lawa met ’n hoë vloeitraagheid of viskositeit is baie stroperig – dit sal stadig vloei, klonte vorm en ditself blokkeer. Gasse word maklik opgesluit in die semi-vloeibare gesteente en vorm blasies. Dié soort lawa ontstaan dikwels uit ’n ontploffende uitbarsting of onder die grondwatervlak, en word verbind met tufsteen en piroklastiese strome. As die lawa min gas bevat en onder hoë temperatuur uitbars, kan dit ’n lawastroom vorm.

Lawa met ’n lae vloeitraagheid is relatief vloeibaar. Dit vorm poele, kanale en riviere van gesmelte steen. Gasse kan maklik opstyg en ontsnap. Piroklastiese uitbarstings met dié soort lawa kom selde voor; meestal verloop die uitbarstings rustig. Die lawa vorm geen steil keëlvulkane nie omdat dit ver kan vloei voordat dit stol. Daar is drie soorte lawastrome met lae vloeitraagheid: skerp, ('a'ā), gladde (pāhoehoe) en kussinglawa.

Die chemiese samestelling van lawa het ’n groot invloed op ander eienskappe, soos die stollingstemperatuur, vloeitraagheid en die manier waarop dit na die oppervlak kom. Stollingsgesteentes kan ingedeel word volgens suurheidsgraad, van felsofiries (suur) tot mafies (alkalies). Naas ondergenoemde minerale kan lawa ook ander minerale en brokke gesteentes bevat, waaronder vaste kristalle en xenoliete.





’n Vulkaan is ’n geologiese struktuur, dikwels in die vorm van ’n berg. Dit bestaan grootliks uit gestolde lawa. Lae skildvulkane met hul breë basis word gevorm deur mafiese basaltlawa met ’n lae vloeitraagheid. Steil stratovulkane word ook saamgestelde vulkane genoem. Hulle word gevorm uit stroperige lawa (meestal andesiet en rioliet) en as. Hierdie suur lawa kan net ’n kort afstand van die bron af wegvloei, want dit stol vinnig. Die resultaat is die keëlvormige struktuur van ’n vulkaan. Die boonste deel van ’n vulkaan kan instort of tydens ’n uitbarsting weggeblaas word. Daardeur ontstaan ’n kaldera, of groot krater, waarin dikwels vulkaniese keëls en lawakoepels ontstaan. Soms ontstaan daar ná ’n tyd ’n heel nuwe vulkaan in die kaldera, soos in die geval van Vesuvius.

Dit is klein, eenvoudige verskynsels met ’n sentrale krater wat gevorm word wanneer vulkaniese materiaal ophoop rondom ’n vulkaanskag. In lawafonteine koel die vloeibare gesteente af, die gedeeltelik gestolde materiaal val terug en vorm ’n hoop rondom die skag. Omdat ’n deel van die lawa nog vloeibaar is, plak die materiaal aan mekaar. Dit gebeur egter nie by ander soorte vulkaniese keëls nie.

Afkoelende, stroperige lawa hoop dikwels op in ’n vulkaanskag. Dié verstoppings en die aanwesigheid van gasse in die lawa laat die druk in die skag opbou. Uiteindelik vind ’n uitbarsting plaas waar groot wolke van vulkaniese as en gas ontstaan, ook bekend as piroklastiese strome. Die meeste ontploffende uitbarstings word gevolg deur ’n rustiger periode waarin lawa uitgestoot word. As die lawa ryk aan silika is, ontstaan ’n stadig groeiende lawakoepel, ’n groot kussingvormige struktuur vol barste en splete. Die bokant en rande van ’n lawakoepel is meestal bedek met brokstukke en as.

Vloeibare lawa kan in die vorm van strome beweeg en snelhede van tot 75 km/h bereik. Dié snelheid neem af namate die lawa afkoel. Snelhede van ’n paar meter per uur is nie ongewoon nie. Lawastrome is nie net weens die hoë temperatuur gevaarlik nie, maar ook weens gasse wat kan ontsnap, soos koolstofdioksied, waterstofsulfied, soutsuurgas en swaeldioksied.

Lawatonnels ontstaan wanneer die oppervlak van ’n stroom relatief vloeibare lawa afkoel en ’n kors vorm. Hierdie kors is ’n goeie isolator sodat die onderliggende lawa kan bly vloei. Ná ’n tyd ontstaan ’n soort pyplyn waardeur die gesmelte gesteente kilometers ver kan vloei sonder om veel af te koel.

Kussinglawa ontstaan wanneer lawa uit ’n vulkaanskag onderwater vloei of as die lawa die see bereik. Die stroperige lawa vorm ’n kors wanneer dit met die water kontak maak en barste ontstaan daarin. Uit dié barste sypel nog lawa en vorm "kussings". Kussinglawa is baie algemeen omdat ’n groot deel van die aardoppervlak met water bedek is. Baie vulkane is ook by of onder water geleë.

’n Laminêre lawastroom word gekenmerk deur die feit dat die lawa in lae vloei sonder dat die lae meng omdat daar nie druk loodreg met die rigting van vloei is nie.

In seldsame gevalle word ’n vulkaniese keël met lawa gevul sonder om weer uit te bars. Die opeenhoping van vloeibare gesteente in ’n kaldera word ’n lawameer genoem. Sulke mere bestaan gewoonlik nie vir lank nie omdat die lawa weer afgevoer word na die magmakamer nadat die druk afgeneem het (meestal deurdat gasse deur die kaldera ontsnap) of dit word uitgestoot deur ’n uitbarsting.

’n Lawafontein is die min of meer reëlmatige vloei van lawa uit ’n krater of lawameer Hulle kan soms hoog bo die aardoppervlak uitspuit.




</doc>
<doc id="84485" url="https://af.wikipedia.org/wiki?curid=84485" title="Skuifspanning">
Skuifspanning

Skuifspanning, wat aangedui word deur die Griekse letter formula_1 (tau), is die komponent van spanning wat saamvlakkig is met die dwarsdeursnee van die materie waarop dit inwerk. Gewone spanning word veroorsaak deur die spanningskomponent loodreg op die materie se dwarsdeursnee.



</doc>
<doc id="84486" url="https://af.wikipedia.org/wiki?curid=84486" title="Tiksotropie">
Tiksotropie

Tiksotropie vind plaas wanneer sekere soorte jel of vloeistof wat onder statiese omstandighede dik en vloeitraag is, mettertyd dunner en minder vloeitraag word as dit geskud of versteur word of ’n skuifspanning daarop inwerk. Dit kan ’n ruk duur voordat die stof se viskositeit (vloeitraagheid) weer verhoog.


</doc>
<doc id="84487" url="https://af.wikipedia.org/wiki?curid=84487" title="A Day at the Races">
A Day at the Races

A Day at the Races is 'n album van Queen wat in 1976 vrygestel is.

Queen



</doc>
<doc id="84488" url="https://af.wikipedia.org/wiki?curid=84488" title="The Doors (album)">
The Doors (album)

The Doors is die debuutalbum van die Amerikaanse rockgroep The Doors, vrygestel op 4 Januarie 1967. Die album bevat hul deurbraak enkelsnit " "Light My Fire" " en die lang liedjie " "The End" " met sy Oidipus-kompleks gesproke woorddeel.

The Doors was sentraal tot die ontwikkeling van psigedeliese rock en word krities bekroon. In 2012 was dit nommer 42 in die "Rolling Stone-tydskrif" se 500 beste albums van alle tye.

Die oorspronklike album het 20 miljoen eksemplare verkoop, en is in die Grammy Hall of Fame ingesluit. "Light My Fire" is ook in die Grammy Hall of Fame ingesluit. Dit is verskeie kere heruitgegee op CD, insluitende 'n 2007-"remaster" en 'n 2017 "50ste verjaarsdag Deluxe-uitgawe."

In 2015 het die Library of Congress The Doors gekies vir insluiting in die nasionale-opnameregister gebaseer op die kulturele, artistieke of historiese betekenis van die album.

The Doors se finale lid is in die middel van 1965 aangestel nadat Ray Manzarek se twee broers die groep verlaat het en Robby Krieger by hulle aangesluit het. Krieger het op daardie staduim maar slegs ses maande lank die elektriese kitaar gespeel, toe hy genooi is om 'n lid van die groep te word. Die groep het ook jazz-beïnvloed dromspeler John Densmore en die charismatiese, en later ikoniese Jim Morrison as hoofsanger. Die groep is aanvanklik geteken deur Columbia Records vir 'n kontrak van ses maande, maar het ingestem om hul te laat gaan nadat die platemaatskappy nie 'n produsent vir die album kon kry nie. Nadat hulle van die kontrak vrygestel is, het The Doors klubs, waaronder die London Fog en die Whiskey A Go Go, gespeel totdat hulle geteken is deur Elektra Records deur Jac Holzman.

Die album is opgeneem deur produsent Paul A. Rothchild en klankingenieur Bruce Botnick by die Sunset Sound Studios in Hollywood, Kalifornië in minder as een maand in Augustus en September 1966.. 'n Vier-kanaal-bandmasjien is gebruik vir opname, met hoofsaaklik drie bande: bas en dromme op een, kitaar en orrel op 'n ander, en Morrison se sang op die derde. Die vierde band is gebruik vir oordrag. Kreiger en sessiemusikant Larry Knechtel het elektriese bas op verskeie liedjies gespeel om die inpak van die klank van Manzarek se Fender Rhodes-elektriese-orrel se bas te versterk. Vir "The End" is twee opnames saam geredigeer om die finale opname te kry.

In 'n kontemporêre resensie vir "Crawdaddy!"-tydskrif, het Paul Williams The Doors as 'n "album van 'n grootteorde" beskou terwyl die groep vergelyk word met Brian Wilson en die Rolling Stones as skeppers van "moderne musiek", waarmee "kontemporêre jazz" en "klassieke" komponiste probeer meeding ". Williams het bygevoeg: "Die geboorte van die groep is in hierdie album, en dit is so goed soos enigiets in rock. Die wonderlike feit oor the Doors is dat hulle sal verbeter." Robert Christgau was minder entoesiasties in sy kolom vir "Esquire", hy beveel die album aan maar met voorbehoud. Hy het van Manzarek se orrelspel en Morrison se "buigsame, maar soms vae" sang gehou. Terwyl die teenwoordigheid van 'n "oorspronklike grootse harde rock " in "Break on Through" en slim liedjies soos "Twentieth Century Fox" beklemtoon, maar was hy krities op meer " esoteriese " materiaal soos die "lang, duistere treurlied "The End"". Hy het ook Morrison se lirieke dikwels selfsugtig gevind, veral lirieke soos "ons liefde word 'n begrafnis brandstapel", wat hy gesê het bederf "Light My Fire", en "die mistigheid wat as diepte aanvaar word van soveel liefhebbers van rockgedigte" in "The End". 

The Doors is sedertdien gereeld deur kritici as een van die grootste albums van alle tye beskou. Volgens "Acclaimed Music" is dit die 27ste mees gesogte opname op altyd lyste. In 2003 het Parke Puterbaugh van "Rolling Stone" die album; "...die LA-viertal se suksesvolste huwelik van rockdigte met klassiek geharde harde rock - 'n beskonke, onberispelike klassieke" genoem. Sean Egan van "BBC Music" verklaar, "Die eponiem debuut van The Doors het populêre musiek in gebiede geneem wat voorheen onmoontlik gedink is; die aanmoediging om die bewussyn van die eerste snit "Break Through Through" uit te brei, was net die begin van sy brandende agenda."

The Doors is nommer 42 op "Rolling Stone" se lys van die 500 grootste albums van alle tye en ook in die Rolling Stone Hall of Fame. Dit is nommer 75 op die tydskrif "Q" se 100 grootste albums ooit, en nommer 226 in "NME" - tydskrif se 500 grootste albums van alle tye. In 2007 het "Rolling Stone" dit op hul lys van die 40 noodsaaklike albums van 1967 geplaas.



</doc>
<doc id="84490" url="https://af.wikipedia.org/wiki?curid=84490" title="News of the World">
News of the World

News of the World is 'n album van Queen wat in 1977 vrygestel is.



</doc>
<doc id="84492" url="https://af.wikipedia.org/wiki?curid=84492" title="Roofvis">
Roofvis

'n Roofvis is 'n soort vis wat ander vis en lewendige diere in die water vreet. Hulle kom gewoonlik in soutwater in die oseane voor, maar daar is ook etlike spesies wat in varswater in die binneland voorkom, bv. die tiervis en die reënboogforel wat waterinsekte en ander goggas vreet.

Die populasie van groot roofvisse, soos die tuna, marlyn en swaardvisse is tans besig om sterk af te neem. As gevolg van menslike ontginning het getalle die afgelope 50 jaar met tot 90% gedaal. Die roofvisse verdwyn nie net nie, maar word ook al hoe kleiner, omdat hulle nie kans kry om aan te teel nie. Wetgewing wat vangste beperk en die aanlê van visparke kan help om te keer dat hierdie spesies nie heeltemal uitsterf nie.

'n Paar voorbeelde ter illustrasie:

Seespesies:

Varswaterspesies:


</doc>
<doc id="84493" url="https://af.wikipedia.org/wiki?curid=84493" title="Boeing 767">
Boeing 767

Die Boeing 767 is 'n middelslag, lang reikafstand, tweemotorige wyerompstraalvliegtuig wat deur Boeing Commercial Airplanes gebou word. Dit was die vervaardiger se eerste wyeromp tweemotorige vliegtuig en sy eerste vliegtuig met 'n twee-bemanning gerekenaariseerde stuurkajuit. 

Die vliegtuig het twee turbowaaierenjins, 'n konvensionele stert, en vir verminderde lugsleur, 'n kritiese vlerkontwerp. Dit is ontwerp as 'n kleiner wyerompvliegtuig as vroeër vliegtuie soos die 747 en bied sitplek vir 181 tot 375 persone en 'n verskeidenheid van binne-ontwerpe in. Dit is ontwerp vir 'n reikafstand van 7 130 tot 11 825 km (3 850 tot 6 385 seemyl), afhangende van die variant. Die 767 is sy-aan-sy ontwikkel met 'n smalromptweemotorige model, die 757, die twee modelle se gedeelde ontwerpeienskappe maak dit moontlik dat vlieëniers 'n algemene-tipe gradering kan ontvang om beide vliegtuie te mag bedryf.

Die 767 word in drie romplengtes vervaardig. Die oorspronklike 767-200 word in 1982 in gebruik geneem, gevolg deur die 767-300 in 1986 en die 767-400ER, 'n uitgebreide reeksvariant, in 2000. Die uitgebreide reeks 767-200ER- en 767-300ER-modelle tree in diens in 1984 en 1988 onderskeidelik, terwyl die vragweergawe, die 767-300F, sy debuut in 1995 maak. Omskakelingsprogramme het passasiers-767-200 en 767-300-reeksvliegtuie verander om dit vir vrag te gebruik, terwyl die militêre tuie die E-767 toesigvliegtuie insluit, die KC-767 en KC-46 lugtenkers en VIP-vervoer. Enjins wat op die 767 gemonteer is sluit die General Electric CF6, Pratt & Whitney JT9D, Pratt & Whitney PW4000 en Rolls-Royce RB211 turbowaaiers in.

United Airlines was in 1982 die eerste redery om die 767 in kommersiële diens te plaas. Die vliegtuig is aanvanklik op plaaslike en transkontinentale roetes gebruik, waartydens dit die betroubaarheid van sy tweemotorige uitleg bevestig het. In 1985 was die 767 die eerste tweemotorige vliegtuig om wetlike goedkeuring vir lang oorsese vlugte te ontvang. Die vliegtuig is toe gebruik om geenstopdienste op medium- tot langafstand interkontinentale roetes uit te brei. In 1986 het Boeing studies begin oor 'n hoërkapasiteit 767, wat uiteindelik gelei het tot die ontwikkeling van die 777, 'n groter wyeromptweemotorige passasierstraler. Teen die 1990's was die 767 die mees gebruikte vliegtuig vir transatlantiese vlugte tussen Noord-Amerika en Europa.

Die 767 was die eerste wyeromptweemotorige vliegtuig om 1 000 aflewerings te behaal. Tot en met Desember 2013 het Boeing 1 110 bestellings vir die 767 van 71 kliënte ontvang; waarvan reeds 1 089 afgelewer is. 'n Totaal van 838 van hierdie vliegtuie was in diens gewees teen Julie 2012, waarvan die gewildste variant die 767-300ER was met 582 afgelewer. Delta Air Lines is die grootste operateur met 94 vliegtuie. Mededingers van die 767 sluit in die Airbus A300, A310 en A330, terwyl Boeing se opvolger, die 787 Dreamliner, in Oktober 2011 in diens gestel is.

"Beweeg u muis oor die foto vir byskrif"


</doc>
<doc id="84501" url="https://af.wikipedia.org/wiki?curid=84501" title="Ekstrusie">
Ekstrusie

Ekstrusie of uitvloeiing in vulkanologie verwys na stollingsgesteentes wat bo die aardkors gevorm het deur vulkaanuitbarstings – dus vanweë magma wat uit die aarde uitgebars of uitgevloei het. Dit staan teenoor intrusie, wanneer magma in ander gesteentes ingepers word sonder om die oppervlak te bereik.

Ekstrusiewe magma kan baie vinniger in die oop lug of onderwater afkoel en daar is min tyd vir die vorming van kristalle. 


</doc>
<doc id="84508" url="https://af.wikipedia.org/wiki?curid=84508" title="Petrus Coetzee">
Petrus Coetzee

Ds. Petrus Stefanus Zacharias (oom Pietie) Coetzee (distrik Boshof, Oranje-Vrystaat, 25 Desember 1885 – Bloemfontein, 3 September 1975) was 'n leraar in die Nederduitse Gereformeerde Kerk.

Ds. Coetzee was 'n leier in die Transvaalse sowel as die Vrystaatse Kerk, waarin hy beskryf is as "by uitstek die eerbiedwaardige, geestelike leier van sy Kerk en volk". Sedert 1956 is hy drie keer verkies as moderator van die Vrystaatse Sinode, nadat hy jare vantevore al aktuarius en skriba van die Vrystaatse en later aktuarius van die Transvaalse Sinode was. Hy het lank sitting in die Federale Raad van Kerke gehad en tydens die viering in 1958 van die vyftigjarige jubileum van dié liggaam was hy die voorsitter daarvan. In 1962 word hy ook assessor van die eerste Algemene Sinode. In al die gemeentes wat hy bedien het, speel hy 'n leidende rol in kerklike en kulturele aangeleenthede. Aan die Witwatersrand dien hy in een stadium in 35 liggame en in die Vrystaat in talle sinodale kommissies. Tydens sy verblyf aan die Rand het hy nader kennisgemaak met die besonderse behoeftes van die Afrikaner-intrekkers in dié kosmopolitiese stad. In sy pastorie te Braamfontein is onder meer die idee van die Randse Armesorgraad gebore, 'n liggaam wat jare lank 'n geweldige groot rol gespeel het in die versorging na siel en liggaam van die behoeftige Afrikaners. Tydens sy verblyf daar was hy ook aktuaris van die Transvaalse Sinode.

Vir sy groot werk vereer die Universiteit van Stellenbosch hom in 1965 met 'n eredoktorsgraad in die teologie en in 1966 volg die Vrystaatse Universiteit met 'n eredoktorsgraad in die lettere en wysbegeerte (D.Phil.). Van die groot geleenthede waar hy opgetree het, was die inhuldiging van die eerste twee staatspresidente.

Petrus Coetzee is op die plaas Blaauwboschfontein in die distrik Boshof in die Vrystaat gebore en het die naam gedra van sy grootvader aan grootmoederskant, P.S.Z. Fourie, die eerste landdros van Boshof. Hy was die tweede seun van die gesiene ouerpaar wat ook drie dogters gehad het. Sy eerste skoolonderrig het hy op sy vader se plaas, Bosfontein, ontvang. Terwyl hy op Boshof verder skoolgegaan en die Tweede Vryheidsoorlog in 1899 uitgebreek het, het hy as 14-jarige penkop by die Boshof-Boerekommando aangesluit. Sy onverskrokkenheid in gevegte het dadelik die oog gevang van genl. C. Badenhorst, onder wie se bevel die Boshof-kommando gestaan het. Die generaal het aan hom die belangrike taak van spioen en rapportryer toevertrou. In hierdie hoedanigheid het hy telkemale vertroulike rapporte en boodskappe tussen genls. Badenhorst, Hertzog en De Wet oorgebring. Hierdie kennismaking met genls. Hertzog en De Wet het die grondslag vir 'n hegte vriendskapsband in naoorlogse tye gelê. Tot sy bittere spyt moes hy ook eindelik die wapen op 'n plaas net ten weste van Brandfort neerlê. Dié pynlikheid hiervan, soos hyself vertel het, is in Mei 1961 tot die laaste greintjie toe uitgewis, skryf J.A. Bosch, "toe dit sy heerlike voorreg was om die eerste president van die Republiek van Suid-Afrika, C.R. Swart, met sy verkiesing op sy plaas net ten ooste van Brandfort te gaan gelukwens".

Ná die vredesluiting in 1902 is hy na Franschhoek vir sy verdere skoolopleiding gestuur. Spoedig was sy skooljare agter die rug toe hy in 'n betreklike kort tyd skoolhoër en matriek afgelê het, en is hy na die Victoria-kollege op Stellenbosch vir sy B.A.-graad. Ongelukkig moes hy op hierdie tydstip sy studie weens 'n geldskaarste onderbreek en hy het toe op Reddersburg en later Winburg gaan skoolhou. Daar het hy wiskunde doseer en een van sy eerste leerlinge was Charles Robberts Swart, wat op 13-jarige leeftyd sy matriekeksamen geslaag het. Terwyl hy op Winburg onderwys gegee het, ontmoet hy 'n musiekonderwyseres, Ellen Bredell, met wie hy later in die eg verbind is. Op haar beurt het sy weer musiekonderrig aan 'n minlike dogter, Nellie de Klerk, 'n skoolmaat van C.R. Swart, gegee. Nellie het later die eggenote van C.R. Swart geword. Daar het dus, sedert vroeë tye, 'n hegte vriendskapsband tussen die gesinne Coetzee en Swart bestaan. As onderwyser het Coetzee groot sukses behaal en is selfs deur die uitvoerende raad van die OVS versoek om in die Villiers-kommissie van ondersoek na tegniese onderwys te dien.

Hy besluit egter om sy Heer en volk van die kansel af te dien, en met dié doel voor oë keer hy in 1910 terug na Stellenbosch. Die student Coetzee het met hart en siel sy studie aangepak en sy admissie-eksamen in 1913 cum laude afgelê. Intussen is diamante op die ou familieplaas ontdek en dit stel hom, kort ná sy huwelik, in staat om na Europa te vertrek, waar hy verder aan die Vrye Universiteit van Amsterdam studeer het onder die vermaarde hoogleraars dr. Kuyper en Bavinck. Daar was hy met sy doktorale studie in die teologie besig toe die Eerste Wêreldoorlog 'n einde daaraan maak en hy na Suid-Afrika moet terugkeer.

Ds. Coetzee het in 1915, die jaar waarin hy na Suid-Afrika teruggekeer het, sy proponentseksamen afgelê en hulpprediker in die moedergemeente op Stellenbosch geword, waar hy in Januarie 1916 deur 'n boesemvriend, ds. D.P. Ackerman van Bethlehem, georden is tot leraar van die NG Kerk. Nadat hy die beroep na Odendaalsrus in April daardie jaar aangeneem het, het Jannie Delport, Pieter Lourens en Johannes Swart ds. Coetzee en sy gevolg in April 1916 op Ventersburgweg, die latere Hennenman, gaan afhaal. Die leraar en sy vrou is gasvry en gulhartig in hul nuwe werkkring ontvang. Op 15 April 1916 is die nuwe leraar, die derde in die toe 11 jaar oue gemeente se bestaan, bevestig. Aan dié plegtigheid het deelgeneem ds. A.J. Malherbe van Boshof, wat ook die bevestigingsrede gehou het, en di. W.J. Klomp van Kroonstad, C.J. Pienaar van Bultfontein, C.J. van Niekerk van Edenville, C.R. Ferreira van Koppies en J.J. Krige van Bothaville.

Weens die Rebellie was daar verdeeldheid in die gemeente en tweedrag onder lidmate. Daarvan was ds. Coetzee terdeë bewus. Hy het gevolglik sy intreepreek daarop gemik deur die volgende Sondag 2 Korintiërs 13:11 as teks te neem: "Voorts, Broeders! Zijt blijde, wordt volmaakt, zijt getroost, zijt eensgezind, leeft in vrede; en de God der liefde en des vredes zal met u zijn." Dit was 'n direkte aanval op die verdeeldheid in die gemeente en het dan ook geseënde vrugte afgewerp. Met die huisbesoek het ds. Coetzee dit erns gemaak en ook baie moeite gehad om gemeentelede wat weens politieke geskille uitmekaargespat het, weer bymekaar te kry. Deur gebed, takt en volharding het hy daarin geslaag om die gemeente weer tot 'n hegte eenheid saam te snoer. Bidure en 'n Bybelklas het van krag tot krag gegaan onder sy besielende leiding.

Gedurende sy dienstyd hier het die kerkraad besluit om die "Zaal" van die heer Williams vir die kerk aan te koop. Dit is dan ook gedoen vir £815.51. Oorspronklik wou hulle hierdie saal in 'n skoolkoshuis omskep, maar het later daarteen besluit. Dit sou dien as 'n kerksaal, waaraan die gemeente op daardie stadium 'n behoefte gehad het. 'n Donker tyd het vir die pastorie en gemeente aangebreek in Oktober 1918 toe die gevreesde griep oor die land toegeslaan het, en Odendaalsrus nie verbygegaan het nie. Honderde mense moes in die bed bly weens die siekte. Die pastorie self is tot 'n hospitaal omskep en siekes het tot in die sitkamer gelê. Kosbare lewens is by tientalle gedurende hierdie tyd afgemaai. Die dag met die eerste doopdiens ná die griep was nie maklik te vergeet nie, want net vroue in swart geklee het voor die kansel gestaan, weduwees weens die gevreesde siekte.

Wat die onderwys betref, het ds. Coetzee 'n leidende aandeel geneem in die totstandkoming van 'n koshuis, die vooruitgang van die skool en die eerste matriekklas wat hy in die lewe geroep het. Hy het selfs nege maande lank die rol van onderwyser vertolk. Ook het hy 'n leidende rol in die opheffing van sy volksgenote gespeel deur die kerklike barmhartigheidsdiens.

In Desember 1919 ontvang ds. Coetzee 'n beroep na Philippolis, en word gelei om die beroep te aanvaar na 'n vrugbare verblyf van drie en 'n half jaar in die gemeente. Hy verlaat 'n gemeente wat deur die Rebellie verdeeld was, as 'n eenheid, en 'n primêre skool as 'n sekondêre, met twee koshuise.

Einde 1919 het ds. Coetzee die beroep na die NG gemeente Philippolis aangeneem, waar hy vroeg in 1920 bevestig is. Alhoewel die konsulent, ds. C. Jooste van Trompsburg, in die tussentyd, terwyl die gemeente vakant was ná die dood van die geliefde dr. Tobie Muller, waardevolle geestelike diens verrig het, het ds. Coetzee dadelik na sy aankoms grondige ondersoek na die Sondagskool, katkisasie, Bybelstudieklasse, buitedienste en die onderwys ingestel. Hy het besef dat hierdie terreine die slagaar van sy geestelike bearbeiding was. Onder sy leiding het die kerkraad 'n drastiese besluit na aanleiding van ontug geneem en pogings in werking gestel om dit uit die gemeentelike lewe te weer. So is byvoorbeeld besluit dat alle persone wat hul aan ontug skuldig maak, voortaan voor die volle Kerkraad sou verskyn. Die sielkundige uitwerking hiervan is deur die afname van ontugsake bewys. Deur sy toedoen is die baie moeilikhede betreffende Waterkloof uiteindelik vreedsaam opgelos.

Ds. Coetzee het deur sy prediking sy gemeente tot liefde en vrede aangespoor en dit was inderdaad ook die voorbeeld wat hy gestel het. Die gemeente Philippolis sal hom as die vurige en positiewe prediker onthou wat nie geskroom het om sonde by die naam te noem nie, aldus J.A. Bosch. "Deur besondere takt aan die dag te lê, het hy geweet hoe om sy gemeentelede vir 'n goeie saak in te span en, aan te spoor. Hy was bekend as die kinderliefhebber vir wie hy nooit 'n offer van tyd of krag te groot geag het nie. As gevolg van sy belangstelling in die onderwys en die opvoeding van die jeug was; hy gedurende sy verblyf die groot stukrag agter die vooruitgang van die plaaslike skool." Deur ds. Coetzee se toedoen is die eerste doelmatige koshuis, Ons Huis, daargestel. Dit het hom gegrief dat baie kinders net wag om die ouderdom te bereik waarop die skool verlaat kon word. Daarom het hy dikwels trae seuns en dogters van die huis af teruggebring skool toe. Hy het ook nie geaarsel om, wanneer dit nodig was, self weer as wiskunde-onderwyser in te spring nie. Talle persone wat hy tot die skool teruggedwing het, het wat later hoë posisies in die land beklee.

Ds. Coetzee was steeds bereid om sy offer van watter aard ook al, te bring. In 1922 toe die gemeente in 'n finansiële nood verkeer, het hy nie geaarsel om aan te beveel dat sy jaarlikse salaris met £50 verminder moes word nie. Sommige kerkraadslede het gewag gemaak van die "vertroue en liefdesband wat daar bestaan tussen die pastorie en die gemeente".

P.I. Geyer skryf in Edenburg se driekwarteeu-gedenkboek oor ds. Coetzee se aanname van die beroep na Edenburg dat dit seker vir hom 'n gewigtige besluit moes gewees het "om in die skoene te stap van so 'n waardige en geliefde voorganger soos ds. P. du Toit. Maar hy het net sy hoë roeping geken en dit het hom in staat gestel om nege jaar suksesvolle arbeid in die gemeente te verrig." Ná 'n hartlike ontvangs, 'n plegtige bevestiging deur sy swaer ds. Rabie en 'n kragtige intreepreek, was hy en sy gade spoedig een met die gemeente. Reeds op die Maandag ná sy bevestiging hou hy sy eerste kerkraadsvergadering, wat soos die notule getuig, vol werk en ywer is. Geyer skryf: "Hy is dadelik in die tuig, 'n arbeider van siele, 'n vriend vir armes, vader vir weduwee en wees, 'n krag vir die onderwys en steun-pilaar vir die gemeenskap wat belangstel in alle opbouende vertakkinge van die maatskappy."

Om te voldoen aan die baie geldelike verpligtinge van die gemeente soos sou word. Uit hierdie inkomste sou 'n derde aan sending, 'n derde aan weesinrigtings en 'n derde aan die opvoeding van behoeftige leerlinge bestee word. Om die band tussen dienende en rustende kerkraadslede te behou en die nouere eenheid met die Skepper te kry, bepaal die leraar 'n vroeë bidstonde op Sondagoggende by alle groot kerkgeleenthede. Gemeentelike bidure elke week op Donderdagaand sou voortaan in die kerk gehou word. Die Kerkraad het ook die instelling van Kinder- en Jongeliede-Sondae goedgekeur. Vir die arm kinders het die kerkraad gedurende die wintermaande 'n sopkombuis tot stand gebring.

Op sy vergadering in Mei het die kerkraad amptelik afskeid geneem van die heer D.H. Meiring as kassier. Hy was 'n halwe eeu (1874–1924) die dié gemeente se kassier en het die gemeente Edenburg sedert sy elfde jaar op verskeie maniere gedien.

Om leiding te gee vir die viering van die belangrikste Afrikaanse volksfees van destyds, Dingaansfees (voor dit Geloftedag geword het), het die Kerkraad op sy vergadering van Julie 1925 besluit om Dingaansfees voortaan op uitgebreider skaal te vier. Op sy volgende vergadering het die Kerkraad die kwessie van vry sitplekke in die kerk bespreek. Gemeentelede het reeds in ds. Du Toit se tyd daarom gevra, en die Kerkraad het die saak toe al bespreek en hom in beginsel ten gunste daarvan uitgespreek. Hierdie kwessie blyk een van die neteligste te gewees het omdat talle gemeentelede nie met die gevestigde instelling van verhuurde sitplekke kon breek nie. Die wyse waarop die Kerkraad hierdie kwessie in die komende maande opgelos het, is eerbiedwaardig, aldus P.I. Geyer. Op meer as een vergadering is dit 'n saak van gebed gemaak. Die harmonie moes bewaar word en met die meeste verdraagsaamheid is die saak behandel en in Augustus is vry sitplekke finaal deurgevoer.

Die behoefte aan 'n tehuis vir seuns is in dié tyd sterk gevoel. Weer was dit die kerk wat in hierdie maatskaplike behoefte van die opvoeding die leiding geneem het, want in November daardie jaar het die Kerkraad op voorstel broeders D.F. Malan en F. Eksteen toegestem om £1 500 van sy sustentasiefonds vir die bou van Môreson-Tehuis te leen en met sy eie kommissie die toesig daaroor te hou.

In November 1925 het die kerkraad hom 'n ander reusetaak ten doel gestel. Die vergroting van die kerkgebou het 'n noodsaaklikheid geword. Nadat die gemeente daartoe besluit het, het die kerkraad tot boukommissie gekies: Ds. Coetzee, J.M. Ackerman, A.P. v. d. Merwe, B.J. Cronje, W. Linström, James van Niekerk, J. van Wyk, J.O.D. du Toit, met die heer De la Cornilliere as argitek en mnr. Ikking as boumeester. Eers op 16 Maart 1928 was die vergrote en herstelde gebou gereed vir inwyding. 'n Nuwe preekstoel, kiaathoutbanke in halfmaanvormige formasie, drie galerye, 'n staalplafon en verskuiwing van die orrel was die belangrikste veranderinge.

'n Preekstoellappie met "God is Liefde" in vergulde letters daarop, is nog 'n gedagtenis van die hand van mev. Ds. Coetzee; 'n pragtafelkleedjie 'n geskenk van mev. W. van der Merwe (van die plaas Pypsteel) en 'n stel mooi stoele is 'n geskenk van mnr. J.M.A. Ackerman. Hierdie inwyding, waarop onder andere oud-ds. Du Toit aanwesig was en 'n boodskap afgelewer het, was 'n geseënde en grootse gebeurtenis. Die week wat die inwyding voorafgegaan het, is gewy aan spesiale dienste gehou deur ds. A.J. Malherbe, J.H. Badenhorst, J. Rabie en ds. Coetzee. Die feestelikheid was 'n besieling, volgens P.I. Geyer, en toe ds. Coetzee se moeder die deur van die kerk ontsluit, het mense met vreugde die hernieude huis van die Here binnegegaan. Ds. A.J. Malherbe, moderator van die Vrystaatse Kerk, het die inwydingsrede gehou en by elke diens van die naweek was die vergrote kerk stampvol.

In Junie 1927 was dit nodig om die kerkraad met twee ouderlinge en twee diakens te vermeerder en teen die einde van 1929 met dieselfde getal, wat die kerkraadslede op 24 gebring het. Teen die einde van 1927 het mej. J. Khan as orreliste bedank en in April van die volgende jaar is mej. H. du Plessis aangestel. In Maart 1928 is die kerk elektries verlig. Deur die ywer van die leraar en die steun van die kerkraad en gemeenskap is daar in 1928 'n tehuis vir bejaarde mans opgerig. Met mnr. en mev. M. C. Boshoff aan die hoof, was dié inrigting 'n volslae sukses totdat dit in 1932 as gevolg van die Wanda-Schweinsberg-Fonds na Bloemfontein verplaas is.

Destyds het 'n groot deel van die gemeente hulle geruime tyd al ten gunste van die gebruik van kelkies by die Nagmaalsviering verklaar. Telkens het die kerkraad hierdie verandering ryplik bespreek. Uiteindelik het die kerkraad in 1930 daartoe besluit, en na die mees taktvolle handelwyse van ds. Coetzee is dit met die April-nagmaal 1931 in gebruik geneem. Gemeentelede wat dit verkies het, het die beker bly gebruik, soos dit trouens nog baie jare daarna geskied het.

Om die belange van die Sendinggemeente beter te behartig het die Kerkrade van Reddersburg ('n dogtergemeente) en Edenburg in Augustus 1930 gesamentlik 'n sendeling beroep. Dié gelukkige keuse het geval op eerw. S.F. Skeen, 'n Afrikaner wat toe werksaam was in Ceylon. Hy is in Oktober van dieselfde jaar op Edenburg bevestig. Maar die kerkraad het ook die kulturele belange van die gemeente behartig, want op voorstel, brr. C.F. de Wet en G. Lotz, is besluit om die leiding te neem met die stigting van 'n tak van die Helpmekaar-Vereniging.

Tydens die haglike jare van 1931, 1932 en 1933 waarin depressie en droogte het die distrik tot byna ongekende armoede en op die rand van moedeloosheid, wat byna aan wanhopigheid gegrens het, neergehaal. Ook toe het die kerk sy roeping nie gemis nie. Die leraar, bygestaan deur die kerkraad, het dit 'n saak van gebed gemaak; die kerkgebou die plek van ootmoed. Om die stoflike nood te verlig, het ds. Coetzee uit eie wil 'n aanmerklike bedrag van sy salaris laat val. Dit het ook die kassier, koster en orreliste gedoen. Dis was ook die kerkraad wat die leiding geneem het om met 'n deputasie by die regering te gaan pleit om hulp vir die boere. In 1932 het twee waardige ouderlinge. H.J. Meyer en A.P. van der Merwe, die gemeente ontval.

Een van die grootste gebeurtenisse in die annale van die Afrikaanse Kerk was die ingebruikneming van die Bybel in Afrikaans. Op 29 Mei 1933 het die eerste eksemplare in Kaapstad aangekom, en kort daarop het die kerkraad reëlings getref om die ingebruikname in die Edenburg-gemeente feestelik te vier. Op 27 Augustus 1933 het 'n lang optog met die Hollandse en Afrikaanse Bybels na die Kerk gegaan. Plegtig is van die Hollandse Bybel afskeid geneem en is dit langs die nuwe Afrikaanse Bybel neergelê. Antonette, ds. en mev. Coetzee se dogtertjie, het namens die Sondagskool in aanwesigheid van mnr. D.F. Malan, superintendent, die Afrikaanse Bybel op 'n pragkussing aan haar vader oorhandig. Die Sondagskoolpersoneel en -kinders het destyds £5 in die kerkkas gestort om 'n praguitgawe van die Afrikaanse Bybel vir die kansel aan te koop, sodra een beskikbaar word. Onder leiding van mnr. Malan het die kinders 'n Afrikaanse lied gesing en die leraar het 'n weldeurdagte rede oor Psalm 118: 23 gevoer na aanleiding van: (1) Dit is deur God voorberei. (2) Dit is deur God daargestel. (3) Daar word deur God vrugte verwag. Die verrigtinge is verder opgeluister deur koorsang.

Toe ds. Coetzee in Januarie 1934 die beroep na Braamfontein aanneem, was dit 'n gevoelige slag vir die gemeente. Vir die beswil van ons gemeente, skool en gemeenskap het hy gedurende die nege jaar van sy bediening daar sewe beroepe van die hand gewys, naamlik na Dewetsdorp, Kroonstad-Noord, Bethlehem-Wes, Wepener, Barkly-Oos, Somerset Strand en Brandfort. Volgens P.I. Geyer het hoe bemind ds. Coetzee hom in die gemeente en maatskappy gemaak het, duidelik geblyk by sy afskeid. Elke moontlike plekkie in die kerk was beset toe hy die Sondag sy roerende afskeidspreek lewer. "Oor menig wang het die trane vryelik gerol." Die koor het 'n vaarwellied gesing en 'n pragtige vergulde adres en tjek is aan hom en mev. Coetzee oorhandig. 'n Groot openbare afskeid het sy vertrek uit die gemeente afgesluit. Ouderling J.F. van Wyk het hom aan die gemeente Braamfontein gaan afgee. Sy tydperk van nege jaar was vol vrugbare arbeid waarin veel tot stand gebring is. In hierdie kort bestek het die Kerk vir £7 950 laat bou waarvan £4 750 afbetaal was met sy vertrek. Geyer skryf: "Ds. Coetzee is 'n vurige prediker wat die sonde met geselroede slaan, wat Gods liefde en genade met teerheid aan die siel bring."

Ds. A.P. Smit skryf in "Ons Kerk in die Goudstad" dat ds. Coetzee in Desember 1933 die beroep na die NG gemeente Johannesburg kon aanneem en die rustige Vrystaatse dorpie verlaat vir die groot en woelige Goudstad, "is so tipies van 'n man wat lewe om te dien en daarom altyd tot 'n moeiliker en swaarder werkkring aangetrokke voel. Met dieselfde onvermoeide ywer en onuitputlike werkkrag waarmee hy Edenburg en die Vrystaatse Kerk gedien het, sal ds. Coetzee hom ook nou te dienste van die Kerk (en die volk) aan die Rand en in Transvaal te stel.

Op Vrydag 10 Februarie 1934 het 'n sestiental motors ds. en mev. Coetzee op Baragwanath, langs die hoof weg van Potchefstroom, ontmoet. Na die sing van Psalm 146 vers 1 en warme handdrukke deur die aanwesiges, het die stoet motors ordelik na die pastorie beweeg, waar die nuwe pastoriegesin deur etlike gemeentelede ingewag is en "Dat 's Heren zegen op u daal", toegesing is. Daardie aand het sowat 600 siele die Eendragsaal van hoek tot kant beset. Onder die ere-aste, wat saam met die nuwe dominee en sy gade uit die Vrystaat gekom het, was sy bejaarde moeder en sy swaer, ds. Jacob Rabie van Zastron. Hierdie funksie het eintlik 'n dubbele karakter gedra: enersyds was dit 'n verwelkoming vir die nuwe predikant en sy eggenote en andersyds 'n afskeid vir eerw. Roode wat die gemeente met soveel sen tydens die vakature bearbei het.

Behalwe die gebruiklike adresse, het 'n paar toesprake deur die besoekende predikante en ds. Coetzee gevolg. By geleentheid van die plegtige bevestiging Saterdagaand, toe bogenoemde ds. Rabie die rede uitgespreek het, het nie minder nie as sewentien predikante en sendelinge die pas bevestigde voor die kansel die seën van die Here met 'n warme handdruk kom toewens. Onder hulle was die konsulent, ds. S. W. van Niekerk, wat van Ringsweë die bevestiging waargeneem het, ds. D.P. Cillié, oudleraar van Johannesburg wat vir die doel van Harrismith oorgekom het en eerw. T.C. Esterhuizen wat vandag nog namens ons Kerk die kleurlingsending in Johannesburg behartig. As uitgangspunt vir sy intreepreek die Sondagmôre, het ds. Coetzee hierdie woord van die Apostel gekies: Want ek het my voorgeneem om niks onder julle te weet nie, behalwe Jesus Christus, en Hom as gekruisigde (1 Korintiërs 2: 2). ("Die Kerkbode", 7 en 14 Maart 1934.)

Ds. en mev. Coetzee het met hart en siel aan die werk gegaan en binne 'n jaar na hul aankoms was daar, volgens ds. A.P. Smit, "onmiskenbare tekens van 'n geseënde opbloei in die gemeentelike lewe". Die opkomste na die eredienste het so aansienlik verbeter dat daar selfs aan die bou van 'n ekstra galery in die kerk gedink is. Veral Sondagaande was die kerk so vol dat moeilik sitplek vir almal gevind kon word. Uit die ringsverslae van 1935–1936 blyk dan ook dat van al die ringsgemeentes, dié van Johannesburg die eerste plek ingeneem het, wat erediens-kollektes betref, 'n duidelike bewys dat die eredienste deur die gemeentelede druk besoek is en dat die gemeente die kanselboodskappe en veral ook die herderlike besoekwerk hoog waardeer het. Die kerkraadsnotule uit hierdie tyd maak dan ook meermale gewag van "die aangename samewerking tussen die lede van die kerkraad" (Sept. 1937) en van die hoë waardering van die kerkraad van die selfopofferende dienste van ds. en mev. Coetzee.

So byvoorbeeld het die kerkraad op voorstel van broeders P.J. van Gass en H.J. Storm in sy vergadering op 14 September 1937, net na die geslaagde Vyftigjarige Jubelfees van die gemeente, met algemene stemme 'n mosie aangeneem, waarin ds. Coetzee verseker word "dat die kerkraad met genoeë en waardering kennis neem van die groot en heerlike werk wat hier deur hom verrig word en vertrou dat die Heer hom en sy eggenote (sy tweede vrou) krag en genade sal gee om nog lank daarmee voort te gaan tot Sy eer en tot opheffing van ons volksgenote". 'n Jaar later boekstaaf die kerkraad andermaal sy opregte dank teenoor hul toegewyde predikant "vir sy ywer in verband met die reparasies aan die kerk en die ligte (van die kerk)". (Kerkraadsnotule, Augustus 1938.) Laasgenoemde mosie staan in verband met sekere veranderings en verbeterings wat daar in die loop van 1938 aan die kerkgebou gedoen is, en waarvoor ds. Coetzee hom baie beywer het. Behalwe dat die binnekant van die kerk deur die firma Herbert Evans skoongemaak en afgewit is, het die kerkraad ook die tender van die heer F.P. Viljoen aangeneem "vir die verbetering van die kerkligte". 'n Skenking van dr. F.P. Fouche "ter gedagtenis aan wyle mev. Fouche" het die kerkraad in staat gestel om hierdie werk te laat doen. Nou was dit nog die akoestiek van die kerkgebou, wat ten spyte van etlike pogings ter verbetering in die verlede, nog baie te wense oorgelaat het.

Waar die gemeentelike lewe opbloei, kom dit gewoonlik ook die kerkkas ten goede. So was dit ook hier. Nie alleen is einde ten laaste die gemeenteskuld gedelg nie, maar die jaarlikse ontvangste het in hierdie tyd in meerdere of mindere mate darem altyd die lopende uitgawes oortref. Hierdie verbetering moet natuurlik in die raamwerk van die beter tye gesien word. In die laat-dertiger jare het die na-oorlogse depressie-toestande eindelik begin opklaar en voorspoediger tye het ingetree. Ds. Coetzee was juis die aangewese man om van elke moontlike kans ter verbetering van die geldsake van die gemeente, die regte en die volste gebruik te maak. Pas na die aankoms van ds. Coetzee het dankofferlyste in verband met die jaarlikse dankfees die ou koevertjies vervang. Die maandelikse bydraes word weliswaar nog gevra, maar daar word nou meer as ooit tevore van die jaarlikse dankfeeste werk gemaak.

Behalwe wyksbasaars is in daardie jare groot sentrale gemeentelike basaars georganiseer, wat onder die geesdriftige en besielende leiding van ds. en mev. Coetzee gestaan het. En die gunstige gevolge het nie uitgebly nie. Reeds in Februarie 1935 — 'n jaar ná die bevestiging van ds. Coetzee —maak die finansiële kommissie van die kerkraad die broeders attent op die besliste vooruitgang van die gemeente op finansiële gebied. Dat die gemeenteskuld — vir die vermindering waarvan wyle ds. Cillié hom reeds so baie beywer het — teen hierdie tyd reeds uitgewis was, blyk uit hierdie interessante besluit wat die Susterskring kort tevore geneem het en nou in die kerkraadsvergadering ter tafel gelê word: "Aangesien die Susterskring gestig is in 'n tyd toe die gemeente met 'n swaar skuld belas was en met die doel om die kerkraad geldelik te ondersteun om die skuld af te betaal, en aangesien daar verneem word dat die gemeente nou sonder skuld is, (eie kursivering A.P.S.) en die geldelike steun nou nie meer nodig het nie, besluit die lede teenwoordig dat die Susterskring ophou om te bestaan vanaf hierdie datum en dat die kerkraad in kennis gestel word van die besluit." (Kerkraadsnotule, Mei 1935.) Na aanleiding hiervan boekstaaf die kerkraad sy dank en waardering vir wat die susters „in dae van donkerheid" deur hierdie organisasie vir die vermindering van die kerkskuld gedoen het.

'n Ander teken van gesonde groei destyds, was die oprigting van 'n eie gemeentelike maandblad deur ds. Coetzee. Ds. Martins het wel 30 jaar vroeër die sogenaamde "Witwatersrand Kerk- en Skoolblad" in die lewe geroep. Dit was egter nie 'n gemeentelike blad nie, maar feitlik 'n soort Ringsblad en dit het ook maar 'n baie kortstondige bestaan gehad (1905–1906). In Januarie 1923 het die predikant van Johannesburg-0os (ds. William Nicol) met 'n gedrukte maandbrief ("Irenenuus") begin, wat gou baie gewild in sy gemeente geword het. Dit was waarskynlik met hierdie voorbeeld in gedagte, dat ds. Cillié in 1931 aan die hand gedoen het "dat 'n blaadjie gedruk en elke maand uitgegee word in ons gemeente en dat hy die skrywer daarvan sou wees". (Kerkraadsnotule, Maart 1931.) Om die een of ander rede, waarskynlik weens die daaropvolgende ernstige siekte van die plaaslike leraar, is nooit uitvoering hieraan gegee nie. Maar pas het ds. Coetzee in Johannesburg aangekom, of hy begin aan die saak te roer. Nog in Desember van daardie jaar (1934) stem die kerkraad in beginsel ten gunste van die uitgee van so 'n maandblad. En toe het ds. Coetzee, met 'n deursettingsvermoë so eie aan hom, die saak aangepak en omstreeks Maart 1935 met die eerste nommer van "Die Fakkel" verskyn onder redakteurskap van die plaaslike predikant en bygestaan deur 'n paar onderwysers(esse) van die Hoërskool Helpmekaar. Volgens die kerkraadsnotule uit hierdie tyd is dit gedruk, eers deur ene J.C. Fick en later deur "Die Vaderland". Hierdie blaadjie het sowat twee en 'n half jaar bestaan. Die laaste nommer het in Augustus 1937 verskyn. Met die oog op die besluit van die Sinode kort tevore om 'n eie maandblad vir die Transvaalse Kerk in die lewe te roep, het die kerkraad besluit om die publikasie van "Die Fakkel" te staak en op sowat 750 eksemplare van die maandblad in te teken. Hierdie kerkblad het vanaf Desember van daardie jaar gereeld onder die naam van Die Voorligter (later "Lig") verskyn. (Kerkraadsnotule, Junie 1937.)

Vroeg in 1935 het mev. Coetzee bedenklik siek geword, en in die kerkraadsvergadering van Mei daardie jaar is ernstige voorbidding vir haar gedoen. Ds. A.P. Smit skryf: "(D)it het God in Sy aanbiddelike wysheid behaag om haar na 'n lang en smartlike lyding deur die dood weg te neem teen die middel van 1936. Groot en diep was die smart en droefheid van ds. Coetzee en sy kinders; maar ook dié van die kerkraad en gemeente, wat dan ook op gevoelvolle wyse in hierdie donker dae sy deelneming met die bedroefdes betuig het, deur woord sowel as deur daad." In die kerkraadsvergadering van Junie 1936 het oudl. P.J. van Gass opgestaan en "'n mosie van deelneming met die voorsitter en sy gesin in hul swaar beproewing" voorgestel en bygevoeg: "'n Bidder is ons ontval . . . Dit moet ons aanspoor tot meer gebed!" Met die vyftigjarige gedenkfees van die gemeente in 1937 het die skrywer van die feesbrosjure as volg hulde gebring aan dié toegewyde pastoriemoeder: "Wyle mev. ds. Coetzee was een van die minsaamste moeders en pastoriemoeders aan wie 'n mens kon dink. Sy was 'n nooi Bredell, afkomstig van Helderberg, Stellenbosch. Sy het haar moeder vroeg verloor. Die gemis aan die moederliefde het haar hart sag gemaak vir haar medemens. Sy en ds. Coetzee het verskeie aangenome kinders grootgemaak en laat leer . . . Goeddoen en die versagting van die leed van siekes en behoeftiges was haar leuse. Ten spyte van geknakte gesondheid het sy oral waar sy en haar eggenoot in gemeentes gestaan het, die voortou in vroue- en liefdadigheidsorganisasies geneem. Oral het sy monumente van haar werk nagelaat wat betref die opheffing van veragterdes . . . Sy was 'n wandelende christin wat gebruik gemaak het van elke moontlike kans wat hom voorgedoen het, om sonskyn te bring in huisgesinne waar dit ontbreek het." Ds. Coetzee het in 1937 getrou met die weduwee van sy voorganger in Johannesburg, ds. Cillié.

Vier jaar ná die invoering van die Afrikaanse Bybel het die gemeente Johannesburg self 'n belangrike mylpaal bereik. Reeds in September van die vorige jaar is die viering van die 50-jarige bestaan van die gemeente deur ouderling J. Joubert ter sprake gebring, waarop die kerkraad dit in beginsel goedgekeur het en die volgende tot lede van die reëlingskommissie benoem: Ds. Coetzee (voorsitter) en broeders J. Joubert, W.P. Jacobs, C.D. Wentzel, J.A. Muller, P.J. van Gass, J.H. Nel en T.A. Hugo. Later is eerw. T.C. Esterhuizen ook bygevoeg. Hierdie kommissie het aan die werk gegaan en aan die begin van Augustus 1937 kon hy by monde van sy bekwame en geesdriftige voorsitter aan die kerkraad rapporteer: "Dat die 50-jarige feesviering van die gemeente op 28 en 29 Augustus sal plaasvind; die hoofdiens sal deur die plaaslike leraar gelei word en eersdaags sal in "Die Kerkbode" 'n uitnodiging verskyn aan alle oudlede van die gemeente om die feesviering by te woon. 'n Kleiner kommissie bestaande uit die voorsitter, eerw. Esterhuizen en mnr. Van Heerden van "Die Vaderland" is aangestel om kort stukkies op te stel omtrent die gemeente wat in pamfletvorm sal verskyn, met 'n portret van die diensdoende kerkraadslede en aan die gemeentelede uitgereik sal word. Kort stukkies sal ook in "Die Vaderland" verskyn om propaganda te maak."

Hierdie gedenkfees is dan ook op gepaste en luisterryke wyse gedurende die laaste week van Augustus gevier. Die verrigtings wat reeds op Woensdagaand 25 Augustus 1937 in die Braamfonteinse kerkgebou met 'n inleidingsdiens deur die plaaslike leraar begin is, het hul hoogtepunt eers die naweek bereik, toe behalwe ds. Coetzee, 'n hele paar besoekende leraars opgetree het. Die pamflet waarna hierbo verwys is, het terselfdertyd die lig gesien onder die titel: "Vyftigjarige Fees van die Braamfonteinse Gemeente". In die kort bestek van 15 bladsye word 'n baie beknopte maar tog interessante oorsig van die geskiedenis van die gemeente gegee. (In "Die Vaderland" van 24 Augustus 1937 is dit ook weergegee by wyse van 'n paar artikels.) Met sy Vyftigjarige jubelfees het die gemeente sowat 2 500 siele getel, waarvan sowat 1 580 lidmate was. In die vyf Sondagskole het 'n veertigtal leerkragte aan 500 kinders onderrig gegee. Die kerkraad het toe uit sowat 33 broeders bestaan.

Ds. A.P. Smit skryf: "Merkwaardig was die groei van hierdie gemeente sedert sy stigting 'n half eeu gelede! Maar verbasend ook die uitbreiding van ons Kerk aan die Rand in hierdie vyftig jaar. In 1887 was Johannesburg, met sy paar honderd lidmate, nog die enigste gemeente van ons Kerk aan die Rand. Vyftig jaar later tel die gemeentes van die Ned. Herv. of Geref. Kerk aan die Rand, van Springs tot Randfontein, nie minder as twee-en-twintig nie en beloop die lidmatetal reeds 62 000! Gedurende die daaropvolgende dekade (1937–1947) sou ons Kerk aan die Rand eers met rasse skrede vooruitgaan."

Die honderdjarige bestaan van die Kerk in Transvaal is ook in Johannesburg op waardige wyse herdenk. So byvoorbeeld het die gemeentes van die Ring van Johannesburg die naweek van 20 tot 22 Maart 1942 twee keer vir gesamentlike feesdienste in die stadsaal byeengekom, waar onder meer proff. J.H. Kritzinger en G.B.A. Gerdener en ds. Coetzee van Johannesburg as sprekers opgetree het, luidens 'n berig in "Die Transvaler" van 16 Maart 1942.

Ds. Coetzee het pas in die gemeente Johannesburg aangekom, of hy het besef dat 'n hulpprediker in hierdie groot gemeente 'n dringende noodsaaklikheid was. So het die kerkraad in Augustus 1935 die diens van 'n sekere prop. Botha gevra en verkry, maar toe hy alweer in Desember van daardie jaar die gemeente verlaat, moes ds. Coetzee weer alleen die mas opkom. Op die duur kon hy egter nie volhou nie, en in Augustus 1936 het hy die kerkraad weer versoek om 'n hulpprediker aan te stel "aangesien hy voel dat die gemeentelike werk, weens die uitgebreidheid daarvan skade ly", luidens die Kerkraadsnotule, Augustus 1936. Die kerkraad het ingestem en so is prop. Martin Kruger as hulpprediker aangestel. Eers was sy betrekking tydelik, maar teen die einde van 1937 is hy tot vaste hulpprediker beroep en as sodanig georden. Nadat hy die gemeente nagenoeg twee jaar as hulpprediger getrou gedien het, het hy 'n beroep na die nuwe gemeente Westdene ontvang en teen die einde van Junie 1938 van die gemeente afskeid geneem. Hierdie laaste hulpprediker van Johannesburg was daarna predikant van onder meer Graaff-Reinet, Linden en Ontdekkers.

Nadat ds. Coetzee die gemeente oor die elf jaar met besondere toewyding en vlyt gedien het, het hy 'n beroep na sy ou gemeente in die Vrystaat ontvang. Sy liggaamskragte kon op die duur die harde en spannende werk in die stad nie verdra nie en 'n verandering na 'n ligter werkkring het wenslik geword. Toe so 'n roepstem dan ook tot hom kom en dit nogal uit die geliefde Vrystaat, het hy daarin die wil van die Heer herken en besluit om na Edenburg terug te gaan. Op 5 April 1945 is by wyse van 'n gesellige byeenkoms in die Selborne-saal van hom en mev. Coetzee afskeid geneem. Op gevoelvolle en gepaste wyse is gewag gemaak van die groot werk wat hy vir sy Kerk en volk in Transvaal en by name aan die Rand gedoen het. Die Transvaalse Kerk het hy onder meer as aktuarius gedien en van tyd tot tyd in belangrike onderwys- en armesorgkommissie sitting geneem.

Ná Johannesburg het ds. Coetzee vir 'n tweede maal 'n beroep na Edenburg aangeneem waar hy op 21 April 1945 bevestig is. Die laaste gemeente wat hy bedien het, was De Bloem, in Bloemfontein, waar hy op 9 Julie 1949 bevestig is. Ds. Coetzee het, toe dit nodig was, soms tot vier dienste op 'n Sondag in Bloemfontein gehou. Hiervan was twee in sy eie gemeente en twee vir die gevangenes in die tronk. Die Wanda Schweinsbergtehuis vir oues van dae in Bloemfontein is ook sy skepping. Hy het die tehuis op Edenburg begin en dit was so geslaagd dat wyle mnr. Schweinsberg van Fauresmith 'n groot skenking aan hom vir die inrigting gedoen het, op voorwaarde dat dit na Bloemfontein verskuif word.

Gedurende Februarie 1966 het hy sy emeritaat aanvaar. Ná sy aftrede het hy sy geestelike werk voortgesit in Bloemfontein se hospitale en sy wens om in die diens van sy Meester te sterf, is vervul deurdat hy enkele ure voor sy plotselinge heengaan tydens sy middagslapie op 3 September 1975, nog pasiënte in die Nasionale Hospitaal besoek het.

Sy eerste eggenote het hom in 1936 ontval. Dié gesiene herderspaar het een seun en vier dogters grootgemaak en ook verskeie aangenome kinders wat hulle laat leer het en hul pastorie as 'n ouerlike woning aangeneem het. In 1937 is ds. Coetzee weer getroud met die weduwee van sy boesemvriend, ds. D.P. Cillié.

Ds. A.P. Smit skryf in 1947, in die gedenkboek vir die sestigjarige bestaansviering van die Johannesburgse gemeente as volg oor ds. Coetzee: "As iemand wat sy volk liefhet en baie in die geestelik en ekonomiese verheffing van hierdie volk belang stel, het hy hom dan ook heelhartig met die Reddingsdaadbond vereenselwig, met die gevolg dat hy later tot lid van die uitvoerende raad van hierdie organisasie verkies is. Voorts stel hy 'n lewende belang in die geestelike vorming van ons jongmense en is selfs 'n paar jaar gelede beroep tot organiserende sekretaris van die Strewersvereniging in ons land, 'n benoeming van wat hy hom egter nie laat welgeval het nie.

'n Troue vriend van ds. P.S.Z. Coetzee het hom bestempel as "'n gawe van die Here aan die kerk". Hy was in menige opsig 'n unieke persoonlikheid wat veral onthou sal word vir sy vurige prediking en sy getroue pastorale arbeid. Hy het ook 'n warm kloppende hart vir die sending en onderwys gehad. Onder sy leiding het die moederkerk en die sendingkerk hartlik saamgewerk. Hy het hom ook onderskei as volksman. Hy was bekend vir die erns en toewyding waarmee hy gewerk het. Sy liefde vir die Here, vir die NG Kerk en die Afrikanervolk het hom verteer. Tydens sy bediening in Johannesburg het hy hom veral die lot van die minderbevoorregtes ernstig aangetrek. Dit was dan ook tot op groot hoogte deur sy toedoen dat die barmhartigheidswerk van die kerk daar 'n wetenskaplik georganiseerde vorm aangeneem het, aldus M.G.W. de Kock.



</doc>
<doc id="84513" url="https://af.wikipedia.org/wiki?curid=84513" title="Rhön">
Rhön

Die Rhön is 'n middelgebergte met 'n oppervlakte van ruim 1 500 km² (sonder afhellings) in die grensgebied van die Duitse deelstate Beiere, Hesse en Thüringen. Die bergreeks van oorwegend vulkaniese oorsprong is in die uiterste suidooste van die Oos-Hessiese Bergland geleë wat hier oor meerdere deelstate strek. Die grootste deel van sy kerngebied (in Beiere ook dele van sy nie-vulkaniese, suidelike afhelling) is in die Biosfeerreservaat Rhön (1 850 km²) geleë.

Die bergreeks se gesteentes (sand-, silt-, klei-, kalk-, mergel- en basaltsteen) dateer uit die trias en tersiêr. Die hoogste bergpiek is die Wasserkuppe (950 meter bo seevlak) in die deelstaat Hesse. In die winter lok 'n aantal skigebiede wintersporttoeriste.

Die etimologie van die naam Rhön bly onseker. Dikwels word dit afgelei van die Keltiese "raino" ("heuwelagtig"), alhoewel daar ook ander interpretasies is. Middeleeuse monnike in Fulda het die omgewing van hul stad – en sodoende ook groot dele van die Rhön – "Buchonia" of Land van Beukewoude genoem. Beukehout was in die middeleeuse uiters gewild. Grootskaalse ontginning in dié tyd het daartoe gelei dat vandag nog sowat dertig persent van die gebied bebos is.


</doc>
<doc id="84519" url="https://af.wikipedia.org/wiki?curid=84519" title="Bad Homburg vor der Höhe">
Bad Homburg vor der Höhe

Bad Homburg vor der Höhe (amptelik "Bad Homburg v. d. Höhe") is die administratiewe setel van die distrik Hochtaunuskreis en een van sewe stede in die Duitse deelstaat Hesse met besondere status. Vandag is Bad Homburg danksy sy warm mineraalbaddens 'n gewilde herstellingsoord en kongresstad met meer as 54 200 inwoners.

Bad Homburg is aan die voet van die Taunus-bergreeks, naby Frankfurt am Main en in die metropolitaanse Ryn-Main-gebied geleë. Die plaaslike spabedryf is in 1834 met die ontdekking van die mineraalbron "Elisabethbrunnen" gevestig. Agt jaar later is die eerste badhotel en kasino geopen. Keiser Wilhelm II het die kasteel van Homburg in 1888 tot sy somerresidensie verklaar. Die amptelike Duitse predikaat "Bad", wat na 'n herstellingsoord met warm- of mineraalbaddens verwys, is in 1912 aan die stad toegeken. Voor die Eerste Wêreldoorlog was die mineraalbaddens veral gewild by Russiese adellikes. Bad Homburg se groot Russies-Ortodokse kerkgebou herinner nog aan dié tyd.

Die plaaslike kasino, wat in die 19de eeu deur die gebroeders Blanc gestig is, was in sommige opsigte die voorloper van sy susteronderneming in Monte Carlo, Monaco.

Bad Homburg word deur welvarende woonbuurte met villa's gekenmerk en dien as woonplek vir talle pendelaars wat in Frankfurt am Main werk. Danksy die groot getal ondernemings, wat hulle hier gevestig het, is daar egter meer pendelaars wat uit ander nedersettings Bad Homburg toe kom. Die koopkrag van sy bewoners was in 2012 met 156 merkbaar hoër as die gemiddelde vir Duitsland (100 persent).


</doc>
<doc id="84522" url="https://af.wikipedia.org/wiki?curid=84522" title="Rihanna">
Rihanna

Robyn Rihanna Fenty (gebore 20 Februarie 1988), beter bekend onder haar verhoognaam Rihanna (/riˈɑːnə/ ree-AH-nə of /riˈænə/ ree-AN-ə), is 'n sangeres-liedjieskryfster, aktrise en mode-ontwerper. Sy is in Saint Michael op Barbados gebore en het in Bridgetown groot geword. Rihanna het 7 Grammy-toekennings gewen en na raming sowat 100 miljoen albums verkoop.






</doc>
<doc id="84527" url="https://af.wikipedia.org/wiki?curid=84527" title="Jazz (album)">
Jazz (album)

Jazz is 'n album van Queen wat in 1978 vrygestel is.



</doc>
<doc id="84529" url="https://af.wikipedia.org/wiki?curid=84529" title="Airbus A320">
Airbus A320

Die Airbus A320-familie bestaan uit kort- tot medium-reeks smalromp, kommersiële passasierstralervliegtuie vervaardig deur Airbus. Die familie sluit die A318, A319, A320 en A321 in, asook die ACP besigheidstraler. Die A320s word ook genoem A320ceo (met die huidige enjinopsie) na die bekendstelling van die A320neo. Finale montering van die vliegtuigfamilie word in Toulouse, Frankryk en Hamburg, Duitsland, gedoen. Aan die begin van 2009 het 'n aanleg in Tianjin, China ook begin met die vervaardiging van Airbusvliegtuie vir die Chinese mark. In April 2013 het Airbus 'n nuwe produksiefasiliteit vir die A319, A320, A321 en variasies begin bou in Mobile, Alabama. Die vliegtuigfamilie kan tot 220 passasiers akkommodeer en het 'n reikafstand van 3 100 tot 12 000 km (1 700 tot 6 500 seemyl), afhangende van die model.

Die eerste lid van die A320 familie – die A320 – is in Maart 1984 van stapel gestuur en sy nooiensvlug was op 22 Februarie 1987. Die famile het gou uitgebrei om die A321 (eerste aflewering in 1994), die A319 (1996), en die A318 (2003) in te sluit. Die A320 familie word 'n baanbreker in die gebruik van digitale "fly-by-wire" vlugbeheerstelsels, sowel as systokkontroles, in kommersiële vliegtuie. Sedert sy bekendstelling is daar voortdurende verbeteringsprosesse in plek.


</doc>
<doc id="84530" url="https://af.wikipedia.org/wiki?curid=84530" title="Airbus A318">
Airbus A318

Die Airbus A318 is die kleinste lid van die Airbus A320 familie van kort- tot mediumreikafstand, nouromp kommersiële passasierstralervliegtuie vervaardig deur Airbus. Die A318 kan tot 132 passasiers dra en het 'n maksimum reikafstand van 5 700  km (3 100 seemyl). Finale montering van die vliegtuig vind in Toulouse, Frankryk plaas.

Die vliegtuig deel 'n algemene-tipe gradering met al die ander Airbus A320-variasies, sodat huidige A320-familievlieëniers die vliegtuig kan vlieg sonder enige verdere opleiding. Dit is die grootste kommersiële vliegtuig wat deur die Europese Lugvaartveiligheidsagentskap gesertifiseer is vir 'n unieke steilbenaderingsvermoë, sodat die vliegtuig veral by lughawens soos London City-lughawe nuttig is.

Die A318 begin sy diens in Julie 2003 by Frontier Airlines. In vergelyking met ander Airbus A320-variasies, het dit net in klein hoeveelhede verkoop. Teen 30 November 2012 is slegs bestellings vir 'n totaal van 81 vliegtuie geplaas en na een kansellasie en een finale aflewering in 2013 is die bestelboek nou skoon, met 79 vliegtuie afgelewer. 

In Maart 2006 het die Europese Lugvaartveiligheidsagentskap 'n aangepaste beheersagteware-verbetering van die Airbus A318 gesertifiseer wat ontwerp is om steil benaderings tydens landings uit te voer. Die sagteware verander die gedrag van die vliegtuig wanneer die steilbenaderingsfunksie deur die loods gekies word, deur die outomatiese ontplooiing van drukvlerkpanele om bykomende sleur te voorsien wanneer die vliegtuig die landing uitvoer. Daar is ook bykomende hoorbare waarskuwings aan die bemanning en dit ontplooi drukvinne outomaties onder 37 m (120 voet) tydens landing. Met die A318-steil-benaderingsproses kan die vliegtuig 'n benaderingshoek van tot 5,5° bemeester, in vergelyking met die standaard 3° vir 'n normale benadering. 


</doc>
<doc id="84531" url="https://af.wikipedia.org/wiki?curid=84531" title="Blyderivierspoort-natuurreservaat">
Blyderivierspoort-natuurreservaat

Die Blyderivierspoort-natuurreservaat (of Motlatsekloof Provinsiale Natuurreservaat) is geleë in die Drakensberg van Mpumalanga, Suid-Afrika. Die reservaat beskerm die Blyderivierafgronde, insluitend dele van die Ohrigstad- en Blyderiviere en die geologiese formasies rondom Bourke's Luck kolkgate, waar die Treurrivier neertuimel in die Blyde benede. Suidwaarts van die canyon, volg die reservaat die platorand tot by Devil's Window en God's Window. Laasgenoemde is 'n gewilde uitkykplek op die Laeveld, by die reservaat se suidelike punt.

Die Mogologolo (1 794 m), Mariepskop (1 944 m) en Hebronberg (1 767 m) is massiewe rotsformasies wat gedeeltelik ingesluit is in die reservaat. Die hoogte wissel van 560 m tot 1 944 m bo seevlak. Die vakansieoorde is FH Odendaal en Swadini, laasgenoemde is slegs toeganklik vanaf die Limpopoprovinsie. Die oppervlakte beslaan ongeveer 29 000 hektaar (290 km²) wat geadministreer word deur die parkeraad van Mpumalanga.


</doc>
<doc id="84532" url="https://af.wikipedia.org/wiki?curid=84532" title="Simiaanse immuniteitsgebreksvirus">
Simiaanse immuniteitsgebreksvirus

Simiaanse Immuniteitsgebrekvirus (SIV) is 'n retrovirus wat ten minste 45 spesies van Afrika se nie-menslike primate kan besmet. Gegrond op die ontleding van die stamme in vier spesies van ape op Bioko-eiland, wat geïsoleer is van die vasteland deur stygende seevlakke ongeveer 11 000 jaar gelede, is tot die gevolgtrekking gekom dat SIV teenwoordig was in stertapies en ape vir ten minste 32 000 jaar, en waarskynlik selfs veel langer. 

Daar word gemeen dat virusstamme uit twee van hierdie primaatspesies, SIVsmm in roet-mangabies en SIVcpz in sjimpansees oor die spesieversperring gespring het na die mens, wat lei tot MIV-2 en MIV-1 infeksies, onderskeidelik. Die mees waarskynlike roete vir die oordrag van MIV-1 na die mens is kontak met die bloed van sjimpansees wat dikwels gejag word vir bosvleis in Afrika.

In teenstelling met MIV-1 en MIV-2 infeksies in mense, het SIV-infeksies wat in hul natuurlike gashere voorkom, in baie gevalle geblyk om nie-patogenies te wees. Met uitgebreide studies van roet-mangabies, is vasgestel dat SIVsmm infeksie nie 'n siekte veroorsaak in hierdie diere nie, ten spyte van die hoë vlakke van sirkulerende virusse. Maar as die virus 'n Asiatiese of Indiese rhesusmakaak besmet, sal die dier wel simiaanvigs ("SAIDS") ontwikkel. 'n Onlangse studie van SIVcpz in wilde sjimpansees dui daarop dat besmette sjimpansees 'n vigsverwante siekte ervaar soortgelyk aan MIV-1 besmette mense. Die latere stadiums van SIV-infeksie ontwikkel dan in "SAIDS", dieselfde as MIV-infeksie wat vorder tot mens-vigs ("AIDS").

'n Immuniteitsgebrek wat lyk soos menslike vigs is reeds vroeg in 1983 gerapporteer in ape in aanhouding in die Verenigde State van Amerika. SIV is in 1985 geïsoleer uit sommige van hierdie diere, gevange rhesusmakake wat gely het aan simiaanse vigs ("SAIDS"). Die ontdekking van SIV is gemaak kort nadat MIV-1 geïsoleer is as die oorsaak van vigs en ​​dit het gelei tot die ontdekking van MIV-2 stamme in Wes-Afrika. MIV-2 was meer soortgelyk aan die destydse bekende SIV stamme as aan MIV-1, wat vir die eerste keer daarop dui dat Simiaanse Immuniteitsgebrekvirus die oorsprong van MIV is. Verdere studies het aangedui dat MIV-2 afgelei is van die SIVsmm stam gevind in roet-mangabies, terwyl MIV-1, die oorwegende virus wat die mens aantas, afgelei is van die SIV-stam in besmette sjimpansees.


</doc>
<doc id="84533" url="https://af.wikipedia.org/wiki?curid=84533" title="Lochkovium">
Lochkovium

Die Lochkovium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Lochkovium was van sowat 419,2 tot 410,8 miljoen jaar gelede. Dit is voorafgegaan deur die Siluur-etage/tydsnede Pridolium en gevolg deur die Pragium.

Die Lochkovium is genoem na Lochkov, ’n stadsdeel in Suidwes-Praag in Tsjeggië. Die tipeligging vir die basis van die gesteentes van die Lochkovium, en daarmee die oorgang tussen die Siluur en Devoon, is in die steengroef Klonk by Suchomastyin, suidwes van Praag.



</doc>
<doc id="84537" url="https://af.wikipedia.org/wiki?curid=84537" title="Pragium">
Pragium

Die Pragium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Pragium was van 410,8 tot 407,6 miljoen jaar gelede. Dit is voorafgegaan deur die Lochkovium-etage/tydsnede en gevolg deur die Emsium.

Die basis van die Pragium word gedefinieer deur die eerste voorkoms van die Conodonta "Eognathodus sulcatus" en die bokant deur die eerste voorkoms van die Conodonta "Polygnathus kitabicus". Dit is genoem na Praag in Tsjeggië – die tipeligging vir die basis is in die steengroef Valká Chuchle suidwes van Praag.



</doc>
<doc id="84538" url="https://af.wikipedia.org/wiki?curid=84538" title="Emsium">
Emsium

Die Emsium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Emsium was van 407,6 tot 393,3 miljoen jaar gelede. Dit is voorafgegaan deur die Pragium-etage/tydsnede en gevolg deur die Eifelium.

Die Emsium is genoem na die plek Bad Ems in Duitsland. Die basis word gedefinieer deur die eerste voorkoms van die Conodonta "Polygnathus costatus partitus". Die tipeligging vir die basis is suidoos van Samarkand in Oezbekistan.



</doc>
<doc id="84539" url="https://af.wikipedia.org/wiki?curid=84539" title="Eifelium">
Eifelium

Die Eifelium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Eifelium was van sowat 393,3 tot 387,7 miljoen jaar gelede. Dit is voorafgegaan deur die Emsium-etage/tydsnede en gevolg deur die Givetium.

Die etage is genoem na die Eifel in die Ardenne waar kalksteen uit die tydperk voorkom. Die basis van die Eifelium word gedefinieer deur die eerste voorkoms van die Conodonta "Polygnathus costatus partitus" en die bokant deur die eerste voorkoms van die Conodonta "Polygnathus hemiansatus". Die tipeligging vir die basis is suidoos van die dorp Schönecken-Wetteldorf in die Eifel.



</doc>
<doc id="84540" url="https://af.wikipedia.org/wiki?curid=84540" title="Givetium">
Givetium

Die Givetium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Givetium was van sowat 387,7 tot 382,7 miljoen jaar gelede. Dit is voorafgegaan deur die Eifelium-etage/tydsnede en gevolg deur die Frasnium.

Die etage is genoem na die Franse stad Givet. Die basis van die Givetium word gedefinieer deur die eerste voorkoms van die Conodonta "Polygnathus hemiansatus" en die bokant deur die eerste voorkoms van die Conodonta "Ancyrodella rotundiloba". Die tipeligging vir die basis is naby Tafilalt in Marokko.



</doc>
<doc id="84541" url="https://af.wikipedia.org/wiki?curid=84541" title="Frasnium">
Frasnium

Die Frasnium is ’n chronostratigrafiese etage sowel as ’n geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Frasnium was van sowat 382,7 tot 372,2 miljoen jaar gelede. Dit is voorafgegaan deur die Givetium-etage/tydsnede en gevolg deur die Famennium.

Die etage is genoem na die Belgiese stad Frasnes-lez-Couvin noord van Couvin. Die basis van die Frasnium word gedefinieer deur die eerste voorkoms van die Conodonta "Ancyrodella rotundiloba" en die bokant deur die uitwissing van die Conodonta "Ancyrodella" en "Ozarkodina" en die Goniatitida "Gephuroceratidae" en "Beloceratidae". Die tipeligging vir die basis is op die Col du Puech de la Suque by die Franse St. Nazaire-de-Ladarez.



</doc>
<doc id="84542" url="https://af.wikipedia.org/wiki?curid=84542" title="Famennium">
Famennium

Die Famennium is die laaste chronostratigrafiese etage sowel as geologiese tydsnede in onderskeidelik die sisteem en periode Devoon. Dit verwys dus na ’n tydperk sowel as die gesteentes wat in dié tydperk gevorm het. 

Die Famennium was van sowat 372,2 tot 358,9 miljoen jaar gelede. Dit is voorafgegaan deur die Frasnium en gevolg deur die Tournaisium, die eerste etage/tydsnede van die Karboon.

Die etage is genoem na die Oos-Belgiese streek die Famenne. Die basis van die Famennium word gedefinieer deur die uitwissing van die Conodonta "Ancyrodella" en "Ozarkodina" en Goniatitida "Gephuroceratidae" en "Beloceratidae", en die bokant deur die eerste voorkoms van die Conodonta "Siphonodella sulcata". Die tipeligging vir die basis is die steengroef Courniac by Cessenon, Frankryk.

Die einde van die Famennium en die oorgang na die Tounaisium word deur 'n groot uitwissing gekenmerk, hoewel dit dalk nie net een gebeurtenis is nie, maar 'n reeks gebeurtenisse. Driekwart van die spesies verdwyn, veral in vlak seeë waar dalk suurstof in die water onbreek het.

Sommige geleerdes erken die Kellwasser-gebeurtenis aan die "begin" van hierdie tudperk -die oorgang van Frasnium na Famennium- as die grootste uitwissing -met verlies van 20% van alle dierfamilies en 70-80% van alle dierspesies, gevolg deur 'n Laat-Famenniese Krisis-tydperk wat eindig in die Hangelberg-gebeurtenis wat die Devoon besluit. 
Die verliese is veral groot vir bentiese organismes en onder foraminifera, brachiopoda, conodonta, korale van die rugosa en tablulata, kaaklose visse, placoderna, stromatoporoïed-sponse en die trilobiete.



</doc>
<doc id="84544" url="https://af.wikipedia.org/wiki?curid=84544" title="Tournaisium">
Tournaisium

Die Tournaisium is die onderste chronostratigrafiese etage sowel as geologiese tydsnede in onderskeidelik die sisteem en periode Karboon. Dit verwys dus na ’n tydperk sowel as die gesteentes wat in dié tydperk gevorm het. 

Die Tournaisium was van sowat 358,9 tot 346,7 miljoen jaar gelede. Dit is voorafgegaan deur die Famennium, die laaste etage/tydsnede van die Devoon, en gevolg deur die Viséum.

Die etage is genoem na die Oos-Belgiese stad Doornik (Franse naam: Tournai). Die basis van die Tournaisium word gedefinieer deur die eerste voorkoms van die Conodonta "Siphonodella sulcata", wat in die ontwikkeling van "Siphonodella praesulcata" tot "Siphonodella sulcata" lê, en die bokant deur die eerste voorkoms van die Foraminifera "Eoparastaffella simplex". 

In die biostratigrafie word die etage met behulp van Conodonta ingedeel in die volgende agt biosones:



</doc>
<doc id="84547" url="https://af.wikipedia.org/wiki?curid=84547" title="Internasionale Kommissie oor Stratigrafie">
Internasionale Kommissie oor Stratigrafie

Die Internasionale Kommissie oor Stratigrafie (IKS) is ’n kommissie van die Internasionale Unie van Geologiese Wetenskappe (IUGW) wat verantwoordelik is vir die standaardisering van stratigrafieë wêreldwyd. Dit is die grootste kommissie in die IUGW en is in 1961 in Parys gestig.



</doc>
<doc id="84554" url="https://af.wikipedia.org/wiki?curid=84554" title="The Game">
The Game

The Game is 'n album van Queen wat in 1980 vrygestel is.



</doc>
<doc id="84556" url="https://af.wikipedia.org/wiki?curid=84556" title="Millennium-stadion">
Millennium-stadion

Die Millennium-stadion (Wallies: "Stadiwm y Mileniwm"), tans die Prinsdom-stadion (Wallies: "Stadiwm Principality") genoem weens borgskapredes, is die nasionale stadion van Wallis. Dit is die tuisveld van die Walliese nasionale rugbyspan en bied ook op ’n gereelde grondslag wedstryde van die Walliese nasionale sokkerspan aan. Dit is aanvanklik gebou om deel te wees van die Rugbywêreldbeker 1999 en het sedertdien talle grootskaalse gebeure gehuisves, waaronder die Tsoenami-verligtingskonsert, die Super Special-fase van die Walliese Veldren Groot-Brittanje, die Speedway Grand Prix van Groot-Brittanje en talle musiekkonserte.
Die Millennium-stadion word besit deur Millennium-stadion plc wat ’n filiaalmaatskappy van die Walliese Rugbyunie (WRU) is. Die stadion is ontwerp deur ’n span wat gelei is deur Bligh Lobb Sportargitektuur wat vroeg in 2009 hernoem is na Populous. WS Atkins was die strukturele ingenieurs en Laing O’Rourke die boukontrakteur. Die totale konstruksiekoste van die stadion was £121 miljoen waarvan die Millennium-kommissie £46 miljoon befonds het.

Die stadion is in Junie 1999 geopen en die eerste groot gebeurtenis wat plaasgevind het was ’n internasionale rugbywedstryd op 26 Junie 1999 tussen Wallis en Suid-Afrika in ’n vriendskaplike wedstryd waarin Wallis met 29–19 geseëvier het voor ’n skare van 29 000. Met ’n totale kapasiteit van 74 500 is dit die derde grootste stadion in die Sesnasies-toernooi na Stade de France en Twickenham. Dit is voorts ook die tweede grootste stadion ter wêreld met ’n uitskuifbare dak en dit was die tweede stadion in Europa met hierdie funksie.



</doc>
<doc id="84558" url="https://af.wikipedia.org/wiki?curid=84558" title="Serpukhovium">
Serpukhovium

Die Serpukhovium is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Mississippium). Dit verwys dus na ’n tydperk sowel as die gesteentes wat in dié tydperk gevorm het. 

Die Serpukhovium was van sowat 330,9 tot 323,2 miljoen jaar gelede. Dit is voorafgegaan deur die etage/tydsnede Viséum en gevolg deur die Bashkirium.

Die etage is genoem na die Russiese stad Serpoechof naby Moskou. Die basis van die Serpukhovium word gedefinieer deur die eerste voorkoms van die Conodonta "Lochriea crusiformis" en die bokant deur die eerste voorkoms van die Conodonta "Declinognathodus nodiliferus". Geen tipeligging is nog vir die basis vasgelê nie.

In die biostratigrafie word die etage met behulp van Conodonta ingedeel in die volgende vier biosones:

Die Mississippium word daarnaas op basis van Foraminifera ingedeel in biosones. 



</doc>
<doc id="84559" url="https://af.wikipedia.org/wiki?curid=84559" title="Viséum">
Viséum

Die Viséum is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Mississippium). Dit verwys dus na ’n tydperk sowel as die gesteentes wat in dié tydperk gevorm het.

Die Viséum was van sowat 346,7 tot 330,9 miljoen jaar gelede. Dit is voorafgegaan deur die etage/tydsnede Tournaisium en gevolg deur die Serpukhovium.

Die etage is genoem na die Belgiese stad Wezet (Frans: Visé). Die basis van die Viséum word gedefinieer deur die eerste voorkoms van die Foraminifera "Eoparastaffella simplex". Die tipeligging vir die basis is naby die stad Pengchong in die suide van China.

In die biostratigrafie word die etage met behulp van Conodonta ingedeel in die volgende vier biosones:

Die Mississippium word daarnaas op basis van Foraminifera ingedeel in biosones.



</doc>
<doc id="84560" url="https://af.wikipedia.org/wiki?curid=84560" title="Moskovium (geografie)">
Moskovium (geografie)

Die Moskovium is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Pennsylvanium). Dit verwys dus na ’n tydperk sowel as die gesteentes wat in dié tydperk gevorm het.

Die Moskovium was van sowat 315,2 tot 307,0 miljoen jaar gelede. Dit is voorafgegaan deur die etage/tydsnede Bashkirium en gevolg deur die Kasimovium.

Die etage is genoem na die Russiese hoofstad, Moskou. Die basis van die Moskovium word gedefinieer deur die eerste voorkoms van die Conodonta "Declinognathodus donetzianus" en "Idiognathoides postsulcatus" of die Fusulinida "Aljutovella aljutovica", en die bokant deur die sone van die Fusulinida "Obsoletes obsoletes" en "Protriticites pseudomontiparus" of deur die eerste voorkoms van die ammonietgeslag "Parashumardites".

Die tipeligging van die basis is nog nie vasgestel nie.

In die biostratigrafie word die etage met behulp van Conodonta ingedeel in die volgende vyf biosones:



</doc>
<doc id="84561" url="https://af.wikipedia.org/wiki?curid=84561" title="Kasimovium">
Kasimovium

Die Kasimovium is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Pennsylvanium). Dit verwys dus na ’n tydperk sowel as die gesteentes wat in dié tydperk gevorm het. 

Die Kasimovium was van sowat 307 tot 303,7 miljoen jaar gelede. Dit is voorafgegaan deur die etage/tydsnede Moskovium en gevolg deur die Gzhelium.

Die etage is genoem na die Russiese stad Kasimof. Die basis van die Kasimovium word gedefinieer deur die basis van die sone van die Fusulinida "Obsoletes obsoletes" en "Protriticites pseudomontiparus" of die eerste voorkoms van die ammonietegeslag "Parashumardites", en die bokant deur die eerste voorkoms van die Fusulinida-geslagte "Daixina", "Jigulites" en "Rugosofusulina" of van die Conodonta "Streptognathodus zethu".

Die tipeligging van die basis is nog nie vasgestel nie.

In die biostratigrafie word die etage met behulp van Conodonta ingedeel in die volgende drie biosones:



</doc>
<doc id="84562" url="https://af.wikipedia.org/wiki?curid=84562" title="Bashkirium">
Bashkirium

Die Bashkirium is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Pennsylvanium). Dit verwys dus na ’n tydperk sowel as die gesteentes wat in dié tydperk gevorm het.

Die Bashkirium was van sowat 323,2 tot 315,2 miljoen jaar gelede. Dit is voorafgegaan deur die etage/tydsnede Serpukhovium en gevolg deur die Moskovium.

Die etage is genoem na die Russiese republiek Basjkirië in die suide van die Oeralgebergte. Die basis van die Bashkirium word gedefinieer deur die eerste voorkoms van die Conodonta " Declinognathodus nodiliferus" en/of "Idiognathoides postsulcatus" en die Fusulinida "Aljutovella aljutovica". Die tipeligging van die basis is in Arrow-canyon in Nevada, VSA.

In die biostratigrafie word die etage met behulp van gidsfossiele en Conodonta ingedeel in die volgende ses biosones:



</doc>
<doc id="84563" url="https://af.wikipedia.org/wiki?curid=84563" title="Gzhelium">
Gzhelium

Die Gzhelium is ’n chronostratigrafiese etage sowel as ’n geologiese tydsnede in onderskeidelik die sisteem en periode Karboon (epog/serie Pennsylvanium). Dit verwys dus na ’n tydperk sowel as die gesteentes wat in dié tydperk gevorm het. 

Die Gzhelium was van sowat 303,7 tot 298,9 miljoen jaar gelede. Dit is voorafgegaan deur die Kasimovium en gevolg deur die Asselium, die eerste etage/tydsnede van die Perm-periode.

Die etage is genoem na die Russiese stad Gzjel (Russies: Гжель). Die basis van die Gzhelium word gedefinieer deur die eerste voorkoms van die Fusulinida "Daixina", "Jigulites" en "Rugosofusulina" of van die Conodonta "Streptognathodus zethus", en die bokant deur die eerste voorkoms van die Conodonta "Streptognathodus isolatus".

Die tipeligging van die basis is nog nie vasgestel nie.

In die biostratigrafie word die etage met behulp van Conodonta ingedeel in die volgende vyf biosones:



</doc>
<doc id="84564" url="https://af.wikipedia.org/wiki?curid=84564" title="St. James’ Park">
St. James’ Park

St. James’ Park is ’n stadion in Newcastle upon Tyne in Engeland. Dit is die tuisveld van Newcastle United FC wat in die Premier League speel. Die stadion het sitplek vir 52 405 mense.

St. James’ Park is sedert 1892 die tuisveld van Newcastle United en word sedert 1880 vir sokkerwedstryde aangewend. Regdeur die geskiedenis van die stadion het die opgradering en uitbreiding daarvan konflik veroorsaak tussen plaaslike inwoners en die stadsraad. Dit het in die laat 1960’s gelei tot twee voorstelle om die stadion te skuif en ’n kontroversiële voorstel in 1995 om dit na die nabygeleë Leazes Park te verskuif. Die weiering om te skuif het gelei tot die kenmerkende onewewigtige voorkoms van die huidige stadion se asimmetriese paviljoene.

Buiten klubsokker is St. James’ Park ook al gebruik vir internasionale sokker as deel van die Olimpiese Somerspele 2012 en internasionale rugby as deel van die Rugbywêreldbeker 2015. Tesame met professionele sokker het die stadion ook gasheer gespeel vir liefdadigheidsgebeure en konserte en was dit ook die stel vir realiteitstelevisie en rolprente.


</doc>
<doc id="84568" url="https://af.wikipedia.org/wiki?curid=84568" title="Kalahariwildemispel">
Kalahariwildemispel

Die Kalahariwildemispel ("Vangueria cyanescens") is 'n klein, swak boompie wat voorkom van die suide van KwaZulu-Natal tot in Mpumalanga en Limpopo, en weswaarts deur die Kaprivistrook tot in Kaokoland. Dit groei in sandgrond in bosveld. Die boom se blare is dun, leeragtig en meestal haarloos.





</doc>
<doc id="84569" url="https://af.wikipedia.org/wiki?curid=84569" title="Stad Manchester-stadion">
Stad Manchester-stadion

Stad Manchester-stadion (ook bekend as die Etihadstadion weens borgskapredes) is ’n stadion in Manchester in Engeland. Dit is die tuisveld van Manchester City FC, die vyvde grootste stadion in die Premier League en die twaalfde grootste stadion in die Verenigde Koninkryk met sitplek vir 47 805 mense.
Die ligging van SportCity maar met ’n groter stadion is voorgestel as die primêre atletiestadion in Manchester se mislukte Olimpiese bod vir die Olimpiese Somerspele 2000. In die bod om die Gemenebesspele 2002 sou die kapasiteit van die stadion 38 000 wees en na die spele sou dit omgeskakel word na 48 000. Die stadion is gebou deur Laing Construction teen ’n onkoste van £112 miljoen na ’n ontwerp deur Arup Associates, ’n argitektuurkonsultasiegroep.

Om die langtermyntoekoms van die stadion na die Gemenebesspele te verseker is ooreengekom dat Manchester City FC die stadion by die Manchesterse Stadsraad sou huur as ’n plaasvervanger vir Maine Road. Die omskakeling van ’n atletiekstadion na ’n sokkerstadion het die stadsraad £22 miljoen en vir Manchester City £20 miljoen gekos. Die klub het in 2003 na die nuwe stadion verhuis.

Buiten atletiek het die stadion gasheer gespeel vir die UEFA-beker eindstryd in 2008, internasionale sokkerwedstryde van Engeland, ligarugbywedstryde, bokstitelgevegte, musiekkonserte en een internasionale rugbywedstryd van die Rugbywêreldbeker 2015.

Vanaf Januarie 2014 is die stadion oor 20 maande vergroot tot 62 170 sitplekke. Die uitbreiding loop saam met die ontwikkeling en voltooiing van die Etihadkampus Opleidingsfasiliteit wat gedeeltelik deur Manchester City befonds word.


</doc>
<doc id="84570" url="https://af.wikipedia.org/wiki?curid=84570" title="Asselium">
Asselium

Die Asselium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Sisuralium). Dit verwys dus na ’n tydperk sowel as die gesteentes wat in dié tydperk gevorm het.

Die Asselium was van sowat 298,9 tot 295,5 miljoen jaar gelede. Dit is voorafgegaan deur die Gzhelium, die laaste etage/tydsnede van die Karboon, en gevolg deur die Sakmarium.

Die etage is genoem na die rivier Assel in die Oeralgebergte in Kazachstan. Die tipeligging van die basis van die Asselium is in die dal van die Aidaralasj naby die stad Aqtöbe in dié land.

Die basis word gedefinieer deur die eerste voorkoms van die Conodonta "Streptognathodus isolatus" en die bokant van die etage deur die eerste voorkoms van die Conodonta "Streptognathodus postfusus".



</doc>
<doc id="84572" url="https://af.wikipedia.org/wiki?curid=84572" title="Sakmarium">
Sakmarium

Die Sakmarium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Sisuralium). Dit verwys dus na ’n tydperk sowel as die gesteentes wat in dié tydperk gevorm het. 

Die Sakmarium was van sowat 295,5 tot 290,1 miljoen jaar gelede. Dit is voorafgegaan deur die Asselium en gevolg deur die Artinskium.

Die etage is genoem na die rivier Sakmara, wat deur die Oeralgebergte vloei. Die basis word gedefinieer deur die eerste voorkoms van die Conodonta "Streptognathodus postfusus" en die bokant deur die eerste voorkoms van die Conodonta "Sweetognathus whitei" en "Mesogondolella bisselli".



</doc>
<doc id="84573" url="https://af.wikipedia.org/wiki?curid=84573" title="Flash Gordon (album)">
Flash Gordon (album)

Flash Gordon is 'n album van Queen wat in 1980 vrygestel is.



</doc>
<doc id="84574" url="https://af.wikipedia.org/wiki?curid=84574" title="The Works">
The Works

The Works is 'n album van Queen wat in 1984 vrygestel is.



</doc>
<doc id="84575" url="https://af.wikipedia.org/wiki?curid=84575" title="Artinskium">
Artinskium

Die Artinskium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Sisuralium). Dit verwys dus na ’n tydperk sowel as die gesteentes wat in dié tydperk gevorm het. 

Die etage was van sowat 290,1 tot 279,3 miljoen jaar gelede. Dit is voorafgegaan deur die etage/tydsnede Sakmarium en gevolg deur die Kungurium.

Die etage is genoem na die Russiese plek Arti (ou naam Artinsk), suid van die stad Koengoer in die westelike Oeralgebergte. Die basis van die Artinskium word gedefinieer deur die eerste voorkoms van die Conodonta "Sweetognathus whitei" en "Streptognathodus postfusus", en die bokant deur die eerste voorkoms van die Conodonta "Neostreptognathus pnevi" en "Neostreptognathus exculptus".



</doc>
<doc id="84576" url="https://af.wikipedia.org/wiki?curid=84576" title="Kungurium">
Kungurium

Die Kungurium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Sisuralium). Dit verwys dus na ’n tydperk sowel as die gesteentes wat in dié tydperk gevorm het. 

Die etage/tydsnede was van sowat 283,5 tot 272,3 miljoen jaar gelede. Dit is voorafgegaan deur die Artinskium en gevolg deur die Roadium.

Die Kungurium is genoem na die Russiese stad Koengoer, suid van die stad Perm. Die basis van die etage word gedefinieer deur die eerste voorkoms van die Conodonta "Neostreptognathus pnevi" en "Neostreptognathus exculptus", en die bokant deur die eerste voorkoms van die Conodonta "Jinogondolella nanginkensis".



</doc>
<doc id="84577" url="https://af.wikipedia.org/wiki?curid=84577" title="Roadium">
Roadium

Die Roadium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Guadalupium). Dit verwys dus na ’n tydperk sowel as die gesteentes wat in dié tydperk gevorm het. 

Die etage/tydsnede was van sowat 272,3 tot 268,8 miljoen jaar gelede. Dit is voorafgegaan deur die Kungurium en gevolg deur die Wordium.

Die tipeligging van die Roadium is in die Stratotype-canyon in Texas, VSA. Die basis word gedefinieer deur die eerste voorkoms van die Conodonta "Jinogondolella nanginkensis" en die bokant deur die eerste voorkoms van die Conodonta "Jinogondolella aserrata".

Die Roadium is ’n tysnede waarin die Therapsida vermeerder en oor diverse nisse versprei het.



</doc>
<doc id="84578" url="https://af.wikipedia.org/wiki?curid=84578" title="Wordium">
Wordium

Die Wordium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Guadalupium). Dit verwys dus na ’n tydperk sowel as die gesteentes wat in dié tydperk gevorm het. 

Die etage/tydsnede was van sowat 268,8 tot 265,1 miljoen jaar gelede. Dit is voorafgegaan deur die Roadium en gevolg deur die Capitanium.

Die tipeligging van die Wordium is in die Guadalupe-berge in Texas, VSA. Die basis word gedefinieer deur die eerste voorkoms van die Conodonta "Jinogondolella aserrata" en die bokant deur die eerste voorkoms van die Conodonta "Jinogondolella postserrata".



</doc>
<doc id="84580" url="https://af.wikipedia.org/wiki?curid=84580" title="Liggaam">
Liggaam

Liggaam kan na een van die volgende verwys:







</doc>
<doc id="84581" url="https://af.wikipedia.org/wiki?curid=84581" title="Capitanium">
Capitanium

Die Capitanium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Guadalupium). Dit verwys dus na ’n tydperk sowel as die gesteentes wat in dié tydperk gevorm het. 

Die etage/tydsnede was van sowat 265,1 tot 259,8 miljoen jaar gelede. Dit is voorafgegaan deur die Wordium en gevolg deur die Wuchiapingium.

Die Capitanium is genoem na die Capitan Reef in die Guadalupe-berge in Texas, VSA. Dit is ook waar die tipeligging voorkom. Die basis van die etage word gedefinieer deur die eerste voorkoms van die Conodonta "Jinogondolella postserrata" en die bokant deur die eerste voorkoms van die Conodonta "Clarkina postbitteri postbitteri".

Verhoudinge van koolstofisotope in mariene kalksteen het ’n toename tot gevolg gehad van die δC-waarde in die seewater tydens die Capitanium, en dus ’n wêreldwye afkoeling van die klimaat. Dit het gelei tot die uitsterwing van verskeie spesies in warm water. Dié uitwissing dui die oorgang aan van die Capitanium na die Wuchiapingium, oftewel tussen die Guadalupium (Middel-Perm) en Lopingium (Laat Perm).



</doc>
<doc id="84582" url="https://af.wikipedia.org/wiki?curid=84582" title="Valsmispel">
Valsmispel

Die Valsmispel ("Vangueriopsis lanciflora") is 'n boom wat voorkom van Ovambo in die noorde van Namibië, ooswaarts tot by die Mosambiekse grens. Die boom groei in sanderige bosveld, dikwels op klipperige plekke. Die boom lyk baie soos die Wildemispel.




</doc>
<doc id="84583" url="https://af.wikipedia.org/wiki?curid=84583" title="Wuchiapingium">
Wuchiapingium

Die Wuchiapingium is ’n chronostratigrafiese etage sowel as ’n geologiese tydsnede in onderskeidelik die sisteem en periode Perm (epog/serie Lopingium). Dit verwys dus na ’n tydperk sowel as die gesteentes wat in dié tydperk gevorm het.

Die tydperk was van sowat 259,8 tot 254,1 miljoen jaar gelede. Dit is voorafgegaan deur die Capitanium en gevolg deur die laaste etage/tydsnede van die Perm, die Changhsingium.

Die tipeligging van die Wuchiapingium kom voor in die Suid-Chinese provinsie Guǎngxī. Die basis van die etage word gedefinieer deur die eerste voorkoms van die Conodonta "Clarkina postbitteri postbitteri" en die bokant deur die eerste voorkoms van die Conodonta "Clarkina wangi".

In die stratigrafie van Europa val die einde van ’n lang periode waarin kontinentale afsettings voorkom, in die Wuchiapingium. Daarbenewens het in Midde-Europa (destyds deel van die superkontinent Pangea) ’n indringing van die see vanuit die noorde plaasgevind.



</doc>
<doc id="84585" url="https://af.wikipedia.org/wiki?curid=84585" title="Ovambo">
Ovambo

Ovambo, Owambo of Ambo kan na een van die volgende verwys:




</doc>
<doc id="84588" url="https://af.wikipedia.org/wiki?curid=84588" title="Changhsingium">
Changhsingium

Die Changhsingium is die laaste chronostratigrafiese etage sowel as geologiese tydsnede van onderskeidelik die sisteem en periode Perm. Dit verwys dus na ’n tydperk sowel as die gesteentes wat in dié tydperk gevorm het.

Die tydperk was van sowat 254,2 tot 252,1 miljoen jaar gelede. Dit is voorafgegaan deur die Wuchiapingium en gevolg deur die eerste etage/tydsnede van die Trias, die Indusium.

Die Changhsingium is genoem na die Chinese stad Chángxīng, en dit is ook waar die tipeligging van die etage voorkom. Die basis word gedefinieer deur die eerste voorkoms van die Conodonta "Clarkina wangi" en die bokant deur die eerste voorkoms van die Conodonta "Hindeodus parvus".

Die einde van die Changhsingium val saam met die Perm-Trias-uitwissing, die grootste massauitwissing in die geskiedenis van die aarde.



</doc>
<doc id="84590" url="https://af.wikipedia.org/wiki?curid=84590" title="Indusium">
Indusium

Die Indusium is die eerste chronostratigrafiese etage sowel as geologiese tydsnede van onderskeidelik die sisteem en periode Trias. Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 252,2 tot 251,2 miljoen jaar gelede. Dit is voorafgegaan deur die laaste etage/tydsnede van die Perm, die Changhsingium, en gevolg deur die Olenekium.

Die Indusium is genoem na die rivier Indus in Indië en Pakistan. Die oorspronklike tipeligging van die etage kom aan die oewers van dié rivier voor. Die basis van die etage word gedefinieer deur die eerste voorkoms van die Conodonta "Hindeodus parvus" en die bopunt van die negatiewe δC-waarde, ’n bietjie bo die Perm-Trias-uitwissing. Die bokant van die etage word gedefinieer deur die eerste voorkoms van die ammoniete "Hedenstroemia" en "Meekoceras gracilitatis" en van die Conodonta "Neospathodus waageni".



</doc>
<doc id="84591" url="https://af.wikipedia.org/wiki?curid=84591" title="Olenekium">
Olenekium

Die Olenekium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Vroeë Trias). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 251,2 tot 247,2 miljoen jaar gelede. Dit is voorafgegaan deur die Indusium en gevolg deur die Anisium.

Die Olenekium is genoem na die rivier Olenjok (of Olenek) in Siberië, waar die oorspronklike tipeligging voorkom. Die basis van die etage word gedefinieer deur die eerste voorkoms van die Conodonta "Neospathodus waageni" en is ook naby die eerste voorkoms van die ammoniete "Hedenstroemia" en "Meekoceras gracilitatis". Die bokant van die etage word gedefinieer deur die eerste voorkoms van die Conodonta "Chiosella timorensis" en lê ook naby die eerste voorkoms van die ammoniete "Japonites", "Paradanubites" en "Paracrochordiceras".



</doc>
<doc id="84592" url="https://af.wikipedia.org/wiki?curid=84592" title="Anisium">
Anisium

Die Anisium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Middel-Trias). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 247,2 tot 242 miljoen jaar gelede. Dit is voorafgegaan deur die Olenekium en gevolg deur die Ladinium.

Die Anisium is genoem na die rivier "Anisus", die Latynse naam vir die Enns wat deur Oostenryk vloei en waar die oorspronklike tipeligging voorkom. 

Die basis van die etage word gedefinieer deur die eerste voorkoms van die Conodonta "Chiosella timorensis" en van die ammoniete "Japonites", "Paradanubites" en "Paracrochordiceras". Die bokant van die etage word gedefinieer deur die eerste voorkoms van die Conodonta "Neogondolella praehungarica", die ammoniet "Eoprotrachyceras curionii" en die ammonietfamilie Trachyceratidae.



</doc>
<doc id="84593" url="https://af.wikipedia.org/wiki?curid=84593" title="Ladinium">
Ladinium

Die Ladinium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Middel-Trias). Dit verwys dus na ’n tydperk sowel as die gesteentes wat in dié tydperk gevorm het.

Die tydperk was van sowat 242 tot 235 miljoen jaar gelede. Dit is voorafgegaan deur die Anisium en gevolg deur die Karnium.

Die Ladinium is genoem na die Ladini, ’n bevolkingsgroep in die Dolomiete in die noorde van Italië. Die tipeligging kom voor in ’n ontsluiting langs die rivier Caffaro by Bagolino in die Italiaanse provinsie Brescia.

Die basis van die etage word gedefinieer deur die eerste voorkoms van die ammoniet "Eoprotrachyceras curionii" of die Conodonta "Budurovignathus". Die bokant van die etage is nog nie definitief vasgestel nie.



</doc>
<doc id="84594" url="https://af.wikipedia.org/wiki?curid=84594" title="Karnium">
Karnium

Die Karnium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Laat Trias). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 235 tot 228 miljoen jaar gelede. Dit is voorafgegaan deur die Ladinium en gevolg deur die Norium.

Die Karnium is genoem na die Karniese Alpe in die Oostenrykse deelstaat Karinthië, waar die tipeligging ook voorkom. 

Die basis van die etage word gedefinieer deur die eerste voorkoms van die ammoniete "Daxatina" en "Trachyceras" en van die Conodonta "Metapolygnathus polygnathiformis". Die bokant van die etage word gedefinieer deur die eerste voorkoms van die ammoniete "Klamathites macrolobatus" en "Stikinoceras kerri" en van die Conodonta "Metapolygnathus communisti" en "Metapolygnathus primitius".



</doc>
<doc id="84613" url="https://af.wikipedia.org/wiki?curid=84613" title="Tobi Jooste">
Tobi Jooste

Tobi Jooste is 'n Suid-Afrikaanse sanger, model, skrywer en TV-persoonlikheid van die Karoo, Suid-Afrika. Hy is tans in Johannesburg woonagtig. Jooste is bekend vir sy baritonstem. Hy sing in Afrikaans, Engels en Italiaans. Vroeër het "Leo Musiek" sy musiek bemark, maar hy is tans by "Storm Rekordz".

Hy was die gasheer van "Reik na die sterre" op kykNET, asook ander programme wat op Suid-Afrikaanse televisiestasies uitgesaai is, onder andere op ASTV ("Paparazzi") en TopTV.

Hy het sy eie mode-lyn, genaamd "Royal Active Tags" en is die gesig van "Maria Garcia MEN International".

Hy is ook 'n skrywer en het die boek "Inluister" geskryf, wat al in sy derde druk is. Sy tweede boek, "Daar is 'n Eiffeltoring in sy Boedel", is op die top-10 lys van beste verkopers in Suid-Afrika. Hy het 'n gereelde wynproe-kolom vir 'n wyn-webwerf. Hy doen self die ontwerpe vir sy musiek en publikasies.





</doc>
<doc id="84619" url="https://af.wikipedia.org/wiki?curid=84619" title="Primaat">
Primaat

Primate ("Primates") of opperdiere is 'n orde van soogdiere waaraan alle ape, halfape en ook mense behoort. Die wetenskaplike benaming, ""Primates"" is afgelei van Latyns, wat "eerste" beteken.

Primate se voorouers het in bome in tropiese bosse gewoon. Verskeie kenmerke van primate verteenwoordig die aanpassings wat nodig was om in hierdie uitdagende driedimensionele omgewing te leef. Op 'n enkele uitsondering na, is die meeste spesies gedeeltelike boombewoners.

Met die uitsondering van die mens, wat elke vasteland bewoon, lewe die meeste primate in die tropiese of subtropiese streke van Noord-, Sentraal- en Suid-Amerika, Afrika en Asië. Hulle wissel in grootte van die klein "Microcebus berthae" wat slegs 50 gram weeg tot die "Gorilla beringei" wat 200 kg weeg.

Uit fossielle is vasgestel dat primate se primitiewe voorouers moontlik al in die laat-Kryt, sowat 65 miljoen jaar gelede bestaan het. Die oudste bekende primaat, die "Plesiadapis", stam uit die laat-Paleoseen, 55 tot 58 miljoen jaar gelede. Volgens molekulêre studies word gereken dat primate selfs nog ouer kan wees en kan sekere groepe uit die middel-kryt, ongeveer 85 miljoen jaar gelede dateer.

Primate beskik oor 'n verskeidenheid van uiteenlopende kenmerke. Sommige primate lewe primêr op land in plaas van in bome, maar alle spesies het wel aanpassings wat dit moontlik maak om in bome te klim. Bewegingstegnieke wat gebruik word is onder meer die spring van boom tot boom, loop op twee of vier ledemate, loop op kneukels en swaai aan takke van bome. Primate word gekenmerk deur 'n groot brein ten opsigte van ander soogdiere en die toenemende gebruik van stereoskopiese sig ten koste van geur, die dominante sensoriese stelsel van die meeste soogdiere. Die meeste spesies het ook opponerende duime en sommige spesies het grypsterte. Meeste spesies is seksueel dimorf. Primate het 'n stadiger ontwikkeling as ander soogdiere van soortgelyke grootte en neem langer om volwassenheid te bereik. Primate lewe egter langer. Afhangende van die spesie lewe die volwassenes alleen, in pare of in groepe tot honderde lede.



</doc>
<doc id="84622" url="https://af.wikipedia.org/wiki?curid=84622" title="A Kind of Magic">
A Kind of Magic

A Kind of Magic is 'n album van Queen wat in 1986 vrygestel is.



</doc>
<doc id="84623" url="https://af.wikipedia.org/wiki?curid=84623" title="Conodonta">
Conodonta

Conodonta is ’n uitgestorwe groep mariene gewerwelde diere, wat baie soos palings gelyk het. Hulle was jare lank net bekend vanweë tandagtige mikrofossiele, wat nou Conodonta-elemente genoem word. Hulle het al in die Bo-Kambrium voorgekom en was dus van die oudste gewerwelde diere. Hulle het reeds in die Famennium-tydperk van die Devoon aan 'n groot uitwissing blootgestaan, maar die laaste Conodonta het waarskynlik aan die einde van die Trias uitgesterf.

Hoewel redelik baie "tandjies" van die Conodonta gevind is, was fossiele van die diertjies seldsaam en dit was lank onduidelik tot watter soort hulle behoort het. In 1982 is in die Onder-Karboon van Skotland ’n fossiel van ’n hele diertjie gevind, ook die sagte deel van die liggaam. Sedertdien is meer sulke fossiele gevind. Die soort "Clydagnathus" het ’n duidelike struktuur gehad wat as voorloper van ’n ruggraat beskou word, en waarskynlik selfs rugwerwels. Daarom word Conodonta as gewerwelde diere geklassifiseer. Hulle het lang lywe gehad met ’n duidelike stertvin agter en tandjies voor.


</doc>
<doc id="84624" url="https://af.wikipedia.org/wiki?curid=84624" title="Delta Air Lines">
Delta Air Lines

Die lugredery Delta Air Lines is 'n groot Amerikaanse maatskappy, met sy hoofkwartier in Atlanta, Georgia. Die lugredery bedryf 'n uitgebreide nasionale en internasionale netwerk op ses vastelande. Delta Air Lines en sy filiale bedryf meer as 5 000 vlugte elke dag en het ongeveer 80 600 werknemers in diens. Die lugredery se spilpunt by Hartsfield-Jackson Atlanta Internasionale Lughawe is die wêreld se besigste lughawe wat passasiersverkeer betref (dit hanteer meer as 91 miljoen passasiers per jaar) en die aantal aankomste en ​​vertrekke. Dit is ook die tuiste van Delta se tegniese bedryfsentrum. Delta is die sesde oudste lugredery en die oudste lugredery nog wat in die Verenigde State opereer. Delta Air Lines is een van die vier stigterslede van die SkyTeam alliansie, die ander drie synde Korean Air, Air France en Aeroméxico. Die lojaliteitsprogram van Delta Air Lines is SkyMiles. Delta Air Lines was die wêreld se grootste lugredery in terme van vlootgrootte in 2011. en geskeduleerde passasiersverkeer in 2012, en die tweede grootste in terme van inkomste uit passasierskilometers gevlieg in 2012. Die lugredery se streeksdiens word deur Delta Connection bedien.


</doc>
<doc id="84625" url="https://af.wikipedia.org/wiki?curid=84625" title="Halfape">
Halfape

Halfape ("Strepsirrhini") is 'n primitiewe groep van primate. Hulle word so genoem omdat hulle baie na ape lyk, maar nie ware ape is nie. Hulle het 'n kleiner, eenvoudiger brein met 'n lang snoet en die reukorgaan is skerper as die van ware ape. Ape en halfape het waarskynlik dieselfde voorouers, wat baie soos die huidige halfape lyk. Ape het egter verder ontwikkel, die brein het vergroot en hulle het handiger met die soek na kos geword. Halfape het die eienskappe van insekvreters behou ('n gepunte bek met baarde en 'n nat snoet) en het 'n kleiner brein. Tog is hulle ook deel van die orde van primate, onder meer as gevolg van hulle hande, voete en plat naels.

Halfape leef slegs in die tropiese gebiede van Afrika en Asië. Op al die kontinente is hulle nagaktiewe diere met groot oë. Slegs op die eiland van Madagaskar het spesies wat gedurende die dag aktief is ontstaan. Ware ape het nooit die eiland binnegedring nie, en die halfape hier het dus geen kompetisie nie.




</doc>
<doc id="84634" url="https://af.wikipedia.org/wiki?curid=84634" title="Ammonoidea">
Ammonoidea

Ammoniete (Ammonoidea) is ’n uitgestorwe onderklas van die Cephalopoda (inkvisse). Hulle was seediere wat wêreldwyd in die Laat Paleosoïkum en die hele Mesosoïkum in groot getalle voorgekom het.

Ammoniete het ’n vlak, spiraalvormige skulp gehad wat opgebou was uit verskillende kamers. Telkens wanneer die dier te groot geword het vir die huidige kamer, is ’n nuwe, groter een gevorm. Hulle het in dié buitenste kamer geleef en die ander, ouer kamers gebruik om vertikaal te beweeg.

Die diere het in honderde soorte en variëteite voorgekom. Hul deursnee het gewissel van minder as ’n sentimeter tot meer as 2,5 meter. Die laaste lewende verwante is die Nautilidae.

Ammoniete het die eerste keer in die Laat Siluur hul verskyning gemaak, die Perm-Trias-uitwissing oorleef en in die Mesosoïkum gefloreer. Aan die einde van dié periode (65 miljoen jaar gelede) het die meeste ammoniete uitgesterf, nes die dinosourusse. Die jongste bekende fossiel kom uit Denemarke en behoort tot "Hoploscaphites constrictus", wat nog tot sowat ’n half- tot een miljoen jaar gelede voorgekom het. Dié klein bevolkings was egter te min om die ammoniete van ondergang te red.

Die klassifikasie is gebaseer op die detail en struktuur van hul skulp:



</doc>
<doc id="84636" url="https://af.wikipedia.org/wiki?curid=84636" title="Tipeligging">
Tipeligging

Die tipeligging (Engels: "type locality") is die plek waar die tipevoorbeeld (die tipe wat dien as anker vir die naam van ’n takson) vandaan kom. In geologie is dit ’n verwysingspunt waar ’n gesteente of mineraal in elke geval voorkom. In biologie is die tipeligging (ook locus classicus genoem) die plek waar die tipe van die soort gevind word.

Voorbeelde:


</doc>
<doc id="84638" url="https://af.wikipedia.org/wiki?curid=84638" title="Norium">
Norium

Die Norium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Laat Trias). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 228 tot 208,5 miljoen jaar gelede. Dit is voorafgegaan deur die Karnium en gevolg deur die Rhaetium.

Die Norium is genoem na ’n ou Romeinse provinsie, Noricum, suid van die Donou in die huidige Oostenryk, waar die tipeligging ook voorkom. 

Die basis van die etage word gedefinieer deur die eerste voorkoms van die ammoniete "Klamathites macrolobatus" en "Stikinoceras kerri" en van die Conodonta "Metapolygnathus communisti" en "Metapolygnathus primitius". Die bokant van die etage word gedefinieer deur die eerste voorkoms van die ammoniete "Cochlocera", die Conodonta "Misikella spp." en "Epigondolella mosheri" en die straaldiertjie "Proparvicingula moniliformis".



</doc>
<doc id="84639" url="https://af.wikipedia.org/wiki?curid=84639" title="Rhaetium">
Rhaetium

Die Rhaetium is ’n chronostratigrafiese etage sowel as ’n geologiese tydsnede van onderskeidelik die sisteem en periode Trias (serie/epog Laat Trias). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 208,5 tot 201,3 miljoen jaar gelede. Dit is voorafgegaan deur die Norium en gevolg deur die Hettangium.

Die Rhaetium is genoem na die Rhetiese Alpe van Italië, Switserland en Oostenryk. Die basis van die etage word gedefinieer deur die eerste voorkoms van die ammoniete "Cochlocera", die Conodonta "Misikella spp." en "Epigondolella mosheri" en die straaldiertjies "Proparvicingula moniliformis". Die bokant van die etage word gedefinieer deur die eerste voorkoms van die gladde ammoniet "Psiloceras planorbis".



</doc>
<doc id="84640" url="https://af.wikipedia.org/wiki?curid=84640" title="Hettangium">
Hettangium

Die Hettangium is die eerste chronostratigrafiese etage sowel as geologiese tydsnede van onderskeidelik die sisteem en periode Jura (serie/epog Vroeë Jura). Dit verwys dus na ’n tydperk sowel as die gesteentes wat in hierdie tydperk gevorm het. 

Die tydperk was van sowat 201,3 tot 199,3 miljoen jaar gelede. Dit is voorafgegaan deur die Rhaetium en gevolg deur die Sinemurium.

Die Hettangium is genoem na die plek Hettange-Grande in het Franse département Moselle. Die naam is in 1864 vir die eerste keer gebruik deur die Switserse geoloog Eugène Renevier.

Die basis van die etage word gedefinieer deur die eerste voorkoms van die gladde ammoniet "Psiloceras planorbis", en die bokant deur die eerste voorkoms van die ammonietgenera "Vermiceras" en "Metophioceras".



</doc>
<doc id="84643" url="https://af.wikipedia.org/wiki?curid=84643" title="Gladdeslapmispel">
Gladdeslapmispel

Die Gladdeslapmispel ("Lagynias lasiantha") is 'n klouterende struik of 'n pieperige boom wat groei in kusruigtes en aan woudrande. Die boom kom voor vanaf die suide van KwaZulu-Natal tot in die suide van Mosambiek. Die boom se blare is glasend groen wat aan die onderkant 'n ligte blougroen is. Die vrugte is neerhangend aan lang stele.




</doc>
<doc id="84645" url="https://af.wikipedia.org/wiki?curid=84645" title="Fluweelklipels">
Fluweelklipels

Die Fluweelklipels ("Canthium gilfillanii") is boom wat voorkom in Limpopo en Noordwes en groei op klipperige plekke en in bosveld. Die boom se blare is dun en beide kante is fluweelagtig.




</doc>
<doc id="84647" url="https://af.wikipedia.org/wiki?curid=84647" title="United Airlines">
United Airlines

United Airlines is 'n groot Amerikaanse lugredery met sy hoofkwartier in Chicago, Illinois. United is 'n volfiliaal van die "United Continental Holdings" ná 'n VS$3 miljard samesmelting in 2010. die lugredery is voorheen besit deur die Boeing Company, een van die wêreld se grootste vliegtuigvervaardigers. Sedert sy samesmelting met Continental Airlines, spog die maatskappy met meer passasierskilometers as enige ander lugredery in die wêreld. 

United bedryf uit 10 (Cleveland word Junie 2014 gestaak) lugrederyspille op die kontinentale Verenigde State van Amerika, Guam, en Japan. Die George Bush Interkontinentale Lughawe in Houston is United se grootste passasierspilpunt en hanteer 16.6 miljoen passasiers jaarliks ​​met 'n gemiddeld van 45 413 passasiers daagliks. Die maatskappy het meer as 88 500 mense in diens en sy hoofkantoor is in Chicago se Willistoring (voorheen bekend as Sears Tower). Die lugredery se moedermaatskappy, United Continental Holdings, verhandel op die beurs onder NYSE:UAL en het 'n markkapitalisasie van meer as VS$10.5 miljard soos op 31 Oktober 2013.

United se vernaamste mededingers in die plaaslike Amerikaanse mark is Delta Air Lines en American Airlines. 


</doc>
<doc id="84649" url="https://af.wikipedia.org/wiki?curid=84649" title="American Airlines">
American Airlines

American Airlines is 'n groot Amerikaanse lugredery met sy hoofkwartier in Fort Worth, Texas. Dit bedryf 'n uitgebreide internasionale en plaaslike netwerk, met vlugte tussen Noord-Amerika, die Karibiese Eilande, Suid-Amerika, Europa en Asië. Die roete netwerk rondom vyf "hoeksteen"-spille in Dallas/Fort Worth, New York, Los Angeles, Miami en Chicago. Sy primêre onderhoudsbasis is geleë op Tulsa Internasionale Lughawe (TUL).

American Airlines is deel van die Oneworld Alliansie en koördineer tariewe, dienste en skedulering met British Airways, Finnair en Iberia in die Atlantiese mark en Japan Airlines en Qantas in die Stille Oseaanmark. Envoy, SkyWest Airlines en ExpressJet Airlines bedryf plaaslike vlugte vir American Airlines onder die American Eagle-merk 


</doc>
<doc id="84650" url="https://af.wikipedia.org/wiki?curid=84650" title="Globale stratotipepunt">
Globale stratotipepunt

’n Globale stratotipepunt (Engels: "golden spike" of "Global Boundary Stratotype Section and Point", afgekort as "GSSP") is ’n ligging waar die basis van gesteente uit ’n bepaalde geologiese tydperk duidelik sigbaar is, normaalweg in die vorm van ’n geologiese ontsluiting. Dit word deur wetenskaplikes gebruik as die internasionale definisie. 

’n Globale stratotipepunt is dus ’n tipeligging, en die ontsluiting is die stratotipe van ’n grens tussen twee chronostratigrafiese eenhede. Tydperke uit die geochronologie word gedefinieer deur die datering van dié punt, waarmee altyd die basis van ’n chronostratigrafiese eenheid bedoel word; die bokant van die eenheid is die globale stratotipepunt van die daaropliggende eenheid.


</doc>
<doc id="84651" url="https://af.wikipedia.org/wiki?curid=84651" title="Sinemurium">
Sinemurium

Die Sinemurium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Vroeë Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 199,3 en 190,8 miljoen jaar gelede. Dit is voorafgegaan deur die Hettangium en gevolg deur die Pliensbachium.

Die globale stratotipepunt vir die Sinemurium is in ’n rots oos van Watchet in die graafskap Somerset in Engeland.

Die basis van die etage word gedefinieer deur die eerste voorkoms van die ammonietgenera "Vermiceras" en "Metophioceras", en die bokant deur die eerste voorkoms van die ammoniet "Bificeras donovani" en die ammonietgenera "Apoderoceras" en "Gleviceras".



</doc>
<doc id="84652" url="https://af.wikipedia.org/wiki?curid=84652" title="Pliensbachium">
Pliensbachium

Die Pliensbachium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Vroeë Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 190,8 tot 182,7 miljoen jaar gelede. Dit is voorafgegaan deur die Sinemurium en gevolg deur die Toarsium.

Die Pliensbachium is genoem na die Duitse Pliensbach, sowat 30 km oos van Stuttgart. Die naam is in 1858 daaraan gegee deur die Duitse stratigraaf Albert Oppel. 

Die basis van die etage word gedefinieer deur die eerste voorkoms van die ammoniet "Bificeras donovani" en die ammonietgenera "Apoderoceras" en "Gleviceras", en die bokant deur die eerste voorkoms van die ammoniet "Eodactylites". Die globale stratotipepunt is in die ontsluiting van Wine Haven in Noordoos-Engeland.



</doc>
<doc id="84653" url="https://af.wikipedia.org/wiki?curid=84653" title="Toarsium">
Toarsium

Die Toarsium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Vroeë Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 182,7 tot 174,1 miljoen jaar gelede. Dit is voorafgegaan deur die Pliensbachium en gevolg deur die Aalenium.

Die Toarsium is genoem na Thouars in die Franse département Deux-Sèvres. Die naam is in 1849 daaraan gegee deur die Franse paleontoloog Alcide d'Orbigny. 

Die basis van die etage word gedefinieer deur die eerste voorkoms van die ammoniet "Eodactylites", en die bokant deur die eerste voorkoms van die ammonietgenus "Leioceras". 



</doc>
<doc id="84654" url="https://af.wikipedia.org/wiki?curid=84654" title="Aalenium">
Aalenium

Die Aalenium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Middel-Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 174,1 tot 170,3 miljoen jaar gelede. Dit is voorafgegaan deur die Toarsium en gevolg deur die Bajosium.

Die Aalenium is genoem na Aalen in Duitsland, 100 km oos van Stuttgart. Die naam is in 1864 daaraan gege deur die Duitse stratigraaf Karl Mayer-Eymar. 

Die basis van die etage word gedefinieer deur die eerste voorkoms van die ammonietgenus "Leioceras", en die bokant deur die eerste voorkoms van die ammonietgenus "Hyperlioceras". Die tipeligging en globale stratotipepunt is in ’n ontsluiting 500 m noord van die dorp Fuentelsaz in Spanje.



</doc>
<doc id="84655" url="https://af.wikipedia.org/wiki?curid=84655" title="Bajosium">
Bajosium

Die Bajosium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Middel-Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 170,3 tot 168,3 miljoen jaar gelede. Dit is voorafgegaan deur die Aalenium en gevolg deur die Batonium.

Die Bajosium is genoem na Bayeux in die Franse département Calvados. Die naam is in 1864 daaraan gegee deur die Franse paleontoloog Alcide d'Orbigny. 

Die basis van die etage word gedefinieer deur die eerste voorkoms van die ammonietgenus "Hyperlioceras", en die bokant deur die eerste voorkoms van die ammoniet "Parkinsonia (G.) convergens". 



</doc>
<doc id="84656" url="https://af.wikipedia.org/wiki?curid=84656" title="Batonium">
Batonium

Die Batonium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Middel-Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 168,3 tot 166,1 miljoen jaar gelede. Dit is voorafgegaan deur die Bajosium en gevolg deur die Callovium.

Die Batonium is genoem na die Engelse stad Bath. Die basis van die etage word gedefinieer deur die eerste voorkoms van die ammoniet "Parkinsonia (G.) convergens" en die bokant deur die eerste voorkoms van die ammonietgenus "Kepplerites". 

In Suid- en Midde-Europa word die Batonium gekenmerk deur kalksteenafsettings wat ryk was aan fossiele van ongewerweldes.



</doc>
<doc id="84659" url="https://af.wikipedia.org/wiki?curid=84659" title="The Miracle">
The Miracle

The Miracle is 'n album van Queen wat in 1989 vrygestel is.



</doc>
<doc id="84660" url="https://af.wikipedia.org/wiki?curid=84660" title="Made in Heaven">
Made in Heaven

Made in Heaven is 'n album van Queen wat in 1995 vrygestel is. Dit was die laaste album van die groep, met Mercury en Deacon.



</doc>
<doc id="84662" url="https://af.wikipedia.org/wiki?curid=84662" title="Gemmer">
Gemmer

Gemmer of gemmerwortel is die risoom van die plant "Zingiber officinale" wat gebruik word as 'n lekkerny, medisyne of spesery. Dit verleen sy naam aan die familie "Zingiberaceae". Ander noemenswaardige lede van hierdie plantfamilie is borrie, kardamom en galangal. 

Gemmerverbouing het in China ontstaan en het sedertdien versprei na Indië, Suidoos-Asië, Oos-Afrika en die Karibiese Eilande. 

Die gemmer familie "(Zingiberaceae)" behoort saam met die piesangfamilie "(Musaceae)" tot die orde Zingeberales. Die wetenskaplike naam Zingiberaceae is afgelei van die Latynse woord zingiber, wat "gemmer" beteken. Die familie kom hoofsaaklik in die tropiese gebiede van Suidoos-Asië voor en bestaan uit ongeveer 50 genera met nagenoeg 1 500 spesies.

Die gemmerfamilie is eensaadlobbige plante met ondergrondse wortelstokke. Die blomme het slegs een meeldraad, wat die styI soos ŉ skede omring. Die stempel steek bo uit en die lip ontwikkel in die middel van die blom op die plek van die meeldrade. Die wortelstok van die gemmerplant "(Zingiber officinale)" word in suiker gekook om die gemmer te ekstraheer. Spesies van die genus "Curcuma" word ook ter wille van hulle wortelstokke gekweek. Speserye en medisyne word uit die wortels gemaak. Die spesie "Curcuma" domestica lewer 'n fyn meel waaruit kerrie berei word.



</doc>
<doc id="84663" url="https://af.wikipedia.org/wiki?curid=84663" title="Bosdoringklipels">
Bosdoringklipels

Die Bosdoringklipels of Bokdrol ("Canthium inerme") is 'n algemene, klein tot middelgroot boom wat voorkom vanaf Kaapstad tot in die Lebomboberge van Mpumalanga en Eswatini. Die boom groei in kusstruikbos en woude.

In woude waar die noodsaak bestaan om opwaarts te groei om die sonlig te bereik, kan hierdie boom tot 14 m hoog word, maar dit is gewoonlik tussen 3 en 7 m. Dit kan verskeie stamme hê. 'n Jong stam is glad en liggrys van kleur, later kan dit growwer en donkerder word.
Die takke vorm teenoorgestelde pare wat regte hoeke met mekaar maak. Die takke dra dikwels stewige dorings wat 7 –8 cm lank kan word. Die blare is glansend, liggroen en haarloos, hulle het 'n sagte, leeragtige tekstuur. Die blare is dof aan die onderkant. Hulle is teenoorgesteld geplaas en het 'n elliptiese vorm en is 2,5-10,0 x 1-4,5 cm groot. Dit kry roomkleurige tot geelgroen blommetjies in digte okselstandige trosse tot 3 cm in deursnee.




</doc>
<doc id="84665" url="https://af.wikipedia.org/wiki?curid=84665" title="Plesiadapis">
Plesiadapis

Plesiadapis is 'n uitgestorwe soogdier in die orde van "Plesiadapiformes", 'n sustergroep van die orde van Primate. Dit is sover bekend een van die oudste primaat-tipe soogdiere wat ongeveer 55-58 miljoen jaar gelede geleef het. Plesiadapis is die naamgewer en ook die bekendste spesie van hierdie orde.

Plesiadapis het tydens die Paleoseen en Vroeë-Eoseen in Noord-Amerika en Wes-Europa voorgekom. Fossiele is in die Verenigde State van Amerika (Kalifornië, Colorado, Montana, North Dakota, Wyoming), Kanada (Alberta, Saskatchewan), Duitsland (Walbeck) en Frankryk (Cernay) gevind.

Plesiadapis was ongeveer 60-80 cm lank en het 2 kg geweeg. Dit het die bou van 'n eekhoring of boomspitsmuis met 'n lang snoet, oë aan die sykante van die kop, 'n lang stert en gekromde kloue in plaas van naels aan die tone gehad. Die kake en tande besit kenmerke van beide knaagdiere en primate. Die skelet vertoon ook ooreenkomste met die van primate. Die brein van Plesiadapis was baie klein in vergelyking met hierdie groep diere, hoewel dit wel intelligenter as die meeste van sy tydgenote was. Plesiadapis het beide op die grond en in bome geleef. As gevolg van sy gryphande en beweeglike arms was dit 'n uitstekende klimmer. Vrugte, blare en klein ongewerwelde diertjies was die belangrikste voedselbronne.

Die genus "Plesiadapis" omvat meer as tien spesies. Die Franse spesie "Plesiadapis tricuspidens" is een van die bekendste hiervan.


</doc>
<doc id="84666" url="https://af.wikipedia.org/wiki?curid=84666" title="Klipels">
Klipels

Die Klipels ("Canthium mundianum") is 'n boom wat voorkom vanaf Kaapstad onder die platorand tot in Limpopo en weswaarts tot by Mahikeng. Daar is ook 'n afgesonderde populasie in Zimbabwe. Die boom groei in oop, klipperige plekke, op miershope en ook in oewerstruikbos.




</doc>
<doc id="84669" url="https://af.wikipedia.org/wiki?curid=84669" title="Canthium">
Canthium

Canthium is 'n plant genus wat hoort tot die familie "Rubiaceae". Hierdie genus is een van die groter genera met vyftien spesies.





</doc>
<doc id="84670" url="https://af.wikipedia.org/wiki?curid=84670" title="Japan Airlines">
Japan Airlines

Japan Airlines (afgekort 'JAL') is 'n lugredery met sy hoofkwartier in Shinagawa, Tokio, Japan. Dit is die vlagdraer van Japan en sy vernaamste spilpunte is Narita Internasionale Lughawe en Tokio-Haneda Internasionale Lughawe, sowel as Osaka se Kansai Internasionale Lughawe en Osaka Internasionale Lughawe. Die lugredery asook drie van sy filiale (J-Air, JAL Express en Japan Ocean Air) is lede van die "Oneworld" lugrederyalliansie. 

JAL-maatskappye in die groep sluit in Japan Airlines vir internasionale en plaaslike dienste; JAL Express vir internasionale en plaaslike lae-koste dienste; J-Air, Japan Air Commuter, Japan Ocean Air en Air Ryukyu Commuter vir binnelandse verbindingsdienste, asook JAL Cargo vir vrag- en posdienste. Die JAL-groep se bedrywighede sluit in geskeduleerde en nie-geskeduleerde internasionale en plaaslike passasiers- en vragdienste na 220 bestemmings in 35 lande wêreldwyd, insluitende kodedeel. Die groep het 'n vloot van 279 vliegtuie. Gedurende die finansiële jaar geëindig 31 Maart 2009, het die lugrederygroep 52 miljoen passasiers en oor die 1.1 miljoen ton vrag en pos vervoer.

JAL is in 1951 gestig en word die nasionale lugredery van Japan in 1953. Na meer as drie dekades van diens en uitbreidings is die lugredery ten volle geprivatiseer in 1987. In 2002 het die lugredery saamgesmelt met Japan Air Systems, Japan se derde grootste lugredery en die sesde grootste lugredery ter wêreld vir passasiers vervoer. Japan Airlines is tans 'n amptelike borg van Japan Football Association, Japan nasionale sokkerspan, Shimizu S-Pulse en Consadole Sapporo. Die tweede grootste redery in Japan, All Nippon Airways, is Japan Airlines se belangrikste teenstander met strawwe kompetisie tussen die twee.

JAL Cargo het sy lugvragbedrywighede in Oktober 2010 beëindig na meer as 30 jaar se diens. Dit het beide skroef- en straalvliegtuie gebruik deur die jare, die mees onlangse was die Boeing 747-400's (insluitend vliegtuie omgeskakel van passasier na vraguitleg) en Boeing 767-300Fs. Beperkte vragkapasiteit is steeds onder beheer van JAL op hul passasiersvliegtuie se onderste dekke.


</doc>
<doc id="84671" url="https://af.wikipedia.org/wiki?curid=84671" title="Wes-Europa">
Wes-Europa

Wes-Europa is 'n geografiese gebied in die weste van Europa.

Tydens die Koue Oorlog was Wes-Europa hoofsaaklik 'n sosio-politieke konsep wat gebruik is om die Europese lande in die Eerste Wêreld saam te groepeer. Dit is van Oos-Europa onderskei met betrekking tot die verskille in ekonomie, politiek en godsdiens eerder as deur geografiese afbakening.

Vandag het die term Wes-Europa minder met geografie en meer met die ekonomie te make. Die konsep word oor die algemeen met liberale demokrasieë, kapitalisme, asook met die Europese Unie geassosieer. Meeste van die lande in hierdie streek deel die Westerse kultuur en baie het ekonomiese en politieke bande met die lande in Noord-Amerika, Suid-Amerika en Oseanië. Daarteenoor word lande in Noord-Europa eerder met sosiale demokrasie en neutraliteit ten opsigte van internasionale geskille geassosieer.

Die volgende elf lande is in Wes-Europa geleë:


</doc>
<doc id="84673" url="https://af.wikipedia.org/wiki?curid=84673" title="Callovium">
Callovium

Die Callovium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Middel-Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 166,1 tot 163,5 miljoen jaar gelede. Dit is voorafgegaan deur die Batonium en gevolg deur die Oxfordium.

Die Callovium is deur die Franse paleontoloog Alcide d'Orbigny genoem na "Callovium", die Latynse naam vir Chalivoy-Milon in Frankryk. Die basis van die etage word gedefinieer deur die eerste voorkoms van die ammonietgenus "Kepplerites" en die bokant deur die eerste voorkoms van die ammoniet "Brightia thuouxensis". 



</doc>
<doc id="84674" url="https://af.wikipedia.org/wiki?curid=84674" title="Oxfordium">
Oxfordium

Die Oxfordium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Laat Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 163,5 tot 157,3 miljoen jaar gelede. Dit is voorafgegaan deur die Callovium en gevolg deur die Kimmeridgium.

Die Oxfordium is deur die Franse paleontoloog Alexandre Brongniart genoem na Oxford in Brittanje. Die basis van die etage word gedefinieer deur die eerste voorkoms van die ammoniet "Brightia thuouxensis" en die bokant deur die eerste voorkoms van die ammoniet "Pictonia baylei". 



</doc>
<doc id="84675" url="https://af.wikipedia.org/wiki?curid=84675" title="Kimmeridgium">
Kimmeridgium

Die Kimmeridgium is ’n chronostratigrafiese etage sowel as ’n geologiese tydsnede van onderskeidelik die sisteem en periode Jura (serie/epog Laat Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 157,3 tot 152,1 miljoen jaar gelede. Dit is voorafgegaan deur die Oxfordium en gevolg deur die Titonium.

Die naam Kimmeridgium is die eerste keer deur die Franse stratigraaf Alcide d'Orbigny gebruik; dit is genoem na Kimmeridge in Wessex, Engeland. 

Die basis van die etage word gedefinieer deur die eerste voorkoms van die ammoniet "Pictonia baylei" en die bokant deur die eerste voorkoms van die ammoniet "Hybonoticeras hybonotum", van "Gravesia genus" en die begin van die magnetiese chronosone M22An. 



</doc>
<doc id="84676" url="https://af.wikipedia.org/wiki?curid=84676" title="Titonium">
Titonium

Die Titonium is die laaste chronostratigrafiese etage sowel as geologiese tydsnede van onderskeidelik die sisteem en periode Jura (serie/epog Laat Jura). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 152,1 tot 145 miljoen jaar gelede. Dit is voorafgegaan deur die Kimmeridgium en gevolg deur die eerste etage/tydsnede van die Kryt, die Berriasium.

Die naam Titonium is deur die Duitse paleontoloog Albert Oppel genoem na Titon, wat in die Griekse mitologie die seun was van koning Laomedon van Troje. Titon het verlief geraak op Eos, die Griekse godin van die daeraad. Omdat die Titonium die laaste Jurassiese periode is, is dit die "daeraad" van die Kryt. 

Die basis van die etage word gedefinieer deur die eerste voorkoms van die ammoniet "Hybonoticeras hybonotum", van "Gravesia genus" en die begin van die magnetiese chronosone M22An. Die bokant word gedefinieer deur die eerste voorkoms van die ammoniet "Berriasella jacobi"



</doc>
<doc id="84677" url="https://af.wikipedia.org/wiki?curid=84677" title="Berriasium">
Berriasium

Die Berriasium is die eerste chronostratigrafiese etage sowel as geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 145 tot 139,8 miljoen jaar gelede. Dit is voorafgegaan deur die Titonium en gevolg deur die Valanginium.

Die Berriasium is genoem na Berrias in die Franse département Ardèche. 

Die basis van die etage word gedefinieer deur die eerste voorkoms van die ammoniet "Berriasella jacobi" en die bokant deur die eerste voorkoms van die Calpionellidae "Calpionellites darderi" en die ammoniet "Thurmanniceras pertransiens".



</doc>
<doc id="84679" url="https://af.wikipedia.org/wiki?curid=84679" title="Valanginium">
Valanginium

Die Valanginium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 139,8 tot 132,9 miljoen jaar gelede. Dit is voorafgegaan deur die eerste Kryt-etage, die Berriasium, en gevolg deur die Hauterivium.

Die Valanginium is in 1853 deur Édouard Desor genoem na Valangin in Switserland. 

Die basis van die etage word gedefinieer deur die eerste voorkoms van die Calpionellidae "Calpionellites darderi" en die ammoniet "Thurmanniceras pertransiens", en die bokant deur die eerste voorkoms van die ammonietgenus "Acanthodiscus" (veral "A. radiatus").



</doc>
<doc id="84680" url="https://af.wikipedia.org/wiki?curid=84680" title="Hauterivium">
Hauterivium

Die Hauterivium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 132,9 tot 129,4 miljoen jaar gelede. Dit is voorafgegaan deur die Valanginium, en gevolg deur die Barremium.

Die Hauterivium is in 1873 deur Eugène Renevier genoem na Hauterive (Neuenburg) in Switserland. 

Die basis van die etage word gedefinieer deur die eerste voorkoms van die ammonietgenus "Acanthodiscus" (veral "A. radiatus"), en die bokant deur die eerste voorkoms van die ammoniete "Spitidiscus hugii" en "S. vandeckii".



</doc>
<doc id="84681" url="https://af.wikipedia.org/wiki?curid=84681" title="Barremium">
Barremium

Die Barremium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 129,4 tot 125 miljoen jaar gelede. Dit is voorafgegaan deur die Hauterivium, en gevolg deur die Aptium.

Die Barremium is in 1873 deur Henry Coquand genoem na Barrême in die Franse département Alpes-de-Haute-Provence. 

Die basis van die etage word gedefinieer deur die eerste voorkoms van die ammoniete "Spitidiscus hugii" en "S. vandeckii", en die bokant deur die eerste voorkoms van die magnetiese chronosone M0r. Die etage word onderverdeel in 11 sones volgens die voorkoms van ammonietsoorte.



</doc>
<doc id="84682" url="https://af.wikipedia.org/wiki?curid=84682" title="Aptium">
Aptium

Die Aptium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 125 tot 113 miljoen jaar gelede. Dit is voorafgegaan deur die Barremium en gevolg deur die Albium.

Die Aptium is in 1840 deur die paleontoloog Alcide d'Orbigny genoem na Apt in die Franse département Vaucluse. Die basis van die etage word gedefinieer deur die eerste voorkoms van die magnetiese chronosone M0r, en die bokant deur die eerste voorkoms van die mikrofossiel "Praediscosphaera columnata".

In die boonste Aptium en onderste Albium is fossieloorblyfsels van die enorme krokodil "Sarcosuchus imperator" in Niger, Afrika, gevind. 

In die Aptium het Gondwana reeds opgebreek in Suid-Amerika, Afrika, Madagaskar-Indië en Antarktika-Australië, maar die afstande tussen hierdie brokstukke is nog nie groot nie en biologies het hulle nog taamlik goed spesies kan uitwissel.



</doc>
<doc id="84684" url="https://af.wikipedia.org/wiki?curid=84684" title="Albium">
Albium

Die Albium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Vroeë Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 113 tot 100,5 miljoen jaar gelede. Dit is voorafgegaan deur die Aptium en gevolg deur die Senomanium.

Die Albium is in 1842 deur die paleontoloog Alcide d'Orbigny genoem na die Franse rivier Aube, wat deur die département met dieselfde naam vloei. 

Die basis van die etage word gedefinieer deur die eerste voorkoms van die mikrofossiel "Praediscosphaera columnata", en die bokant deur die eerste voorkoms van die Foraminifera "Rotalipora globotruncanoides".

In die Albium het die voorheen seldsame bedeksadiges vir die eerste keer ’n groot deel van die flora begin vorm.



</doc>
<doc id="84686" url="https://af.wikipedia.org/wiki?curid=84686" title="Senomanium">
Senomanium

Die Senomanium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 100,5 tot 93,9 miljoen jaar gelede. Dit is voorafgegaan deur die Albium en gevolg deur die Turonium.

Die Senomanium is in 1847 deur die paleontoloog Alcide d'Orbigny genoem na Cenomanum, die Latynse naam van Le Mans in die Franse département Sarthe. 

Die basis van die etage word gedefinieer deur die eerste voorkoms van die Foraminifera "Rotalipora globotruncanoides", en die bokant deur die eerste voorkoms van die ammoniet "Watinoceras devonense". Belangrike gidsfossiele vir die tydperk is die ammoniete "Calycoceras naviculare", "Acanthoceras rhotomagense" en "Mantelliceras mantelli".



</doc>
<doc id="84687" url="https://af.wikipedia.org/wiki?curid=84687" title="Turonium">
Turonium

Die Turonium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 93,9 tot 89,8 miljoen jaar gelede. Dit is voorafgegaan deur die Senomanium en gevolg deur die Coniakium.

Die Turonium is in 1842 deur die paleontoloog Alcide d'Orbigny genoem na Tours in die Franse département Indre-et-Loire. 

Die basis van die etage word gedefinieer deur die eerste voorkoms van die ammoniet "Watinoceras devonense", en die bokant deur die eerste voorkoms van die tweekleppige "Cremnoceramus rotundatus". Belangrike gidsfossiele vir die tydperk is die tweekleppiges "Inoceramus schloenbachi", "Inoceramus lamarcki" en "Inoceramus labiatus".

Die globale stratotipepunt vir die basis van die Turonium is naby Pueblo in Colorado, VSA. 



</doc>
<doc id="84688" url="https://af.wikipedia.org/wiki?curid=84688" title="Coniakium">
Coniakium

Die Koniakium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 89,8 tot 86,3 miljoen jaar gelede. Dit is voorafgegaan deur die Turonium en gevolg deur die Santonium.

Die Koniakium is in 1857 deur Henri Coquand genoem na die stad Cognac in die Franse département Charente. 

Die basis van die etage word gedefinieer deur die eerste voorkoms van die tweekleppige "Cremnoceramus rotundatus", en die bokant deur die eerste voorkoms van die tweekleppige "Cladoceramus undulatoplicatus". 



</doc>
<doc id="84689" url="https://af.wikipedia.org/wiki?curid=84689" title="Santonium">
Santonium

Die Santonium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 86,3 tot 83,6 miljoen jaar gelede. Dit is voorafgegaan deur die Coniakium en gevolg deur die Campanium.

Die Santonium is in 1873 deur Henri Coquand genoem na Saintes in die Franse département Charente-Maritime. 

Die basis van die etage word gedefinieer deur die eerste voorkoms van die tweekleppige "Cladoceramus undulatoplicatus", en die bokant deur die uitwissing van die seelelie "Marsupites testudinarius". 



</doc>
<doc id="84690" url="https://af.wikipedia.org/wiki?curid=84690" title="Campanium">
Campanium

Die Campanium is ’n chronostratigrafiese etage sowel as ’n geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 83,6 tot 72,1 miljoen jaar gelede. Dit is voorafgegaan deur die Santonium en gevolg deur die Maastricht.

Die Campanium is in 1857 deur Henri Coquand genoem na Champagne (Latyn: Campanum) in die Franse département Charente-Maritime. 

Die basis van die etage word gedefinieer deur die uitwissing van die seelelie "Marsupites testudinarius", en die bokant deur ’n kompleks van 12 biostratigrafiese kriteria, waaronder die vroegste voorkoms van die ammoniet "Pachydiscus neubergicus" en die belemniet "Belemnella lanceolata". 

In die Campanium het die dinosourusse vinnig versprei. Die getal genera het toegeneem in wat die "Campaniese ontploffing" genoem word. Net in Noord-Amerika het dit gestyg van 4 tot 48. Dit is nie duidelik of dit ’n ware toename was en of minder fossieloorblyfsels in die Onder-Campanium bewaar gebly het nie. Dit kan wees dat die toename was vanweë die relatief warm klimaat tydens die tydsnede. Daar is wel in die Maastricht 30% minder genera gevind, en aan die einde van laasgenoemde tydsnede het die dinosourusse skielik heeltemal uitgesterf.




</doc>
<doc id="84694" url="https://af.wikipedia.org/wiki?curid=84694" title="Maastricht (tydperk)">
Maastricht (tydperk)

Die Maastricht is die laaste chronostratigrafiese etage sowel as geologiese tydsnede van onderskeidelik die sisteem en periode Kryt (serie/epog Laat Kryt). Dit verwys dus na ’n tydperk sowel as die gesteentes wat in dié tydperk gevorm het. 
Die tydperk was van sowat 72,1 tot 66 miljoen jaar gelede en is voorafgegaan deur die Campanium. Die einde van die Maastricht was ook die einde van die Mesosoïese Era: dit is gevolg deur die eerste etage/tydsnede van die Paleogeen-periode en die huidige Kainosoïese Era, die Danium.

Die Maastricht is in 1849 deur die Belgiese paleontoloog André Dumont genoem na Maastricht in Limburg, Nederland. Hoewel die oorspronklike tipeligging van die etage dus by dié stad is, het dit later geblyk nie die hele Maastricht-etage is aanwesig in dié stratigrafie nie. Die globale stratotipepunt lê dus in ’n meer volledige seksie langs die rivier Adour in Frankryk.

Die basis van die etage word gedefinieer deur ’n kompleks van 12 biostratigrafiese kriteria, waaronder die vroegste voorkoms van die ammoniet "Pachydiscus neubergicus" en die belemniet "Belemnella lanceolata". Die bokant, en daarmee die einde van die Mesosoïkum, word gedefinieer deur die Kryt-Paleogeen-uitwissing, ’n massauitwissing waarin onder meer die ammoniete en dinosourusse uitgesterf het. In die geologie kan dit gesien word in ’n laag ryk aan iridium, wat waarskynlik afkomstig was van die meteoriet-impak wat die uitwissing veroorsaak het.



</doc>
<doc id="84696" url="https://af.wikipedia.org/wiki?curid=84696" title="Koejawel">
Koejawel

Koejawel is 'n plant in die mirtelfamilie (Myrtaceae) en genus Psidium, wat ongeveer 100 spesies van tropiese struike en klein boompies bevat. Hulle is inheems aan Meksiko, Sentraal-Amerika en die noorde van Suid-Amerika. Koejawels word nou gekweek in die hele tropiese en subtropiese gebied van Afrika, Suid-Asië, Suidoos-Asië, die Karibiese Eilande, subtropiese streke van Noord-Amerika, Hawaii, Nieu-Seeland, Australië en Spanje.





</doc>
<doc id="84698" url="https://af.wikipedia.org/wiki?curid=84698" title="Noedel">
Noedel

Noedels is 'n tipe stapelvoedsel gemaak van 'n soort ongesuurde deeg wat uitgerol word en dan in een van 'n verskeidenheid vorms gesny word. Lang, dun repe is die mees algemene oorsprong en word in baie variëteite van noedels gesny: golwe, helikse, buise, snare of skulpe, of gevou of in ander vorms gesny. Noedels word gewoonlik gaar gekook in water, soms word olie of sout bygevoeg. Soms word dit ook pan-gebraai of diepgebraai. Noedels word dikwels bedien met 'n gepaardgaande sous of in 'n sop. Noedels kan verkoel word vir korttermyn berging, of gedroog en bewaar word vir toekomstige gebruik.

Die samestelling van die materiaal of geokulturele oorsprong moet vermeld word tydens die bespreking van noedels. Die woord is afgelei van die Duitse woord "Nudel".


</doc>
<doc id="84699" url="https://af.wikipedia.org/wiki?curid=84699" title="Schlosshotel Kronberg">
Schlosshotel Kronberg

Die Schlosshotel Kronberg (oorspronklik bekend as Schloss Friedrichshof) is 'n luukse hotel in Kronberg im Taunus in die Duitse deelstaat Hesse. Die vyfster-landhotel is in 'n park met 'n aangrensende gholfbaan in die Taunus-bergreeks naby Frankfurt am Main geleë en veral gewild by gholfspelers, fynproewers en kunsliefhebbers.

Die Schlosshotel Kronberg is in besit van die landgraaf en die prinse van Hesse en het sy deure in 1954 as Grand Hotel geopen. Die kasteel is oorspronklik in opdrag van Viktoria, die weduwee van keiser Friedrich en moeder van die laaste Duitse keiser Wilhelm II, gebou en in 1893 voltooi. Vandag word dit by die indrukwekkendste kastele in Duitsland gereken, onder meer vanweë sy eksklusiewe meubilering en sy versameling van antiekhede en skilderye uit die privaatbesit van Viktoria wat die outentieke indruk van 'n kasteel uit die Wilhelminiese tydperk skep.


</doc>
<doc id="84701" url="https://af.wikipedia.org/wiki?curid=84701" title="Lietsjie">
Lietsjie

Die Lietsjie (Litchi chinensis) is 'n smaaklike eetbare vrug.

Die lietsjie ("Litchi chinensis") is die enigste lid van die genus "Litchi" in die seepbessie familie "Sapindaceae". Dit is 'n tropiese en subtropiese vrugteboom inheems aan die Guangdong- en Fujian-provinsies van China, maar word nou in baie dele van die wêreld gekweek. Die vars vrugte het 'n klein, fyn, witterige pulp met 'n blommegeur en 'n geurige, soet smaak. Aangesien hierdie parfuumagtige geur verlore gaan tydens die inmaakproses, word die vrugte eerder vars geëet.

Die immergroen boom bereik 'n hoogte van 10-28 meter, die lietsjie dra vlesige vrugte wat tot 5 cm lank en 4 cm breed word. Die buitekant van die vrugte word bedek deur 'n pienk-rooi, growwe skil wat oneetbaar is, maar maklik afgedop word om 'n laag soet, wit vlees bloot te stel. Lietsjies word in baie verskillende nageregte geëet, en is veral gewild in China, die hele Suidoos-Asië, Suid-Asië, Indië en dele van Suider-Afrika.


</doc>
<doc id="84702" url="https://af.wikipedia.org/wiki?curid=84702" title="Friedrichsdorf">
Friedrichsdorf

Friedrichsdorf is 'n stad in die administratiewe distrik Hochtaunuskreis van die Duitse deelstaat Hesse, sowat 20 kilometer noord van Frankfurt am Main aan die voet van die Taunus-bergreeks, met 'n bevolking van 24 570 in vyf stadsdele - Friedrichsdorf, Seulberg, Burgholzhausen vor der Höhe, Dillingen en Köppern. Friedrichsdorf is tans die derde grootste nedersetting in die distrik na Bad Homburg vor der Höhe en Oberursel.

Die vroegste spore van menslike gemeenskappe dateer terug na die pre-historiese tydperk, terwyl argeologiese vondse uit die Romeinse tyd 'n gedetailleerde insig in die antieke geskiedenis van die gebied verskaf. Die oudste verwysings na (Burg-)Holzhausen en Köppern kom in middeleeuse dokumente voor, Seulberg word selfs as die oudste nedersetting in die Hochtaunuskreis beskou.

Die kernstad Friedrichsdorf is in 1687 deur Franse Hugenotevlugtelinge gestig, net soos die plaaslike beskuitbedryf wat wêreldfaam geniet. Die stad word daarnaas met die geskiedenis van telekommunikasie verbind - Philipp Reis het hier omstreeks 1860 die eerste telefoon ontwikkel. Ander bekende boorlinge van Friedrichsdorf was Édouard Désor (1811-1882), 'n universele geleerde wat belangrike navorsing met betrekking tot geologie, paleontologie en pre-historiese geskiedenis gedoen het, en Marie Blanc (1833-1881), die dogter van 'n plaaslike skoenmaker wat in die ouderdom van vyftien kennis gemaak het met die kasinopagter François Blanc. Die twee het later getrou en die beroemde kasino van Monte Carlo in Monaco gestig.


</doc>
<doc id="84703" url="https://af.wikipedia.org/wiki?curid=84703" title="Limes">
Limes

Die Limes, oorspronklik die grens van die Romeinse Ryk, is tans een van die grootste monumente op aarde en gelys as Unesco-wêrelderfenis. Die Limes, wat as versterkte grenslyn tussen die 1ste en 6de eeu n.C. ontstaan het, het vanuit Brittanje deur Germanië en Raetië en verder tot in die Donauprovinsies, deur Romeins-oorheerste gebiede in die Nabye Ooste en tot Noord-Afrika geloop.

Die grensversterkings is dikwels nie gebou om vyandelike aanvalle af te weer nie (en dit was op baie plekke ook allermins geskik om enige militêre funksie te vervul, behalwe vir dié van vroeë waarskuwingstelsel), maar is eerder gebruik om handels- en migrasiebewegings te beheer. So het die Limes as doeane- en ekonomiese grens gedien. 'n Ander belangrike funksie was dié van kommunikasie. So is ligseine gebruik om nuus aan ander militêre grenskampe te stuur. Grensoorgange het 'n belangrike ekonomiese rol gespeel as mark- en handelsplekke waar bewoners van die Romeinse Ryk handel met die buitewêreld ("Barbaricum") kon dryf. Oorblyfsels van die Romeinse Limes het tot vandag toe bewaar gebly. Die bekendstes hiervan is die "Limes Germanicus" (Duits: "Obergermanisch-Rätischer Limes") in Duitsland, met 'n lengte van 550 kilometer die langste monument in Europa, en die Muur van Hadrianus in Skotland.

Die Latynse term "limes" is later steeds gebruik om na vergelykbare grensversterkings te verwys soos byvoorbeeld die Limes Saxoniae.

Die Latynse term "limes" (meervoud "limites") is oorspronklik gebruik om na 'n dwars- of grenspad, veral met betrekking tot die afbakening van 'n terrein, te verwys. So is velde en akkers met grensstene ("termini"), houtpale of duidelik herkenbare landmerke soos bome en riviere begrens. Eers in die tyd van Gaius Iulius Caesar is die term met die algemene betekenis van "grens" of "grenslyn" gebruik, hoofsaaklik om na militêre paaie met versterkte grensposte, militêre kampe by bospaaie of nuutgeboude paaie in vyandelike gebiede te verwys. Die term het sy etimologiese wortels in die Latynse "limus" ("dwars") en "limen" ("drumpel").

"Limites" het die grens van die Romeinse Ryk in gebiede sonder natuurlike grensmerke soos riviere of gebergtes gemerk en is steeds deur Romeinse grensposte bewaak. Daar was verskillende vorme van "limites", afhanklik van die topografie, bevolkingsdigtheid en militêre bedreiging van 'n bepaalde gebied. In Noord-Afrika en in die oostelike ryksdele is reekse van forte ("castella") en wagtorings gebou. Langs groot riviere soos die Ryn, Donau, Eufraat en Tigris het die rivierloop as natuurlike grenslyn ("rivier-" of "nat limes") gedien (die Romeine het hierdie soort grenslyn "ripa" of "oewer" genoem). 'n Deel van die Raetiese limes in sy laaste boufase het net soos die Britanniese Muur van Hadrianus deurgaans uit steenmure met wagtorings bestaan, in teenstellings met die limites van Germania Superior (Bo-Germanië) en Raetië waar die Romeinse grens deur middel van houtpalisades beskerm is.

Eers in die laat-antieke tydperk het die Romeine hul deurlopende grensversterkings deur forte van verskillende groottes vervang wat in ander gebiede reeds van die begin af gebruik is.


</doc>
<doc id="84704" url="https://af.wikipedia.org/wiki?curid=84704" title="Basring">
Basring

Basring ( "girdling" of "ring barking") is die volledige verwydering van 'n rondom-strook bas van 'n houtagtige plant. Die bas bestaan uit kurkkambium, floëem, kambium (en eindig voor die xileem) regoor die hele omtrek van óf 'n tak of stam van 'n plant. Basring veroorsaak die dood van houtweefsel bokant die skade. 'n Tak wat heeltemal gering is, sal afsterf, en as die hoofstam van 'n boom gering word, sal die hele boom mettertyd vrek, indien dit nie kan hergroei van bo om die wond te oorbrug nie.

Onder die oorsake van basring is menslike praktyke, insluitend bosbou, tuinbou en vandalisme. Bosbouers gebruik die tegniek van boomring om woude uit te dun en vrugteboere gebruik dit as 'n kulturele tegniek om groter vrugte te lewer. Basring word ook veroorsaak deur plantetende soogdiere wat voed op plantbas, soos olifante wat boombas van nature stroop. Voëls en insekte kan ook albei 'n boom effektief ring deur die boor van rye aangrensende gate in die stam.

Basring kan ook per ongeluk plaasvind, bv. wanneer 'n jong groeiende plantjie se stammetjie aan 'n regop stok vasgebind word. Indien die tou te styf getrek is, sny dit in die bas in en smoor dit na 'n ruk heeltemal af.


</doc>
<doc id="84705" url="https://af.wikipedia.org/wiki?curid=84705" title="Papaja">
Papaja

Die papaja (: "papaya" of "pawpaw") is die eetbare vrug van die plant Carica papaya in die plantfamilie Caricaceae. Dit is inheems aan die tropiese woude van Suid-Amerika, moontlik die suide van Meksiko en die naburige Sentraal-Amerika. Dit was oorspronklik in Meksiko verbou, 'n paar eeu voor die opkoms van die Meso-amerikaanse klassieke beskawings.

Die papaya is 'n groot, boomagtige plant, met 'n enkele stam wat 5 – 10 m (16 – 33 m) hoog word, met spiraalblare wat tot die bopunt van die stam beperk is. Die onderste stam is opvallend kaal tot waar blare en vrugte gedra word. Die blare is groot, 50–70 cm ( 20-28 in ) in deursnee, diep handvormig gelob, met sewe lobbe. Ongewoon vir sulke groot plante is die bome tweehuisig. Die boom is gewoonlik onvertak. Die blomme is soortgelyk in vorm as dié van die Plumeria, maar is baie kleiner en wasagtig. Hulle verskyn op die oksels van die blare, volwasse groot vrugte is 15–45 cm ( 5,9-17,7 in ) lank en 10–30 cm ( 3,9-11,8 in ) in deursnee. Die vrugte is ryp wanneer dit sag voel en die skil in 'n donkergeel tot oranje kleur verander het.




</doc>
<doc id="84706" url="https://af.wikipedia.org/wiki?curid=84706" title="Semantiese versadiging">
Semantiese versadiging

Semantiese versadiging is ’n sielkundige fenomeen waarin herhaling van ’n woord of frase daartoe lei dat die woord of frase tydelik sy betekenis vir die luisteraar, wat die spraak as herhaalde betekenislose klanke interpreteer, verloor

Die frase “semantiese versadiging” is deur Leon Jakobovits James gemunt in sy doktorale proefskrif wat in 1962 deur McGill-universiteit in Montreal aan hom toegeken is. Die uitdrukking “verbale versadiging” is voor dit gebruik saam met terme wat die idee van geestelike moegheid uitdruk. Die proefskrif het ’n lys bevat van ander terme wat vir die fenomeen gebruik is:

Die proefskrif bied verskeie eksperimente aan wat die werking van die semantiese versadigingseffek demonstreer in verskillende kognitiewe take soos om woorde en figure wat in ’n kort tyd herhalend aangebied word in ’n rangorde te plaas. ’n Voorbeeld van so ’n taak was om woorde te herhaal en dit in konsepte te groepeer, getalle bymekaar te tel nadat dit hardop herhaal is en tweetalige vertalings van woorde in een van die twee tale. In elke geval moes die getoetsde ’n woord of getal vir ’n aantal sekondes herhaal en dan die kognitiewe taak uitvoer deur daardie woord of getal te gebruik. Dit is gedemonstreer dat die herhaling van ’n woord voor die gebruik daarvan in ’n taak, dit taak aansienlik moeiliker geword het.

Die verduideliking vir die fenomeen is dat verbale herhaling ’n spesifieke neurale patroon in die korteks herhaal wat ooreenstem met die betekenis van die woord. Vinnige herhaling veroorsaak dat die periferale sensomotoriese en die sentrale neurale aktiwiteite herhalend plaasvind wat lei tot reaktiewe verhindering. Die gevolg is ’n verlaging in die intensiteit van die aktiwiteit met elke herhaling. Jakobovits James noem hierdie gevolgtrekking die aanvang van “eksperimentele neurosemantiek.”

Semantiese versadiging kan help met die vermindering van glossofobie deur mense wat hakkel. Deur herhaling toe te pas word die intensiteit van negatiewe emosies wat gedurende die toespraak opgeroep word, verminder.




</doc>
<doc id="84710" url="https://af.wikipedia.org/wiki?curid=84710" title="Villa Park">
Villa Park

Villa Park is ’n sokkerstadion in Witton in Birmingham, Engeland, met sitplek vir 42 682 mense. Dit is sedert 1897 die tuisveld van Aston Villa FC. Die stadion het tussen 1899 en 2005 16 internasionale sokkerwedstryde van Engeland waargeneem en was die eerste stadion in Engeland wat in drie eeu internasionale sokkerwedstryde aangebied het. Voorts het Villa Park reeds 55 halfeindrondes van die FA-beker aangebied.

In 1897 het Aston Villa na die Aston Laer Gronde, ’n sportveld in ’n Victoriaanse pretpark geleë in die voormalige gronde van Aston Hall, ’n Jakobeaanse landhuis. Die stadion het in sy bestaan deur verskeie opgraderings- en ontwikkelingsfases gegaan wat uitgeloop het in die huidige paviljoenopset van Holte Einde, Trinitywegpaviljoen, Noordelike Paviljoen en die Doug Ellis-paviljoen. Die klub het toestemming om die Noordelike Paviljoen te herontwikkel wat sal lei in ’n vermeerderde kapasiteit van 42 682 na omenby 50 000.

Voor 1914 het ’n fietsrybaan om die buiterand van die speelveld gelê waarop fietsry- en atletiekbyeenkomste gehou is. Buiten sokkerverwante gebruike het die stadion verskeie konserte en ander sportgebeure insluitend bokswedstryde en internasionale ligarugby en rugbywedstryde. In 1999 het die laaste eindstryd van die UEFA Bekerwenner-beker op Villa Park beslis. Villa Park was ook gasheer vir die 2012 FA Gemeenskapskild omdat die Wembley-stadion nie beskikbaar was nie as gevolg van die Olimpiese sokkertoernooi.


</doc>
<doc id="84717" url="https://af.wikipedia.org/wiki?curid=84717" title="Duinebruidsbos">
Duinebruidsbos

Die Duinebruidsbos ("Pavetta revoluta") is 'n struik of klein boom wat voorkom vanaf Port Elizabeth tot noord van Maputo en weswaarts tot by Mahikeng. Die boom se blare is dik en leeragtig en die punte stomp. Daar is opvallende domatiums op die blaar.




</doc>
<doc id="84719" url="https://af.wikipedia.org/wiki?curid=84719" title="Treurbruidsbos">
Treurbruidsbos

Die Treurbruidsbos ("Pavetta lanceolata") is 'n struik of klein boom wat voorkom vanaf Knysna tot in die Lebomboberge. Die boom groei in sandgrond en die blare is ellipties, buigbaar, donkergroen aan die bokant en dofgroen aan die onderkant. Daar is knoppies en holtes op die blare.




</doc>
<doc id="84723" url="https://af.wikipedia.org/wiki?curid=84723" title="Danium">
Danium

Die Danium is die eerste chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Paleoseen), en dus van die Kainosoïkum-era. Dit verwys na ’n tydperk sowel as die gesteentes wat in dié tydperk gevorm het. 

Die tydperk was van sowat 66 tot 61,6 miljoen jaar gelede. Dit is voorafgegaan deur die Maastricht, die laaste etage/tydsnede van die Kryt-periode en Mesosoïese Era, en is gevolg deur die Selandium.

Die Danium is in 1847 deur die Switserse paleontoloog Pierre Jean Édouard Desor genoem na Denemarke. In die 19de eeu is die Danium dikwels nog gereken as deel van die Kryt omdat baie krytgesteentes in Europa in die Danium afgeset is wat nie duidelik van die onderliggende Maastricht onderskei kan word nie.

Die basis van die etage (die K-Pg-grens) word gedefinieer deur ’n duidelik herkenbare laag ryk aan iridium, wat waarskynlik afkomstig was van die meteoriet-impak wat die Kryt-Paleogeen-uitwissing veroorsaak het waarin onder meer die ammoniete en dinosourusse uitgesterf het. Die bokant word gedefinieer deur die magnetostratigrafiese chronosone C27r, net bo ’n radiasie binne die kalkagtige nanoplanktongenus "Fasciculithus" en deur die eerste verskyning van die nanoplankton "Neochiastozygus perfectus". 

Die globale stratotipepunt van die Danium lê by die stad El Kef in Tunisië. 



</doc>
<doc id="84727" url="https://af.wikipedia.org/wiki?curid=84727" title="Selandium">
Selandium

Die Selandium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Paleoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 61,6 tot 59,2 miljoen jaar gelede. Dit is voorafgegaan deur die Danium en gevolg deur die Tanetium.

Die basis van die etage word gedefinieer deur die magnetostratigrafiese chronosone C27r, net bo ’n radiasie binne die kalkagtige nanoplanktongenus "Fasciculithus" en deur die eerste verskyning van die nanoplankton "Neochiastozygus perfectus". Die bokant word gedefinieer deur die begin van die magnetiese chronosone C26n. Die globale stratotipepunt lê in die ontsluiting langs die strand van Itzerun in Spanje.



</doc>
<doc id="84728" url="https://af.wikipedia.org/wiki?curid=84728" title="Tanetium">
Tanetium

Die Tanetium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Paleoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 59,2 tot 56 miljoen jaar gelede. Dit is voorafgegaan deur die Selandium en gevolg deur die Ipresium. Dit eindig met die PETM-voorval.

Die Tanetium is in 1874 deur die Switserse geoloog Eugène Renevier genoem na die Britse Isle of Thanet.

Die basis van die etage word gedefinieer deur die begin van die magnetiese chronosone C26n en die bokant deur ’n negatiewe δC-anomalie. Die globale stratotipepunt lê, nes dié van die Selandium, in die ontsluiting langs die strand van Itzerun in Spanje.



</doc>
<doc id="84729" url="https://af.wikipedia.org/wiki?curid=84729" title="Ipresium (stratigrafie)">
Ipresium (stratigrafie)

Die Ipresium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Eoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 56 tot 47,8 miljoen jaar gelede. Dit is voorafgegaan deur die Tanetium en gevolg deur die Lutetium.

Die Ipresium is in 1849 deur die Belgiese geoloog André Dumont genoem na Ieper in België (Frans: "Ypres"). Die huidige etage het egter min gemeen met die oorspronklike definisie. Hoewel die tipeligging oorspronklik in die omgewing van Ieper was, lê die globale stratotipepunt nou in die Dababiya-profiel in die omgewing van Luxor in Egipte.

Die basis van die etage word gedefinieer deur ’n negatiewe δC-anomalie en die bokant deur die laaste voorkoms van die Foraminifera-genus "Hantkenina".

Die Ipresium het begin met ’n skielike en kortstondige styging in die klimaat. Dit was ook in die res van die tydsnede baie warm en sou in die daaropvolgende Lutetium warm bly.



</doc>
<doc id="84730" url="https://af.wikipedia.org/wiki?curid=84730" title="T!Nax'u">
T!Nax'u

T!Nax’u is ’n futuristiese wetenskapfiksie verhaal geskryf deur Gerrit van Dijk, en is in 2012 uitgegee deur Thompson Boekdrukkery.

T!Nax’u volg op Gerrit van Dijk se debuut ‘Ondulan’ en speel veertien jaar ná kadet Taéll Adánaii Shanidar se lewensveranderende Ondulan-avontuur af.
In T!Nax’u dra kadet Shanidar die rang van kaptein, en is in bevel van ASTRA se elite taakmag Eksodimensionele Verkenners. Tydens 'n verkenningstog ontdek ’n taakmag lid ’n Skeur in die weefsel van ruimte-tyd, tussen een van ASTRA se nuut-ontdekte parallelle wêrelde, en Suid-Afrika van die Tweede Vryheidsoorlog. Wat ASTRA se belangstelling egter wek, is dat die inwoners van hierdie wêreld; nasate van die eertydse Boere-rebelle, 'n eeu-oue profesie koester dat die Britse soldate weer gaan aanval, en vir byna 'n eeu reeds wag hierdie kolonie vlugtelinge, Steentyd-primitief maar slaggereed, op 'n massa-aanval van hul gedugte aartsvyand.

Met hierdie eeu-oue voorspelling, tesame met die probleem van die verbindende Skeur tussen die twee wêrelde, vind ASTRA dit nodig om 'n onderskepspan in te stuur. ASTRA se opdrag:
Tuimel die Einstein-Rosen brug wat beide die twee realiteite verbind, in, en ontlont die situasie van hierdie profetiese skermutseling, én die bedreiging van Xenoplasma (demone) vir die Millenniese sfeer.
ASTRA se opdrag aan Kaptein Shanidar se Inter-dimensionele Verkenners noodsaak 'n onvoorsiene terugkeer na 'n wêreld met 'n atmosfeer verstikkend ryk aan gevaarlike, hoë-frekwensie Xenoplasma-wesens. Maar die Britse magte blyk om die minste van die onderskep span se probleme te wees toe 'n ongenooide passasier dreig om alle kanse op ontsnapping en 'n veilige terugkeer na hul eie wêreld, te kelder. Asof dit nie genoeg is nie, strek die pad huis toe oor 'n gravitasie put wat dreig om enige oomblik ineen te stort…
Die woord “T!Nax’u” is ’n fiktiewe woord uit die San gemeenskap wat 'n onverklaarbare, ontasbare gevaar beskryf. Die perfekte beskrywing vir die gevaar waarin Kaptein Taéll Adánaii Shanidar en sy Eksodimensionele onderskepspan in die onbekende parallelle wêreld met sy primitiewe tydlyn verkeer.

Die verhaal van T!Nax’u speel hom af tydens die Bybel se Duisendjarige Vrede.
Die jaar is 2186, sowat 150 jaar na die Wederkoms van Christus. Wetenskaplikes ontdek 'n parallelle wêreld identies aan die Karoo.
Die openingstoneel is in ’n grot, waar Sanjagters hul vangs verwerk vir aandete tydens 'n sneeustorm in die Karoo. In ’n poging om hulle gebruike en gewoontes te bestudeer, gaan ’n Verkenner uit die toekoms op ’n jag-ekspedisie saam met die groepie San uit die Steentydperk.
Dit is gou duidelik dat iets nie pluis is nie wanneer geowiskundige- en elektroniese byskrifte oor alles wat een van die jagters sien, kruip. Ook is een van hulle Europees, en dis ééue voor Christus!

Tydens die jagtog raak die groep slaags met ’n migrerende Afrika-stam uit die noorde, wat die Verkenner noodsaak om weer na sy punt van oorsprong weggeruk te word. Maar 'n sender wat in 'n kleikraletjie aan die Verkenner se persoon versteek was, bly agter, en word eeue later deur wetenskaplikes ontdek. Die ontdekking van die hoogs tegnologiese sender ontlok 'n hewige reaksie in wetenskaplike kringe, veral toe 'n kluis waarin die sender geberg word, skynbaar ontplof en 'n hele woonstel vernietig.

In die tussentyd word vreemde lyke op verskeie plekke in die Karoo gevind. Elkeen is met 'n pyl gedood wat NIE San in oorsprong is nie. Vreemdste van alles, blyk een liggaam om 'n soort Viking te wees en die ander, 'n Britse soldaat uit die Tweede Vryheidsoorlog!
Tydverskuiwing blyk om die enigste logiese verklaring te wees, veral toe 'n vreemde skilpadspesie wat laas in die 1980’s met 'n sender toegerus is, na byna drie dekades skielik weer sy opwagting maak. In hulle soektog na die ontwykende skilpad, vind 'n Suid-Afrikaner en twee Britte hulself skielik afgesny van die bekende buitewêreld, waar hulle onderskep word deur 'n stam primitiewe jagters. Maar een van die ‘Wit Jagters’, soos die San na hulle verwys, kom voor om nie werklik tot die groep te behoort nie.

Die jagter is inderdaad 'n indringer, maar uit die toekoms. Sy sending: Om die eerste Verkenner en draer van die klei kraletjie op te spoor. Maar dié is intussen gevind. Die jagter se onvoorsiene ontdekking van die Wit Jagters krap 'n hele byenes oop, want die Wit Jagters, steentyd primitief en streng Christelik, is die nasate van die bevolking wat voor Britse plundermagte gevlug het. Nie alleen is hulle onder hulle agtervolgers uit in ’n splinter heelal versteek nie, maar bewaar hulle ook 'n ou profesie dat hul eertydse vyand weer gaan aanval.

Die Wit Jagters se vrese is egter nie ongegrond nie-
Toe ’n volgende span van drie verkenners na Die Wit Jagters terugkeer, vind hulle 'n Skeur in die ruimtevesel wat geleidelik oor die landskap van tyd migreer. En in 'n terugwaartse rigting, is 'n oorvleueling sonder twyfel met die tydperk van die Tweede Vryheidsoorlog tot gevolg. Kwantum ploftoestelle word deurgestuur om hierdie profetiese skermutseling uit te skakel, maar daar was ’n ander vyand waarmee die Verkenners nie rekening gehou het nie-

Toe Satan uit die hemel geskop is met 'n derde van al die engele, is baie van hulle opgesluit in 'n ander dimensie, 'n dimensie presies net soos hierdie een! Desperaat om met Lucifer in verbinding te tree om hom te oorreed om God om vergifnis te vra, probeer hierdie demoniese wesens vir Millennia al om 'n dimensionele poort te open vir ontsnapping. Omdat hulle oor geen massa beskik nie, neem hulle mense in hierdie ruimteskeur gevange, in die hoop om die verlangde massa kwosiënt te bereik.
Op pad terug beland die verkenners in die kruisvuur, en vind hulle hulself in die Tweede Vryheidsoorlog waar hulle ander vermistes jagters aantref.
Die skeur wat hulle moes vernietig is toe reeds aan die instort omdat dit oorvleuel met 'n gravitasie put, wat die ontsnapping terug, kelder, voordat Britse vergeldingsmagte hulle kry.

Taéll Adanaii Shanidar:

Kaptein van 'n Eksodimensionele verkenningspan. As kind was hy deel van ASTRA se kadetkorps in ruimteverkenning, tot sy ma se tragiese ongeluk in ‘Ondulan’, waarin sy lewe 'n drastiese wending geneem het om in die voetspore van sy mentor en stamvader, Aregan Shanidar, te volg. Adanaii het 'n baie sagte, byna vroulike persoonlikheid wat hy in sy hoedanigheid as offisier agter 'n hardgebakte front moet verskuil. Sy geloof in God wat hy met sy vuurdoop in ‘Ondulan’ opgedoen het, maak hom 'n soms roekelose leier met 'n gebrekkige besef van werklike gevaar, en gevolge daarvan.

Jadda:

’n Jeugvriend van Shanidar, is 'n boorling van Pendar, 'n Aardagtige maan van 'n reuse Saturnus-planeet, bekend as Tarsis. Pendar se swaartekrag is hoër as die Aarde s’n, wat handig te pas kom wanneer hy laer-aantrekkingskrag planete soos die Aarde besoek. Hierdie voordeel het hom 'n bonkige liggaamsbou besorg, waarvoor hy by geleenthied al 'n ‘eenman slaghuis’ genoem is.

Zandura:

Die verkenner onder bevel van Shanidar wat na hom moes gaan soek toe hy nie van 'n sending terugkeer nie. ‘Zan’, soos hy kortaf genoem word, het 'n ietwat oordrewe selfbeeld. Adanaii het aanvanklik verwag om met hom vas te sit, maar hy is bot en praat min, wat verwagte konflik uitskakel.

Eben den Heyer:

'n Byna-afgetrede Meteoroloog met 'n sinistere agtergrond wat hom verbind met geheime organisasies in wetenskaplike kringe. Hy is skraal gebou met welige hare op sy ryp ouderdom wat die indruk gee dat hy óf 'n pruik of haarstuk dra. Sy reguit geaardheid kan onbeskof voorkom vir die wat hom nie ken nie, wat vererger word deur sy ligte oë.

Jurgen Stander: Mediese student wat per ongeluk betrek is toe 'n Wiking-agtige lyk in die Karoo ontdek is. In sy twintigs, is Jurgen 'n skugter, hoflike jong man met 'n rooierige gelaat en yl, styl hare.

Ben Liebenberg: 'n Noordkaapse boer en onlangse wewenaar op wie se plaas vreemde ligte gewaar is, wat die lei tot die ontdekking van die geheimsinnige kleikraletjie. Hy is 'n yslike kêrel, skoongeskeer, snor, met 'n effensse dubbelken. Baie blas van gelaat.

Absolom:

Bejaarde leier van die Wit Jagters. Op die oog-af is hy 'n velbedekte Sinterklaas, rateltaai soos al sy mense, met ’n bykans bonatuurlike oorlewingsinstink. Sy groot bolyf laat sy gestewelde bene uit verhouding klein lyk met die res. Jare se ruwe oorlewing maak beweging vir hom moeilik, met sy spraak wat gepaard gaan met baie steune.

Eland:

'n Jagter wat as lyfwag optree vir Absolom op hul reis. Lank en gespierd, is hy 'n intimedrende prentjie met sy bosbaard, kaalkop en vurige oë.

Ewoudt:

'n Tweede jagter wat as lyfwag optree vir Absolom op hul reis. Danksy sy minder spiere, is hy ratser en wilder as Eland. Sy lang hare is in toue gedraai, met 'n ewe wilde baard en snor. Ewoudt is gekies oor sy driftige reaksies, anders as Eland wat 'n paal van brute krag is.

Aaron:

’n Jong Penkop wat hulle op die reis vergesel vir ondervinding. Nog in sy laat tienerjare, is Aaron 'n uitstekende boogskutter. Hy is blond, fyn gebou, praat maar min en wil hoofsaaklik net weet wat van hom verwag word. Wetende Absolom is na aan sy tyd om sy ‘septer’ te oorhandig, is hy een van Absolom se gunsteling kandidate as leier van die ‘Wit Jagters’.
Dauwisab Meerkat: Hoofman van die Atatikya. Dauwisab is byna aan die ander kant van die spektrum as Absolom- Waar Absolom nog yslik en beweegbaar is, is Dauwisab byna net vel en been, en verlaat selde sy indrukwekkende ‘troonkamer’. Waar die Wit Jagters hul leier verwag om nog weerbaar te wees, lê die San se waarde aan hulle leier dat hy nog leef, sy krag gesetel in sy wysheid, wat hy alles beleef het, en die kennis wat hy kan deel.

Xanakyate (jagter)

T!Anikwe (jagter)

Xakau (jagter)

Gaeses (jagter)

Kxqagyri (jagter)

Qanica/oa (jagter)

Uxan’Gau (jagter)

Garacan: Die enigste oorblywende van 'n vermisde groep San-jagters.
Kooteign Koorou: 'n Bose gees wat homself voordoen as 'n reuse rivierslang.

Ibuseb: 'n Bose gees, min of meer in die gedaante van ’n bobbejaan, wat sy tuiste gemaak het by 'n Dimensionele Skeur.

Nxisae: 'n Heks wat as medium optree vir beide Ibuseb en Kooteign Koorou






</doc>
<doc id="84732" url="https://af.wikipedia.org/wiki?curid=84732" title="Thompson Boekdrukkery">
Thompson Boekdrukkery

Thompson Boekdrukkery is in 2011 gestig met die doel om Afrikaanse wetenskapfiksie en fantasie-boeke vir volwassenes te publiseer en te bevorder. Hulle het verskeie Afrikaanse boeke in gedrukte asook e-boekvorm gepubliseer. Lesers kan boeke vanaf hulle webtuiste aankoop en skrywers kan manuskripte aan hulle voorlê. Hulle bied ook 'n jaarlikse Afrikaanse wetenskapfiksie en fantasie kortverhaalskryfkompetisie aan. 

Op 12 Mei 2016 word op Afrifiksie se Facebookblad aangekondig dat sy bedrywighede in Augustus 2016 gestaak word:

Drie dae later word uitdruklik gestel dat Afrifiksie en Thompsons Boekdrukkery sonder winsbejag was. Die skrywers is aangemoedig om voort te bly skryf en, indien hul werk by die hoofstroomuitgewers verwerp word, van selfpublikasieuitgewers gebruik te maak.

Enkele van hul bekende boeke ter illustrasie:



</doc>
<doc id="84736" url="https://af.wikipedia.org/wiki?curid=84736" title="Rooivoëlbessie">
Rooivoëlbessie

Die Rooivoëlbessie ("Psychotria zombamontana") is 'n boom wat voorkom in die Lebomboberge, die noordelike Drakensberge, die ooste van Zimbabwe en ook in Mosambiek. Dit lyk baie soos die Geelblomvoëlbessie.




</doc>
<doc id="84739" url="https://af.wikipedia.org/wiki?curid=84739" title="Bosveld">
Bosveld

Die Bosveld is 'n subtropiese bos- en struikveld ekostreek van Suider-Afrika. Dit sluit die meeste van die Limpopoprovinsie en 'n klein deel van die Noordwesprovinsie van Suid-Afrika in, asook die Sentraal- en Noord-Oostelike distrikte van Botswana, Matabeleland-Suid en 'n deel van die Matabeleland-Noord provinsies van Zimbabwe.

Die hoogte van hierdie streek wissel van 750 tot 1 400 m en die jaarlikse reënval van 350 mm in die weste tot 600 mm in die noordooste. Daar is drie belangrike bergreekse in die streek: die Drakensberg-platorand wat deel van die oostelike grens van die Bosveld uitmaak en loop van Tzaneen in die noorde tot by Belfast in die suide; die Waterbergreeks wat strek vanaf Mokopane in die ooste tot by Thabazimbi in die weste; en die Soutpansberg net noord van Louis Trichardt. Laasgenoemde is die mees noordelike bergreeks in Suid-Afrika.

Soos afgelei kan word uit die streek se naam, bestaan die Bosveld uit grasryke vlaktes besaai met digte trosse van bome en hoë struike. Die grasse wat hier voorkom, groei oor die algemeen hoog en welig, en verkleur vaal of bruin in die winter, wat die droë seisoen in die meeste van Suid-Afrika is. Die onverstoorde gedeeltes van hierdie habitat, soos baie van die Waterbergbiosfeer, bied skuilplek aan groot soogdierspesies soos witrenosters, swartrenosters, kameelperde, blouwildebeeste, koedoes, rooibokke en 'n verskeidenheid van ander wildspesies.

Die mopaniebosveld is amper rypvry omdat dit laer lê as die hoëveld wat aan die suidekant daarvan geleë is. Die dominante boomspesie is die mopanie. In die noorde rondom Bulawayo gaan dit oor in 'n boomsavanne met grasse soos "Hyparrhenia filipendula" en "H. dissoluta" en bome soos "Terminalia sericea" en "Burkea africana". In die suidweste, die Springbokvlakte, tref mens die doringbosveld aan met talle "Acacia"-spesies soos "Acacia tortilis", "A. nilotica", "A. nigrescens", "A. gerrardii" en "A. karoo" en polgrasse soos "Ischaemum afrum" en "Sehima galpinii". Die Waterberggebied word deur "Faurea saligna", "Acacia caffra", en "Peltophorum africanum" gekenmerk.

Die Bosveld is een van die mees mineraal-ryk streke van die wêreld. Dit is te danke aan die Bosveldstollingskompleks, 'n baie ryk pieringvormige geologiese formasie wat oor meer as 50 000 vierkante kilometer strek. Hierdie kompleks bevat die meeste van die wêreld se reserwes van minerale soos andalusiet, chroom, vloeispaat, platinum en vanadium. Die kompleks sluit ook die Merenskyrif in, wat die wêreld se grootste bron van platinum sowel as platinum-groep metale is.

Meeste dele van die streek is geneig om baie droog te wees. Dus is die Bosveld grootliks bees- en wildplaas-wêreld, waar slegs 'n paar droogtebestande gewasse soos sorghum en gars geproduseer word, gewoonlik onder besproeiing.




</doc>
<doc id="84740" url="https://af.wikipedia.org/wiki?curid=84740" title="Dendron">
Dendron

Dendron (amptelik Mogwadi) is 'n dorpie in Capricorn-distriksmunisipaliteit in die Limpopoprovinsie van Suid-Afrika.

Dorpie 68 km noord van Polokwane, uitgelê op die plaas "Duitsland" en bestuur deur 'n gesondheidskomitee. Die naam is afgelei van die Griekse woord vir "boom" en verwys na die oorvloed inheemse bome in die gebied.

Die plase in die omgewing van Dendron en Vivo is bekend vir hulle goeie aartappelprodukte wat oor die hele land afgelewer word.



</doc>
<doc id="84741" url="https://af.wikipedia.org/wiki?curid=84741" title="Kurkbasklapper">
Kurkbasklapper

Die Kurkbasklapper ("Strychnos cocculoides") is 'n boom wat voorkom vanaf die noordsentrale deel van Suid-Afrika tot in Zimbabwe en weswaarts tot by Owambo in die noorde van Namibië. Die boom groei in bosveld op sandgrond of rotsagtige heuwels.




</doc>
<doc id="84743" url="https://af.wikipedia.org/wiki?curid=84743" title="Lutetium (stratigrafie)">
Lutetium (stratigrafie)

Die Lutetium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Eoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 47,8 tot 41,3 miljoen jaar gelede. Dit is voorafgegaan deur die Ipresium en gevolg deur die Bartonium.

Die Lutetium is in 1883 deur Albert de Lapparent genoem na Lutetia, die Latynse naam vir Parys. Die oorspronklike tipeligging is in die omgewing van dié stad; ’n globale stratotipepunt is nog nie vasgestel nie.

Die basis van die etage word gedefinieer deur die laaste voorkoms van die Foraminifera-genus "Hantkenina" en die bokant deur die verdwyning van die nannoplankton "Reticulofenestra reticulata".



</doc>
<doc id="84744" url="https://af.wikipedia.org/wiki?curid=84744" title="Stekelblaarklapper">
Stekelblaarklapper

Die Stekelblaarklapper ("Strychnos pungens") is 'n boom wat voorkom in die Limpopo en Noordwes provinsies asook die sentrale gedeelte van in die suide van Zimbabwe en vanaf die Caprivi tot in Owambo in Namibië. Die boom het stywe blare met stekelpunte. Daar is geen dorings op die boom nie. Die vrugte is blougroen tot geel wanneer dit ryp is.




</doc>
<doc id="84746" url="https://af.wikipedia.org/wiki?curid=84746" title="Bloubitterbessie">
Bloubitterbessie

Die Bloubitterbessie ("Strychnos usambarensis") is 'n boom wat voorkom noord vanaf Oos-Londen tot in die noorde van KwaZulu-Natal en binnelands tot by Mahikeng asook die ooste van Zimbabwe.




</doc>
<doc id="84748" url="https://af.wikipedia.org/wiki?curid=84748" title="Bartonium">
Bartonium

Die Bartonium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Eoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 41,3 tot 38 miljoen jaar gelede. Dit is voorafgegaan deur die Lutetium en gevolg deur die Priabonium.

Die Bartonium is in 1857 deur Karl Mayer-Eymar genoem na die Barton-lae by Barton-on-Sea in Hampshire, Engeland. Die oorspronklike tipeligging is in die omgewing van die Highcliffe-ontsluiting in Suid-Engeland; ’n globale stratotipepunt is nog nie vasgestel nie.

Die basis van die etage word gedefinieer deur die verdwyning van die nannoplankton "Reticulofenestra reticulata" en die bokant deur die eerste voorkoms van die nannoplankton "Chiasmolithus oamaruensis".



</doc>
<doc id="84749" url="https://af.wikipedia.org/wiki?curid=84749" title="Strychnos">
Strychnos

Strychnos is 'n plant-genus wat hoort tot die familie "Loganiaceae". Hierdie genus is een van die groter genera met sewentien tien spesies. Die meeste is klein tot middelgroot bome. Alhoewel die klappervrugte eetbaar en smaaklik is, is die kern van die saad giftig omrede dit wisselende hoeveelhede "strignien" bevat - vandaar die generiese naam "Strychnos".




</doc>
<doc id="84750" url="https://af.wikipedia.org/wiki?curid=84750" title="Priabonium">
Priabonium

Die Priabonium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Eoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 38 tot 33,9 miljoen jaar gelede. Dit is voorafgegaan deur die Bartonium en gevolg deur die Rupelium.

Die Priabonium is in 1893 deur die Franse geoloë Ernest Munier-Chalmas en Albert de Lapparent genoem na Priabona in die Italiaanse gemeente Monte di Malo naby Vicenza. 

Die basis van die etage word gedefinieer deur die eerste voorkoms van die nannoplankton "Chiasmolithus oamaruensis" en die bokant deur die uitsterwing van die Foraminifera "Hantkenina". Dié gebeurtenis het plaasgevind kort voor ’n groot verandering in die soogdier-fauna van Europa en Asië, wat gepaard gegaan het met ’n massauitwissing.



</doc>
<doc id="84751" url="https://af.wikipedia.org/wiki?curid=84751" title="Paddaboom">
Paddaboom

Die Paddaboom ("Tabernaemontana elegans") is 'n klein boom wat voorkom langs die kus van KwaZulu-Natal tot in eSwatini, Mosambiek, die noordelike dele van die Krugerwildtuin en in die oostelike hooglande van Zimbabwe.

In die droë winter verloor die boom sy blare. Die groot vrugte (6–7 cm lank en 4–5 cm breed) is leeragtig of houtig. Wanneer hulle ryp is, splyt hulle oop en toon die geel pulp daarbinne. Dit word geëet deur mense, ape, bobbejane, renosters, neushoringvoëls en witoorhoutkappers.




</doc>
<doc id="84752" url="https://af.wikipedia.org/wiki?curid=84752" title="Rupelium">
Rupelium

Die Rupelium is ’n chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Oligoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 33,9 tot 28,1 miljoen jaar gelede. Dit is voorafgegaan deur die Priabonium en gevolg deur die Chattium.

Die Rupelium is in 1850 deur die Belgiese geoloog André Dumont genoem na die rivier Rupel, ’n sytak van die Schelde. 

Die basis van die etage word gedefinieer deur die uitsterwing van die Foraminifera "Hantkenina" en die bokant deur die laaste voorkoms van die Foraminifera "Chiloguembelina".



</doc>
<doc id="84753" url="https://af.wikipedia.org/wiki?curid=84753" title="Chattium">
Chattium

Die Chattium is die laaste chronostratigrafiese etage sowel as geologiese tydsnede van onderskeidelik die sisteem en periode Paleogeen (serie/epog Oligoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 28,1 tot 23,03 miljoen jaar gelede. Dit is voorafgegaan deur die Rupelium en gevolg deur die eerste etage/tydsnede van die Neogeen, die Aquitanium.

Die Chattium is in 1894 deur die Duitse paleontoloog Theodor Fuchs genoem na die Germaanse stam die Chatte. Die oorspronklike tipeligging is in die omgewing van die Duitse stad Kassel. 

Die basis van die etage word gedefinieer deur die laaste voorkoms van die Foraminifera "Chiloguembelina", en die bokant deur die begin van die magnetiese chronosone C6Cn.2, die eerste voorkoms van die Foraminifera "Paragloborotalia kugleri" en die laaste voorkoms van die nannoplankton "Reticulofenestra bisecta".



</doc>
<doc id="84754" url="https://af.wikipedia.org/wiki?curid=84754" title="Aquitanium">
Aquitanium

Die Aquitanium is die eerste chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 23,03 tot 20,43 miljoen jaar gelede. Dit is voorafgegaan deur die Chattium en gevolg deur die Burdigalium.

Die Aquitanium is in 1853 deur die Switserse paleontoloog Karl Mayer-Eymar genoem na Akwitanië, ’n gebied in Suidwes-Frankryk. Die globale stratotipepunt van die etage lê in die Lemme-Carrosio-profiel by Carrosio, noord van Genua, Italië. 

Die basis van die etage word gedefinieer deur die begin van die magnetiese chronosone C6Cn.2, die eerste voorkoms van die Foraminifera "Paragloborotalia kugleri" en die laaste voorkoms van die nannoplankton "Reticulofenestra bisecta"; die bokant word gedefinieer deur die eerste voorkoms van die Foraminifera "Globigerinoides altiaperturus" en die einde van die magnetiese chronosone C6An.



</doc>
<doc id="84756" url="https://af.wikipedia.org/wiki?curid=84756" title="Burdigalium">
Burdigalium

Die Burdigalium is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 20,43 tot 15,97 miljoen jaar gelede. Dit is voorafgegaan deur die Aquitanium en gevolg deur die Langhium.

Die Burdigalium is in 1892 deur die Franse geoloog Charles Depéret genoem na Burdigala, die Latynse naam vir die Franse stad Bordeaux. 

Die basis van die etage word gedefinieer deur die eerste voorkoms van die Foraminifera "Globigerinoides altiaperturus" en die einde van die magnetiese chronosone C6An; die bokant word gedefinieer deur die eerste voorkoms van die Foraminifera "Praeorbulina glomerosa" en die einde van die magnetiese chronosone C5Cn.1n.



</doc>
<doc id="84757" url="https://af.wikipedia.org/wiki?curid=84757" title="Langhium">
Langhium

Die Langhium is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 15,97 tot 13,82 miljoen jaar gelede. Dit is voorafgegaan deur die Burdigalium en gevolg deur die Serravallium.

Die Langhium is in 1864 deur die Italiaanse geoloog Lorenzo Pareto genoem na die Italiaanse streek Langhe in Piëmont. 

Die basis van die etage word gedefinieer deur die eerste voorkoms van die Foraminifera "Praeorbulina glomerosa" en die einde van die magnetiese chronosone C5Cn.1n, en die bokant deur die laaste voorkoms van die nannoplankton "Sphenolithus heteromorphus".



</doc>
<doc id="84758" url="https://af.wikipedia.org/wiki?curid=84758" title="Serravallium">
Serravallium

Die Serravallium is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 13,65 tot 11,608 miljoen jaar gelede. Dit is voorafgegaan deur die Langhium en gevolg deur die Tortonium.

Die Serravallium is in 1864 deur die Italiaanse geoloog Lorenzo Pareto genoem na die Italiaanse dorp Serravalle Scrivia in Piëmont. 

Die basis van die etage word gedefinieer deur die laaste voorkoms van die nannoplankton "Sphenolithus heteromorphus"; die bokant word gedefinieer deur die laaste voorkoms van die nannoplankton "Discoaster kugleri" en die Foraminifera "Globigerinoides subquadratus", en word ook verbind met die kort magnetiese chronosone C5r.2n.



</doc>
<doc id="84759" url="https://af.wikipedia.org/wiki?curid=84759" title="Tortonium">
Tortonium

Die Tortonium is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 11,6 tot 7,24 miljoen jaar gelede. Dit is voorafgegaan deur die Serravallium en gevolg deur die Messinium.

Die Tortonium is in 1858 deur die Switserse geoloog Karl Mayer-Eymar genoem na Tortona in Piëmont, Italië. Die globale stratotipepunt vir die etage lê in die strand-ontsluiting Monte dei Corvi in die omgewing van Ancona in Noordoos-Italië.

Die basis van die etage word gedefinieer deur die laaste voorkoms van die nannoplankton "Discoaster kugleri" en die Foraminifera "Globigerinoides subquadratus", en word ook verbind met die kort magnetiese chronosone C5r.2n; die bokant word gedefinieer deur die eerste voorkoms van die Foraminifera "Globorotalia conomiozea" en lê ongeveer in die middel van die magnetiese chronosone C3Br.1r.



</doc>
<doc id="84760" url="https://af.wikipedia.org/wiki?curid=84760" title="Messinium">
Messinium

Die Messinium is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Mioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 7,246 tot 5,332 miljoen jaar gelede. Dit is voorafgegaan deur die Tortonium en gevolg deur die Zancleum.

Die Messinium is in 1867 deur die Switserse geoloog Karl Mayer-Eymar genoem na die stad Messina in Italië. Die globale stratotipepunt vir die etage lê in die omgewing van Rabat in Marokko.

Die basis van die etage word gedefinieer deur die eerste voorkoms van die Foraminifera "Globorotalia conomiozea" en lê ongeveer in die middel van die magnetiese chronosone C3Br.1r; die bokant word gedefinieer deur die einde van die magnetiese chronosone C3r, die eerste voorkoms van die nannoplankton "Ceratolithus acutus" en die uitsterwing van die nannoplankton "Triquetrorhabdulus rugosus".

Tydens die Messinium is die Middellandse See kortstondig afgesluit van die Atlantiese Oseaan en dit het aanleiding gegee tot die Messinium-saliniteitskrisis.



</doc>
<doc id="84762" url="https://af.wikipedia.org/wiki?curid=84762" title="Zancleum">
Zancleum

Die Zancleum is ’n chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Plioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 5,332 tot 3,6 miljoen jaar gelede. Dit is voorafgegaan deur die Messinium en gevolg deur die Piasensium.

Die Zancleum is in 1868 deur Giuseppe Seguenza genoem na Zancla, die oorspronklike naam van die Italiaanse stad Messina. Die globale stratotipepunt vir die etage lê in die omgewing van die ou Griekse stad Heraclea Minoa op Sisilië.

Die basis van die etage word gedefinieer deur die einde van die magnetiese chronosone C3r, die eerste voorkoms van die nannoplankton "Ceratolithus acutus" en die uitsterwing van die nannoplankton "Triquetrorhabdulus rugosus"; die bokant word gedefinieer deur die begin van die magnetiese chronosone C2An en die uitsterwing van die Foraminifera-spesies "Globorotalia margaritae" en "Pulleniatina primalis".



</doc>
<doc id="84764" url="https://af.wikipedia.org/wiki?curid=84764" title="Piasensium">
Piasensium

Die Piasensium is die laaste chronostratigrafiese etage sowel as geologiese tydsnede van onderskeidelik die sisteem en periode Neogeen (serie/epog Plioseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 3,6 tot 2,588 miljoen jaar gelede. Dit is voorafgegaan deur die Zancleum en gevolg deur die eerste etage/tydsnede van die Kwartêr, die Gelasium.

Die Piasensium is in 1858 deur Karl Mayer-Eymar genoem na die Italiaanse stad Piacenza. Die globale stratotipepunt vir die etage lê by Punta Piccola op Sisilië.

Die basis van die etage word gedefinieer deur die begin van die magnetiese chronosone C2An en die uitsterwing van die Foraminifera-spesies "Globorotalia margaritae" en "Pulleniatina primalis"; die bokant word gedefinieer deur die basis van die magnetiese chronosone C2r en die laaste voorkoms van die nannoplankton-soorte "Discoaster pentaradiatus" en "Discoaster surculus".



</doc>
<doc id="84765" url="https://af.wikipedia.org/wiki?curid=84765" title="Gelasium">
Gelasium

Die Gelasium is die eerste chronostratigrafiese etage sowel as geologiese tydsnede van onderskeidelik die huidige sisteem en periode, die Kwartêr (serie/epog Pleistoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 2,588 tot 1,806 miljoen jaar gelede. Dit is voorafgegaan deur die laaste etage/tydsnede van die Neogeen, die Piasensium, en gevolg deur die Kalabrium.

Aan die begin van dié tydperk het die eerste yskappe by die pole ontstaan, wat ook verder oor die aarde versprei het. In min of meer dié tyd het die seewater ook afgekoel, waarmee die ystydperk begin het wat vandag nog voortduur. 

Die basis van die etage word gedefinieer deur die laaste voorkoms van die nannoplankton-soorte "Discoaster pentaradiatus" en "Discoaster surculus", asook die omkering van die aarde se magneetveld; die bokant word gedefinieer deur die laaste voorkoms van die nannoplankton "Discoaster brouweri" en die Foraminifera "Globigerinoides extremus", en die eerste voorkoms van "Gephyrocapsa spp."



</doc>
<doc id="84766" url="https://af.wikipedia.org/wiki?curid=84766" title="George Harrison">
George Harrison

George Harrison was 'n prospekteerder wat na bewering die Witwatersrandse goudveld op die plaas Langlaagte ontdek het. Hy was bevriend met George Walker en George Honeyball. Hy het blykbaar die hoofrif in 1886 ontdek. Hy het daarna die Rand verlaat.



</doc>
<doc id="84768" url="https://af.wikipedia.org/wiki?curid=84768" title="George Walker">
George Walker

George Walker (1853 - 18 Desember 1924) was een van die beweerde ontdekkers van die hoof goudrif aan die Witwatersrand. Hy is in Wigan, Lancashire gebore en het as jongman Suid-Afrika toe gekom waar hy as 'n messelaar gewerk het. Gedurende 1886 het hy by die Struben-broers begin werk.



</doc>
<doc id="84769" url="https://af.wikipedia.org/wiki?curid=84769" title="Kalabrium">
Kalabrium

Die Kalabrium is ’n chronostratigrafiese etage sowel as geologiese tydsnede van onderskeidelik die huidige sisteem en periode, die Kwartêr (serie/epog Pleistoseen). Dit verwys dus na ’n tydperk sowel as die gesteentes wat in dié tydperk gevorm het. 

Die tydperk was van sowat 1,806 tot 0,781 miljoen jaar gelede. Dit is voorafgegaan deur die Gelasium en gevolg deur die Ionium.

Die basis van die Kalabrium word gedefinieer deur die laaste voorkoms van die nanoplankton "Discoaster brouweri" en die Foraminifera "Globigerinoides extremus", en die eerste voorkoms van "Gephyrocapsa spp."; die bokant word gedefinieer as die begin van die Middel-Pleistoseen en dus die omkering van die aarde se magneetveld tussen die magnetiese chronosones "Matuyama" en "Brunhes".



</doc>
<doc id="84770" url="https://af.wikipedia.org/wiki?curid=84770" title="Middel-Pleistoseen">
Middel-Pleistoseen

Die Ionium (of Middel-Pleistoseen) is ’n chronostratigrafiese etage sowel as geologiese tydsnede van onderskeidelik die huidige sisteem en periode, die Kwartêr. Die tydperk was van sowat 0,781 tot 0,126 miljoen jaar gelede. Dit is voorafgegaan deur die Kalabrium en gevolg deur die Tarantium.

Die Ionium word verdeel in verskeie super-etages, wat elk uit ’n aantal ysperiodes (glasiale) en tussen-ysperiodes (interglasiale) bestaan. Die basis van die etage word gedefinieer as die omkering van die aarde se magneetveld tussen die magnetiese chronosones Matuyama en Brunhes.


</doc>
<doc id="84772" url="https://af.wikipedia.org/wiki?curid=84772" title="Laat Pleistoseen">
Laat Pleistoseen

Die Laat Pleistoseen (in internasionale chronostratigrafie ook die Tarantium genoem) is ’n stratigrafiese etage sowel as geologiese tydsnede van onderskeidelik die huidige sisteem en periode, die Kwartêr. 

Die tydperk was van sowat 0,126 tot 0,0117 miljoen jaar gelede. Dit is voorafgegaan deur die Ionium of Middel-Pleistoseen en gevolg deur die Holoseen.


</doc>
<doc id="84774" url="https://af.wikipedia.org/wiki?curid=84774" title="Guadalupium">
Guadalupium

Die Guadalupium is in die geologiese tydskaal ’n epog of serie in die periode/sisteem Perm. Dit het van sowat 272,3 tot 259,9 miljoen jaar gelede geduur. Dit is voorafgegaan deur die Sisuralium en gevolg deur die Lopingium. 

Die Guadalupium word onderverdeel in drie tydsnedes of etages: die Roadium, Wordium en Capitanium. Dit was ’n tydperk met ’n warm, droë klimaat. In die huidige noordweste van Europa is die boonste deel van die Zechstein-groep gevorm en in Noord-Amerika lae tropiese seë vol koraalriwwe.


</doc>
<doc id="84775" url="https://af.wikipedia.org/wiki?curid=84775" title="Sisuralium">
Sisuralium

Die Sisuralium is in die geologiese tydskaal ’n epog of serie in die periode/sisteem Perm. Dit het van sowat 298,9 tot 272,3 miljoen jaar gelede geduur. Dit is voorafgegaan deur die Pennsylvanium van die Karboon-periode en gevolg deur die Guadalupium. 

Die Sisuralium word onderverdeel in vier tydsnedes of etages: die Asselium, Sakmarium, Artinskium en Kungurium. 


</doc>
<doc id="84776" url="https://af.wikipedia.org/wiki?curid=84776" title="Lopingium">
Lopingium

Die Lopingium is in die geologiese tydskaal die laaste epog of serie in die periode/sisteem Perm. Dit het van sowat 259,8 tot 252,2 miljoen jaar gelede geduur. Dit is voorafgegaan deur die Guadalupium en gevolg deur die Vroeë Trias. 

Die Lopingium word onderverdeel in twee tydsnedes of etages: die Wuchiapingium en Changhsingium. Dit was ’n tydperk met ’n buitengewoon kontinentale klimaat met groot droogte. 


</doc>
<doc id="84777" url="https://af.wikipedia.org/wiki?curid=84777" title="Pennsylvanium">
Pennsylvanium

Die Pennsylvanium is in die geologiese tydskaal die laaste epog of serie in die periode/sisteem Karboon. Dit het van sowat 323,2 tot 298,9 miljoen jaar gelede geduur. Dit is voorafgegaan deur die Mississippium en gevolg deur die Sisuralium van die Perm-periode. 

Die Pennsylvanium is genoem na die Amerikaanse staat Pennsylvanië en word onderverdeel in vier tydsnedes of etages: die Bashkirium, Moskovium, Kasimovium en Gzhelium. 

In Noord-Amerika is die Karboon vroeër beskou as twee aparte periodes, die Mississippium en Pennsylvanium. Dié name word selde gebruik tensy oor die Noord-Amerikaanse geologie gepraat word. In Europa word meestal gepraat van die "Laat Karboon" of "Silesium". 


</doc>
<doc id="84778" url="https://af.wikipedia.org/wiki?curid=84778" title="Mississippium">
Mississippium

Die Mississippium is in die geologiese tydskaal die eerste epog of serie in die periode/sisteem Karboon. Dit het van sowat 358,9 tot 323,2 miljoen jaar gelede geduur. Dit is voorafgegaan deur die Laat Devoon en gevolg deur die Pennsylvanium. 

Die Mississippium is genoem na die Amerikaanse rivier Mississippi en word onderverdeel in drie tydsnedes of etages: die Tournaisium, Viséum en Serpukhovium. 

In Noord-Amerika is die Karboon vroeër beskou as twee aparte periodes, die Mississippium en Pennsilvanium. Dié name word selde gebruik tensy oor die Noord-Amerikaanse geologie gepraat word. Elders word meestal gepraat van die "Vroeë Karboon". 


</doc>
<doc id="84781" url="https://af.wikipedia.org/wiki?curid=84781" title="Geologiese tydskaal">
Geologiese tydskaal

’n Geologiese tydskaal is ’n indeling van die geskiedenis van die aarde in geologiese tydperke. Verskeie tydskale is al opgestel, maar in die geologie word die laaste weergawe gebruik van die Internasionale Kommissie oor Stratigrafie (IKS). Dit beteken dat in ouer publikasies dikwels alternatiewe name of daterings van bo- of ondergrense van tydperke gebruik word. Die nuutste weergawe van die IKS volg hier onder.

In die 18de eeu al is die stratigrafiese kolom deur geoloë in verskillende eenhede of rotslae opgedeel. Gegrond op ooreenkomste kon rotslae wat in verskillende dele van die wêreld voorkom, vergelyk word. Daar bestaan egter steeds veral op klein skaal talle onduidelikhede, wat met die verbetering van stratigrafiese tegnieke en metodes steeds beter opgelos word.

Hoe lank die tydperke in die tydskaal geduur het, was onbekend tot met die uitvinding van radiometriese datering in die eerste helfte van die 20ste eeu. Tans het die gebruik van verskillende tegnieke die foutspeling by die datering van die belangrikste oorgange in die tydskaal verklein tot minder as 1%.

Die geskiedenis van die aarde word in vier hooftydperke, of eons, ingedeel (van oud tot jonk): die Hadeïkum, Argeïkum, Proterosoïkum en Fanerosoïkum. Dié word in eras verdeel, waarvan die Paleosoïkum, Mesosoïkum en Kainosoïkum die eras van die jongste eon, die Fanerosoïkum, is. Die laaste era, die Kainosoïkum, word weer verdeel in drie periodes: die Paleogeen, Neogeen en die huidige Kwartêr. Die Kwartêr word onderverdeel in die epogs Pleistoseen en Holoseen. Epogs word weer onderverdeel in tydsnedes.

Danksy radiometriese datering is vasgestel dat die laaste eon, die Fanerosoïkum, nie eens ’n tiende van die aarde se totale geskiedenis uitmaak nie. Die tyd voor dié eon word dikwels gesamentlik die Prekambrium genoem, dus die tyd voor die eerste Fanerosoïese periode, die Kambrium.

In die chronostratigrafie word eons, eras, periodes, epogs en tydsnedes genoem eonoteme, erateme, sisteme, series en etages. Dit verteenwoordig die gesteentes wat in die typerke gevorm het.




</doc>
<doc id="84782" url="https://af.wikipedia.org/wiki?curid=84782" title="UPS Airlines">
UPS Airlines

UPS Airlines, is die lugredery van United Parcel Service, Inc., 'n reuse Amerikaanse maatskappy gebaseer in Louisville, Kentucky. Dit is verantwoordelik vir die vervoer van lugvrag van die moedermaatskappy United Parcel Service, Inc. en is een van die drie grootste vraghanteerders ter wêreld.

As gevolg van groter kompetisie onder nuwe vliegtuie met meer as 200 sitplekke, het UPS Airlines in 2001 besluit om sy passasiersbedrywighede te staak en uitsluitlik op vragvervoer te fokus. Die korporatiewe bruin kleur op die stertvin versprei op die agterkant van die romp en word begrens deur 'n goue omranding. Die logo bly op die stertdeel, maar op die romp word dit vervang deur die advertensie-boodskap "Worldwide Services - Synchronizing the world of commerce".

UPS vlieg na meer as 200 lande en gebiede in die wêreld, en diens daagliks 388 Amerikaanse lughawens met 936 vlugsegmente, asook 378 internasionale lughawens met 755 vlugsegmente. Die meeste UPS Airlines-vlugte gaan deur die UPS Worldport op Louisville Internasionale Lughawe wat 416 000 pakkies of dokumente per uur kan hanteer. Benewens die Worldport, bedryf UPS Airlines ook streeks-gefokusde spille in Philadelphia (Pennsilvanië), Ontario (Kalifornië), Dallas (Texas), Rockford (Illinois) en Columbia (Suid-Carolina). Philadelphia is die belangrikste Atlantiese middelpunt vir vlugte na Europa. Ander spille in Noord-Amerika sluit in Hamilton, Ontario en Miami, Florida. Internasionaal bedryf UPS spille in Keulen (Duitsland), asook in Hongkong, Shanghai en Shenzhen in China.



</doc>
<doc id="84786" url="https://af.wikipedia.org/wiki?curid=84786" title="Pridolium">
Pridolium

Die Pridolium is die laaste chronostratigrafiese serie sowel as geologiese epog van onderskeidelik die sisteem en periode Siluur. Dit verwys dus na ’n tydperk sowel as die gesteentes wat in dié tydperk gevorm het. Die Pridolium word nie onderverdeel in tydsnedes nie. 

Die tydperk was van sowat 423 tot 419,2 miljoen jaar gelede. Dit is voorafgegaan deur die etage/tydsnede Ludfordium van die Ludlow-serie en is gevolg deur die eerste etage/tydsnede van die Devoon, die Lochkovium.

Die Pridolium is genoem na die stadsdeel Přidoli in die Tsjeggiese hoofstad, Praag. Die globale stratotipepunt lê in die Požáry-seksie in die Daleje-dal by Praag.

Die basis van die serie word gedefinieer deur die eerste voorkoms van die graptoliet "Monograptus parultimus" en die bokant deur die eerste voorkoms van die graptoliet "Monograptus uniformis". 



</doc>
<doc id="84826" url="https://af.wikipedia.org/wiki?curid=84826" title="Front Nasionaal">
Front Nasionaal

Front Nasionaal (afgekort: "FN") is ’n eenheid van Afrikaner-organisasies en politieke partye wat saam aan die Suid-Afrikaanse algemene verkiesing van 2014 deelgeneem het. Hulle hoofdoel is om uiteindelike selfbeskikking te bekom en vir die regte van die Afrikaner en ander Europese volke te veg.

Die nuwe party is op 7 Desember 2013 by "Das Gasthaus" in Capital Park, Pretoria bekendgestel. Hannes Engelbrecht, ’n joernalis van Potchefstroom en aktivis van die Boere-Krisis-Aksie is as die party se eerste leier verkies. Federale Vryheidsparty kanselier, Willie Cloete is verkies tot operasionele bestuurder en Onderleier. Front Nasionaal is ’n voortvloeisel uit die Federale Vryheidsparty en ook so by die Suid-Afrikaanse Onafhanklike Verkiesingskommissie geregistreer.

Die FN se amptelike partybeleid spruit uit die Verenigde Nasies se resolusie 2649 (XXV) van 30 November 1970 wat aan groepe die reg tot selfbeskikking gee:


Die FN staan vir die volgende beginsels:





</doc>
<doc id="84828" url="https://af.wikipedia.org/wiki?curid=84828" title="Bospaddaboom">
Bospaddaboom

Die Bospaddaboom ("Tabernaemontana ventricosa") is 'n middelgroot boom wat voorkom noord van Durban tot by die grens van Mosambiek en ook in die oostelike hooglande van Zimbabwe. Die boom groei in woudrande en onder die kruin van woude.



</doc>
<doc id="84830" url="https://af.wikipedia.org/wiki?curid=84830" title="Horingpeultjieboom">
Horingpeultjieboom

Die Horingpeultjieboom ("Diplorhynchus condylocarpon") is 'n klein boom wat voorkom in die noordelike bosveld van Suid-Afrika. Dit kom ook feitlik regdeur Zimbabwe voor en weswaarts deur die noorde van Botswana en die Caprivi asook die noorde van Namibië.




</doc>
<doc id="84832" url="https://af.wikipedia.org/wiki?curid=84832" title="Projek Fluit">
Projek Fluit

Projek Fluit (later hernoem na die "Gekonsolideerde Projek Fluit") is 'n Suid-Afrikaanse spioenasieprogram. In 2006 is 'n ooreenkoms tussen die Suid-Afrikaanse regering en 'n Russiese maatskappy, Mashinostroyenia, aangegaan vir die lewering van 'n "Kondor-E" spioenasiesatelliet. Die kontrak ter waarde van R1,2-miljard rand (genommer 710/303/060001) is op 19 Mei 2006 onderteken. Die Kondor-E kan na bewering radarbeelde van voorwerpe so klein as motors in die nag deur wolkbedekking waarneem.

Die maatskappy het glo in 2008 ‘n brief van beswaar aan Suid-Afrika gestuur omdat hulle nog geen betaling ontvang het nie. Die destydse Minister van Verdediging, Mosiuoa Lekota, het vermoedelik die kontrak gevries. Sy opvolger, Lindiwe Sisulu het later vasgestel dat die kontrak na die Departement van Wetenskap en Tegnologie onder minister Naledi Pandor oorgeplaas is.

Volgens die Departement van Staatsveiligheid is alle inligting oor die satelliet geklassifiseerd. Daar bestaan tans onsekerheid of die satelliet wel bestaan of nie.


</doc>
<doc id="84833" url="https://af.wikipedia.org/wiki?curid=84833" title="Wol">
Wol

Wol is die produk wat verkry word wanneer gewoonlik skape, of Angorabokke se huidbedekking (hare) afgeskeer is. Dit word skoongemaak en verder verwerk tot 'n materiaal wat vir klere, komberse en ander uitrusting vir die mens se gemak gebruik word. Dit is saam met katoen waarskynlik een van die natuurlikste stowwe wat aan 'n persoon gedra kan word.

Van die positiewe eienskappe wat wolprodukte besit, is dat dit nie veel rek of krimp nie, dit is warm in die winter en koel in die somer. Dit kan maklik gekleur word en kan versigtig gewas word.

Wol maak 'n groot deel uit van die inkomste vir skaapboere, aangesien alle skape wol dra, of die dier nou geslag word later of nie. Wol bevat ook ander voordelige natuurlike stowwe, bv. wolvet en lanolien (hidriese wolvet), wat in die kosmetiese bedryf aangewend word as bevogtigings- en smeermiddel vir die vel, veral in die winter.

Die Babiloniërs het reeds in 4 000 v.C. wolmateriaal geweef. Vandag is Australië, die Sowjetunie, Nieu-Seeland, Suid-Afrika, Argentinië, Uruguay, Turkye, die VSA en Brittanje die vernaamste wolproduserende lande. Wol is een van Suid-Afrika se belangrikste landbou-uitvoerprodukte en is ook wêreldbekend vir die hoë gehalte. 

Merinowol vorm 80 % van die hele skeersel en meer as 80 % van die hele opbrengs het 'n spintelling van 60 en hoër, vergeleke met Australië met net meer as 60 % en Nieu-Seeland se sowat 5 %. Die vernaamste produksiegebiede is die Karoo en Oos-Kaap die Vrystaat en die Gautengse Hoëveld.

Skape word een maal per jaar, gedurende die lente of die vroeë somer, geskeer. Die wol is dan tussen 75 en 100 mm lank. Die skape word met elektriese of handskere geskeer deur skeerspanne wat dikwels van plaas tot plaas reis. 'n Skaap word in 'n sittende posisie tussen die skeerder se bene gehou terwyl die penswol en klosse afgeskeer word. Die res van die vag word daarna afgeskeer deur gewoonlik by die regterblad of nek te begin. Nadat die vag afgeskeer is, word dit op ŉ sorteertafel, waarvan die blad uit dwarslatte bestaan, gegooi met die skeerkant na onder. Hier word die swakste stukke wol, wat korter, vuiler of taaier as die gemiddelde gehalte is, verwyder en geklassifiseer volgens lengte, fynheid en kwaliteit. Daarna word dit in ŉ houer vir die spesifieke tipe geplaas en van daar word dit gebaal – elke tipe in 'n aparte baal met die besonderhede van die inhoud daarop aangebring.

Die bale, wat gemiddeld 140 kg weeg, word vervolgens na die hawestede Port Elizabeth, Durban, Oos-Londen of Kaapstad gestuur, waar dit deur die Wolraad oorgeneem word nadat die wol in oorleg met wolmakelaars in een of meer van die 1 200 prysindelings geklassifiseer is. Voorskotpryse word vooraf bepaal en die wol word dan op openbare veilings verkoop. Hierdie voorskotpryse word bepaal na gelang van die verwagte koopprys van 'n soort vir die spesifieke seisoen. 

Aan die einde van 'n seisoen ontvang die wolboer weer agterskotte, wat bepaal word op grond van die gemiddelde prys wat elke soort wol gedurende die seisoen behaal het. Bale wat vir uitvoer bestem is, word tot 'n derde van die oorspronklike grootte saamgepers, omdat die skeepsvrag volgens ruimte en nie volgens gewig betaal word nie. Wol is een van Suid-Afrika se belangrikste uitvoerprodukte op die gebied van die landbou. In die 1975/76-seisoen het wol meer as R150 miljoen aan buitelandse valuta verdien. 

Die vernaamste kopers van Suid-Afrika se wol is Brittanje, Frankryk, die Bondsrepubliek Duitsland, Italië, België en Japan. Die land se wolproduksie word in toenemende mate binnelands verwerk, waar die vetwol gewas en gekam word voordat dit uitgevoer word. eienskappe van wol Die vag van 'n skaap bestaan uit miljoene veseltjies, elkeen net ŉ fraksie van 'n millimeter dik maar geweldig sterk. Terwyl 'n gewone haar 'n gladde oppervlak het, is die wolvesel bedek met skubbe. 

Onder die skubbe is lug, wat aan wol die wonderlike eienskap van warmte in die winter en koeligheid in die somer gee, omdat lug 'n swak geleier van warmte en dus 'n goeie isoleerder is. Die skubbe van verskillende vesels haak aan mekaar vas sodat lang en dun, maar sterk gare gemaak kan word. Wol is besonder elasties - 'n vesel van 80 mm kan tot 100 mm uitgerek word sonder dat dit breek en die vesel bly gekartel nadat dit gerek is. 

Omdat wol vog absorbeer, word sweet baie vinniger deur wol as deur enige ander vesel geabsorbeer, terwyl dit nog droog voel. Wol is baie higiënies en word ook in hospitale gebruik, waar skaapvelle onder bedlêende pasiënte geplaas word sodat hulle nie bedsere kry nie. Ander voortreflike eienskappe van wol is brand- en kreukeltraagheid.

Omdat wol baie wolvet, sand en plantmateriaal bevat, word dit eers gewas, wat die eerste stap in die verwerkingsproses is. Die wol word in 'n reeks baddens of houers gewas, waar dit met meganiese harke of tande beweeg word. Uit die wolvet word lanolien vervaardig. Nadat die wol gewas is, word dit deur middel van die warm lug in 'n masjien drooggemaak en onsuiwerhede soos grassade, wat nie deur die wasproses verwyder word nie, word dan deur karbonisering verwyder. 

Die wol word met suur behandel, waardeur die plantmateriaal verkool word en uit die wol geblaas kan word. Hierdie proses het geen nadelige uitwerking op die wol nie. Die wol gaan vervolgens deur kaardmasjiene. Hierdie masjiene het rollers wat van draadtande of pennetjies voorsien is en teen mekaar maar in teenoorgestelde rigtings beweeg. Die wol beweeg tussen die rollers deur en word so uitgepluis. Hierdie proses word gewoonlik gebruik om wol van 3 cm en korter te verwerk en die wol kom dan uit die masjien in die vorm van 'n dun web. 

In die kamproses wat daarna plaasvind, word die vesels so parallel moontlik gerangskik, waartydens die meeste van die kort vesels verwyder word. Nadat die wol uitgekam is, word dit kamwol genoem. Die wol reep beweeg vervolgens deur die valkammasjiene, wat die vesels nog verder parallel rangskik, waarna die wolreep geleidelik afgedun word tot die voorspinreep (van ongeveer 30 mm tot 2 of 4 mm). Die wol, wat in dik repe in groot bolle opgerol is, kan dan gekleur word deur dit in vate kleurstof te dompel. 

Wol kan wel in enige stadium gekleur word. Daarna is die wol gereed vir die spin- en weefproses en verwerking tot klere, breiwol, tapyte, vilt, ensovoorts. In 1937 is die Internasionale Wolsekretariaat, waarvan Suid-Afrika lid is, in Londen gestig om wol op internasionale vlak te bevorder, en wel onder die Wolmerk, wat 'n internasionale gehaltesimbool vir produkte van suiwer nuutwol is.

Wol is 'n sagte weefsel. Dit is wel bestand teen wind en weer, maar solank dit aan die skaap sit kom dit natuurlik nie in aanraking met seep en warm water nie. 'n Trui wat oor 'n hemp of T-hemp gedra word hoef nie dikwels gewas te word nie. Dieselfde geld vir baadjies en jasse, wat soms net belug hoef te word.

Dit geld egter nie vir alle wolsoorte nie, en dit is verkieslik om wol met die hand te was, al laat vervaardigers van skoonmaakmiddels en wasmasjiene jou soms anders glo. Die sorg-etiket aan die kledingstuk moet altyd goed gelees word. Indien daar op die etiket 'n hand in 'n wasbak verskyn, dan moet die wolstuk slegs met die hand gewas word, verkieslik in lou water en met 'n wolwasmiddel. Nadat dit gewas is moet dit ook 'n paar keer uitgespoel word in louwarm water. Moet nooit die wol wring nie, maar druk dit versigtig droog op 'n plat tafel, om die vorm van die stuk te herwin.

Dit is 'n misverstand dat die wastemperatuur nooit hoër as 30 grade mag wees nie, die kleurproses van wol vind immers teen veel hoër temperature plaas, sonder enige krimping of vervilting. Wol is egter wel vatbaar vir 'n vinnige temperatuurverandering. Stadige verhitting en afkoeling is dus van kardinale belang. Moet nooit wol laat week of spindroog nie.




</doc>
<doc id="84838" url="https://af.wikipedia.org/wiki?curid=84838" title="Fraport">
Fraport

Fraport AG (afgelei van "Frankfurt Airport", volledige naam: "Fraport AG Frankfurt Airport Services Worldwide") is die beheermaatskappy van die lughawe van Frankfurt am Main, die grootste in Duitsland. Die aandelemaatskappy, wat merendeels in staatsbesit is, het ook belange in ander Duitse en buitelandse lughawens.

"Fraport AG" se aandele word in die Duitse MDAX-aandelemark-indeks gelys. Die grootste aandeelhouers is die deelstaat Hesse (31,94 persent), die stad Frankfurt am Main (20,40 persent) en die Federale Republiek van Duitsland (18,27 persent)


</doc>
<doc id="84840" url="https://af.wikipedia.org/wiki?curid=84840" title="Air Mauritius">
Air Mauritius

Air Mauritius Limited, wat as die lugredery Air Mauritius handel dryf, is die vlagdraer van Mauritius. Die lugredery se hoofkwartier is in die Air Mauritius-sentrum in Port Louis, Mauritius, en sy spilpunt is die Sir Seewoosagur Ramgoolam Internasionale Lughawe.

Die maatskappy is die vierde grootste lugredery in Afrika besuide die Sahara, en het 'n belangrike plek in die Europese, Afrika- en die Indiese Oseaan-streeksmark. Die redery het die "2011 Indian Ocean Leading Airline"-prys verower, die sewende agtereenvolgende jaar dat dit dié prys ontvang. 

Dit verskaf ook 'n verskeidenheid tegniese dienste aan internasionale lugrederye wat Mauritius aandoen.

Die vloot van Air Mauritius bestaan uit die volgende vliegtuie (Maart 2014):


</doc>
<doc id="84841" url="https://af.wikipedia.org/wiki?curid=84841" title="Charles Nqakula">
Charles Nqakula

Charles Nqakula (gebore 13 September 1942) is 'n Suid-Afrikaanse politikus. Hy het vanaf September 2008 tot 2009 as die Minister van Verdediging gedien. Van Mei 2002 tot September 2008 was hy die Minister van Veiligheid en Sekuriteit. Op 24 Junie 2012 het die Suid-Afrikaanse president, Jacob Zuma hom as Suid-Afrika se hoë kommissaris in die Republiek van Mosambiek aangestel.


</doc>
<doc id="84842" url="https://af.wikipedia.org/wiki?curid=84842" title="Lindiwe Sisulu">
Lindiwe Sisulu

Lindiwe Nonceba Sisulu (gebore 10 Mei 1954) is 'n Suid-Afrikaanse politikus, sedert 1994 'n lid van die parlement en die African National Congress (ANC) se Nasionale Uitvoerende Komitee, en sedert Mei 2019 minister van menslike nedersettings, water en sanitasie in die tweede kabinet van Cyril Ramaphosa.

Sisulu dien in die kabinette van Jacob Zuma van 2004 tot 2009 as minister van behuising, van 2009 tot 2012 as minister van verdediging en militêre veterane, van 2012 tot 2014 as minister van staatsdiens en administrasie, van 2014 tot 2018 as minister van menslike nedersettings, en in die eerste kabinet van Cyril Ramaphosa van 2018 tot 2019 as minister van internasionale betrekkinge en samewerking.

Lindiwe Sisulu is die dogter van Albertina Thetiwa en Walter Sisulu, in lewe beide prominente anti-apartheidaktiviste van die ANC. Sy is die suster van die joernalis Zwelakhe Sisulu en die politikus Max Sisulu, albei ANC-lede.

In April 2019 word Sisulu deur die Johannesburgse Metro gedagvaar vir die vereffening van 'n water-en-elektrisiteitrekening wat R537 000 beloop het by een van haar wonings in Bellevue, Johannesburg. Volgens die "Sunday Times" het Sisulu hierdie rekening tussen 2010 en 2014 opgeloop terwyl sy minister van menslike nedersettings was. 'n Senior amptenaar in die stadsraad wat verbonde is aan die ANC het Sisulu se skuld aan die stadsraad in 2015 onwettig gekanselleer, wat Sisulu in staat gestel het om 'n belastingsertifikaat te ontvang sodat sy die huis kon verkoop.



</doc>
<doc id="84843" url="https://af.wikipedia.org/wiki?curid=84843" title="Spessart">
Spessart

Die Spessart is 'n Suidwes-Duitse middelgebergte tussen Vogelsberg, Rhön en Odenwald wat oor die deelstate Beiere en Hesse strek en een van die grootste bosgebiede in die land (merendeels beuke- en eikebome). Die hoogste bergpiek met 586 meter bo seevlak is die Geiersberg in die dig beboste Hoë Spessart. Twee natuurparke is in die bergreeks geleë, die Natuurpark Hessiese Spessart (740 km²) en die Natuurpark Spessart in Beiere (1 700 km²). 'n Aantal skaars plantspesies word in die gebied aangetref.

Die bergreeks se naam is afgelei van die Duitse terme "Specht" ("speg") en "Hardt" ("bergwoud") en beteken dus "Woud van spegte".


</doc>
<doc id="84844" url="https://af.wikipedia.org/wiki?curid=84844" title="Nosiviwe Mapisa-Nqakula">
Nosiviwe Mapisa-Nqakula

Nosiviwe Mapisa-Nqakula (gebore 13 November 1956) is 'n Suid-Afrikaanse politikus. Sy was van 2004 tot 2009 die Minister van Binnelandse Sake. Vanaf 2009 tot 2012 het sy as die Minister van Korrektiewe dienste gedien in die kabinet van president Jacob Zuma. In Junie 2012 is sy as die Minister van Verdediging en Militêre Veterane aangestel, 'n pos wat sy steeds beklee.



</doc>
<doc id="84845" url="https://af.wikipedia.org/wiki?curid=84845" title="Joe Modise">
Joe Modise

Johannes "Joe" Modise (1929–2001) was 'n Suid-Afrikaanse politikus. Hy was een van die stigterslede van Umkhonto we Sizwe, die ANC se militêre vleuel. Van 1994 tot 1999 het hy as Suid-Afrika se eerste swart Minister van Verdediging gedien.


</doc>
<doc id="84847" url="https://af.wikipedia.org/wiki?curid=84847" title="Kobie Coetsee">
Kobie Coetsee

Hendrik Jacobus Coetsee (19 April 1931 - 29 Julie 2000) was 'n Suid-Afrikaanse prokureur en politikus. Hy was van 7 Oktober 1980 tot 31 Maart 1993 die Minister van Justisie. Van 1 April 1993 tot 11 Mei 1994 het hy as die Minister van Verdediging gedien. Hy het ook as onderhandelaar vir die Nasionale Party tydens die land se oorgang na 'n volledige demokrasie opgetree. Na die verkiesing van 1994 is hy tot president van die senaat verkies (later na die Nasionale Raad van Provinsies hernoem). Hoewel die ANC 'n gemaklike meerderheid gehad het, beklee hy hierdie posisie tot in 1997.

Hendrik Jacobus Coetsee is op 19 April 1931 in Ladybrand, 'n landboudorp in die Vrystaat, gebore. Hy het regte aan die Universiteit van die Vrystaat gestudeer hom en as 'n prokureur gekwalifiseer.

Coetsee is in 1956 getroud en het twee seuns en drie dogters gehad, maar blykbaar 'n jare lange verhouding met die politikus Adrienne Koch gehad.

Hy is op 29 Julie 2000 in Bloemfontein aan 'n hartaanval oorlede.


</doc>
<doc id="84869" url="https://af.wikipedia.org/wiki?curid=84869" title="Lockheed C-130 Hercules">
Lockheed C-130 Hercules

Die Lockheed C-130 Hercules is 'n middelswaar transportvliegtuig. Dit is 'n 4-motorige turboskroef wat deur baie NAVO-weermagte gebruik word. Die vliegtuig is reeds in die middel-1950's ontwerp en die eerste keer vervaardig, en word in 2006 die derde militêre vliegtuig wat vir langer as 50 jaar by sy eerste gebruiker (in hierdie geval die Amerikaanse Lugmag) in diens is. Die eerste twee was die English Electric Canberra (2001) en die B-52 Stratofortress (2005).

Gedurende sy leeftyd is meer as 40 modelle aan meer as 70 lande verkoop. Airbus is sedert 2005 besig met 'n mededinger vir die C-130, naamlik hul Airbus A400M.

Tydens die Korea-oorlog, wat in Junie 1950 uitgebreek het, is besef dat suierenjinvragvliegtuie uit die Tweede Wêreldoorlog-era onvoldoende was vir moderne oorlogvoering. Die Amerikaanse Lugmag het dus op 2 Februarie 1951 versoeke vir 'n nuwe vragvliegtuig gerig aan Boeing, Douglas, Fairchild, Lockheed Martin, Chase Aircraft, North American, Northrop en Airlifts Inc. Die nuwe vragvliegtuie moes 'n kapasiteit hê vir 92 passasiers, 72 gevegstroepe of 64 valskermsoldate in 'n vragruim wat ongeveer 12 m lank, 2.7 m hoog en 3 m breed sou wees. In teenstelling met vragvliegtuie wat afgelei is van passasiersvliegtuie, was dit van meet af aan ontwerp as 'n gevegsvragdraer, toegerus met 'n skarnierlaaideur en 'n laai-oprit aan die agterkant van die romp. Hierdie uitvindsel op militêre vragvliegtuie, bekend as die "Trapoklappe", is aanvanklik op Tweede Wêreldoorlogse Duitse Junkers Ju 252 en Ju 352 "Hercules" vragprototipes op die proef gestel.

Die Hercules lyk soos 'n groter viermotorige broer van die "C-123 Provider", met 'n soortgelyke vlerk- en vragoprit-uitleg wat ontwikkel is uit die "Chase XCG-20 Avitruc", wat op sy beurt weer ontwerp was as 'n vragvliegtuig in 1947. Die Boeing C-97 Strato Freighter het ook 'n agterste oprit, wat dit moontlik gemaak het om selfs voertuie tot op die vliegtuig te ry. Die oprit op die Hercules is ook gebruik om vrag uit die lug neer te laat (Engels: "airdrop"), wat ingesluit het die lae-hoogte onttrekking van Sheridantenks en selfs die afgooi van groot bomme.

'n Belangrike dryfkrag was die bekendstelling van die Allison T56 turboskroefkragbron wat spesiaal ontwikkel is vir die C-130. Op daardie stadium was die turboskroef 'n nuwe toepassing van die turbine-enjin wat uitlaatgasse gebruik het met 'n skroef, wat groter verskeidenheid op skroefgedrewe bied in vergelyking met suiwer turbojets, wat vinniger, maar dorser draai. Soos in die geval van helikopters van daardie era, soos die Mann-1 Huey, het turbo-asse veel meer krag vir hul gewig geproduseer as suierenjins. Lockheed het toe dieselfde enjins en tegnologie gebruik in die Lockheed L-188 Electra. Dit vliegtuig misluk finansieel in die burgerlike omgewing, maar is suksesvol aangepas in die Lockheed P-3 Orion vir maritieme patrollie en as duikbootjagter, waartydens die doeltreffendheid en uithouvermoë van die turboskroef uitgeblink het.

Die nuutontwerpte Lockheed vragvliegtuig het 'n reikafstand van 2 000 km (1 100 seemyl), goeie opstygvermoë op kort- en onvoorbereide aanloopbane, en die vermoë om steeds te bly vlieg indien een enjin staak. Fairchild, North American, Martin en Northrop stel nie belang om te tender nie. Die oorblywende vyf maatskappye lê 'n totaal van tien ontwerpe voor: Lockheed twee, Boeing een, Chase drie, Douglas drie, en Airlifts Inc. een. Die wedloop was 'n nou stryd tussen die ligter van die twee Lockheed-voorstelle (voorlopige projekverwysing L-206 gedoop) en 'n vier-turboskroef Douglas-ontwerp. By die twee YC-130 prototipes is die stomp neus vervang met 'n radarskild op latere produksiemodelle.

Die Lockheed-ontwerpspan is gelei deur Willis Hawkins, wie begin het met 'n 130-bladsy voorstel vir die Lockheed L-206. Hall Hibbard, Lockheed se vise-president en hoofingenieur, het die voorstel bekyk en dit aan Kelly Johnson oorhandig, wie nie 'n flenter omgegee het vir stadige, onbewapende vliegtuie nie, en opgemerk het: "As u hierdie voorstel onderteken, vernietig u die Lockheed Maatskappy." Beide Hibbard en Johnson onderteken die voorstel en die maatskappy bekom die kontrak vir die nou-aangewese Model 82 op 2 Julie 1951.

Die nooiensvlug van die YC-130 prototipe vind plaas op 23 Augustus 1954 vanuit Lockheed se aanleg in Burbank, Kalifornië. Die vliegtuig, reeksnommer 53-3397, was die tweede prototipe, maar het eerste opgestyg. Die YC-130 is geloods deur Stanley Beltz en Roy Wimmer op sy 61-minute vlug na Edwards Lugmagbasis. Jack Real en Dick Stanton doen diens as vlugingenieurs en Kelly Johnson sit hulle snel agterna in 'n Lockheed P2V Neptune.



</doc>
<doc id="84871" url="https://af.wikipedia.org/wiki?curid=84871" title="Transall C-160">
Transall C-160

Die Transall C-160 is 'n militêre transportvliegtuig wat ontwikkel is deur Transall, 'n konsortium van Franse en Duitse vliegtuigvervaardigers. Dit is aanvanklik ontwikkel om aan die vereistes vir 'n moderne vragvliegtuig te voldoen vir die Franse en Duitse Lugmagte, maar 29 tuie is ook aan Suid-Afrika en Turkye verkoop, sowel as 'n paar aan burgerlike operateurs.

Die C-160 het homself bewys as 'n duursame ontwerp. Dit is steeds in daaglikse gebruik, reeds langer as 50 jaar sedert die eerste vlug van die tipe in 1963. Dit het ook voorwaardelike logistieke ondersteuning aan 'n aantal oorsese bedrywighede verleen, en in spesialisrolle gedien, soos as 'n lughervullingstenker en 'n elektroniese intelligensie- en kommunikasieplatform. Die C-160 in die Franse en Duitse diens sal binnekort deur die Airbus A400M Atlas vervang word.

In die laat 1950's het 'n behoefte ontstaan ​​om die suieraangedrewe Nord Noratlas, wat as vragvliegtuig deur beide die lugmagte van Frankryk ("Armee de l' Air") en Duitsland ("Luftwaffe") gebruik is, te vervang. Goeie industriële samewerking is aangemoedig tussen die twee lande, soos onder 'n vorige reëling, toe Noratlas-vliegtuie onder lisensie deur Weser Flugzeugbau vir die Duitse Lugmag vervaardig is. Op 28 November 1957 het Frankryk en Duitsland dus 'n ooreenkoms onderteken vir die ontwikkeling van 'n opvolger vir die Noratlas. Die Italiaanse regering was aanvanklik ook by die projek betrokke en het hulle behoeftes by die ontwerp probeer insluit. Italië se deelname aan die vroeë program is egter gou gestaak ten gunste van 'n kleiner en geheel-en-al Italiaansgeboude vliegtuig, die Fiat G.222.

'n Konsortium, genaamd "Transport-Allianz" of kortweg Transall, is in Januarie 1959 gevorm tussen die Franse maatskappy Nord Aviation en die Duitse maatskappye Weser Flugzeugbau (later VFW) en Hamburger Flugzeugbau (HFB) om die vliegtuie te ontwerp en te bou. Die nuwe vliegtuie moes 16 000 kilogram (35 000 pond) se vrag kon dra oor 'n afstand van 1 720 kilometer (930 seemyl; 1 070 myl) of 'n las van 8 000 kg (18 000 pond) oor 'n afstand van 4 540 km, en in staat wees om op te styg van half-voorbereide aanloopbane Een prototipe is daarna deur elk van die produksievennote gebou, met die eerste (gebou deur Nord) wat op 25 Mei 1963 opgestyg het en die VFW- en HFB-geboude prototipes volgende op 25 Mei 1963 en 19 Februarie 1964. Dit is opgevolg deur ses voorproduksie eenhede, gestrek met 51 cm in vergelyking met die voorlopers, wat gevlieg het tussen 1965 en 1966. 
Produksiebestellings is vertraag deur pogings van Lockheed om sy Lockheed C-130 Hercules vragdraer aan Duitsland te verkoop, maar dit is afgeweer en uiteindelik is die kontrak wel op 24 September 1964 met Transall onderteken vir 160 C-160's (110 vir Duitsland en 50 vir Frankryk). Die werkslas van die vervaardiging is tussen Duitsland en Frankryk verdeel; in lyn met die aantal bestellings geplaas. Nord het die vlerke en enjingondels gebou, VFW die middelromp en horisontale stert, en HFB die voor- en agterromp. Die vliegtuig se vertikale stert is deur Dornier gebou. Drie produksielyne vir die bou van hierdie komponente is op die been gebring, een is deur Nord en die ander twee deur VFW en HFB gebruik.

Die eerste produksievliegtuie is vanaf 1967 aan Frankryk en Duitsland gelewer. Die eerste groep sluit in: 110 C-160Ds vir die Duitse Lugmag (Luftwaffe), 50 C-160Fs vir die Franse Lugmag en nege C-160Zs vir die Suid-Afrikaanse Lugmag. Vier C-160Fs is omgeskakel na C-160P lugposvliegtuie en is deur Air France bedryf. Produksie het voortgeduur tot in Oktober 1972. Brittanje het ook later belanggestel in beide die verkryging en vervaardiging van C-160's. Gesprekke het plaasgevind tussen Transall, die Britse vliegtuie Corporation en die Britse regering, maar daar is toe eerder op die C-130 besluit.

In Julie 1977 het Frankryk 'n bestelling vir 25 vliegtuie geplaas wat gebou sou word volgens 'n opgegradeerde standaard. Die produksiewerkslas vir die nuwe vliegtuie was 50:50 verdeel tussen Aerospatiale (die opvolger van Nord) en MBB (wat VFW en HFB geabsorbeer het) met die finale montering in Toulouse. In die nuwe weergawe van die vragvliegtuig is die laaideur aan die bakboordkant van die romp weggelaat, maar voorsiening is gemaak vir bykomende brandstoftenks in die vlerke. Dit verhoog die brandstofkapasiteit van 19 000 liter tot 28 000 liter. Die vliegtuig is ook toegerus met opgedateerde avionika. Die nooiensvlug van die tweede geslag C-160 vind in 1981 plaas. Vliegtuie in hierdie lot sluit 29 vir Frankryk in ('n bykomende vier nie-standaard vliegtuie is vir spesiale operasies gebou) en 6 vir Indonesië.


</doc>
<doc id="84872" url="https://af.wikipedia.org/wiki?curid=84872" title="Duitser">
Duitser

Duitser kan na een van die volgende verwys:




</doc>
<doc id="84877" url="https://af.wikipedia.org/wiki?curid=84877" title="Konrad Adenauer">
Konrad Adenauer

Konrad Hermann Joseph Adenauer (* 5 Januarie 1876 in Keulen; † 19 April 1967 in Rhöndorf; eintlik Conrad Hermann Joseph Adenauer) was vanaf 1949 die eerste bondskanselier van die Federale Republiek van Duitsland (Wes-Duitsland). Naas hierdie amp, wat hy tot en met 1963 beklee het, het hy tussen 1951 en 1955 gelyktydig ook as minister van buitelandse sake gedien. 

Konrad Adenauer het in die regte gestudeer en sy politieke loopbaan as lid van die Rooms-Katolieke Sentrumparty reeds in die Duitse Keiserryk en die Republiek van Weimar begin. Hy was burgemeester van Keulen, afgevaardigde in die Pruisiese Herehuis en voorsitter van die Pruisiese Staatsraad waar hy hom vir die belange van die Rynland beywer het - 'n streek waaraan hy hom sy lewe lank verbonde gevoel het. In die tyd van die Nasionaalsosialistiese bewind is hy van sy ampte onthef en tydelik in hegtenis geneem.

Ná die Tweede Wêreldoorlog was Adenauer een van die stigters van die Christelik-Demokratiese Unie van Duitsland (CDU) en het sestien jaar lank, tussen 1950 en 1966, as leier van dié party gedien. As president van die Parlementêre Raad, eerste bondskanselier en minister van buitelandse sake het hy sterk invloed op die politieke ontwikkeling van Wes-Duitsland uitgeoefen. Adenauer, wat in die ouderdom van 73 as kanselier verkies is, het vir Bonn as nuwe setel van die federale regering gepleit, 'n streng westerse beleid gevolg, samewerking in Europa en 'n aktiewe rol van Wes-Duitsland in die NAVO-alliansie bevorder. Hy het 'n streng anti-kommunistiese binnelandse beleid gevolg en ook ferm opgetree teenoor die Sowjetunie en sy Oos-Europese satellietstate. In ekonomiese opsig was hy 'n voorstaander van 'n sosiale markekonomie.


</doc>
<doc id="84878" url="https://af.wikipedia.org/wiki?curid=84878" title="Willie Marais (predikant)">
Willie Marais (predikant)

Dr. Pieter Willem Marais (5 Mei 1929 – 9 Februarie 2014) was 'n skrywer en predikant van die NG Kerk. Hy was bekend as 'n voortreflike prediker en was die outeur van 54 boeke en honderde artikels, brosjures, pamflette en traktaatjies. Een van sy boekies: "Die Heerlikheid Van Ons Verlossing," is in 32 tale vertaal en dwarsoor die wêreld versprei.

Pieter Willem Marais is op 5 Mei 1929 in Christiana gebore. Sy vader was Andries Stephanus Marais en sy moeder Elizie Catharina du Toit.

Hy verwerf in 1949 'n graad in B.A.-Admissie van die U.K.O.V.S. In 1953 word hy aan die kweekskool te Stellenbosch gelegitimeer. Die daaropvolgende jaar is hy op 3 April 1954 as predikant van die Bosmanstraatkerk in Pretoria georden. In 1969 verwerf hy 'n D.D.-Graad aan UNISA.

Marais was met Maryna Otto getroud. Drie kinders, en uiteindelik vyf kleinkinders, is uit die huwelik gebore.

Hy het sewe gemeentes oor sy lewe bedien, naamlik: Pretoria, Odendaalsrus, Brixton, Olifantshoek, Krugersdorp, Bloemfontein en Pretoria-Oos.

In 1981 word hy die besturende direkteur van Trans Wêreld Radio, Suid-Afrika (TWR-SA). Op 1 Augustus 1983 is hy as Predikant in Sinodale Diens, Ampsbediening en Evangelisasie vir Noord-Transvaal aangestel.

Doktor Marais het 'n weeklikse radioprogram vir Radiokansel behartig. Hy het op 5 Mei 1994 met eervolle ontslag afgetree, maar het daarna steeds by verskeie gemeentes op uitnodiging gepreek.

Hy is op 9 Februarie 2014 oorlede.

Enkele van sy boeke:
http://www.eeds.co.za/docs/bybelreg.pdf
http://www.eeds.co.za/docs/glory.pdf
http://www.eeds.co.za/docs/cosmos.pdf



</doc>
<doc id="84890" url="https://af.wikipedia.org/wiki?curid=84890" title="Malakka">
Malakka

Malakka (Maleis: "Melaka") is 'n staat in Maleisië. Die hoofstad is die gelyknamige stad, Malakka, met 'n inwonertal van 872 900 (2015-sensus).

Die staat is geleë in die suidweste van die Maleise skiereiland, aan die Straat Malakka, ongeveer 80 km van die Indonesiese eiland Sumatra. Malakka grens in die noorde aan die Maleise staat "Negeri Sembilan" en in die ooste aan "Johor". Malakka is 'n klein staat met 'n totale oppervlak van 1650 km².

Inheemse Maleisiërs (50%) en Sjinese Maleisiërs (40%) vorm die twee grootste etniese groepe. Die Indiese Maleisiërs wat vanaf Indië afkomstig is vorm 'n minderheidsgroep.

Daar is ook 'n klein Europese minderheid van afstammelinge van vroeëre koloniale oorheersers. Onder andere afstammelinge van Portugese, wat 'n antieke Portugees-kreoolse taal praat, genaamd die "Cristao of Papia Kristang". Daarnaas bestaan daar ook nog enkele afstammelinge van Nederlanders en Britte.

Verder vorm Malakka 'n belangrike vesting vir die Peranakan. Baie van hulle het hulself as gevolg van die handel tussen Indië en Sjinese in die pre-koloniale tyd hier gevestig.

Malakka is in drie distrikte onderverdeel:
Hierdie distrikte is verder in 81 subdivisies verdeel.

In 1377 word deur Majapahit 'n strafekspedisie gehou teen Parameswara, die Hindoe-prins van Palembang op Sumatra. Hy vlug na Malakka en stig daar in 1390 'n koninkryk. Hy regeer 1390-1414. Hy nooi die "orang laut", die nomades van die see wat die handel in die argipel beheers om in Malakka 'n handelsentrum te stig. Siam is 'n groot bedreiging van sy onafhanklike ryk en in 1405 soek hy beskerming van die Chinese. Die enorme Chinese vloot van admiraal Zheng He (Cheng Ho) besoek Malakka reëlmatig tot 1434..
Die "orang laut" is hoofsaaklik Moslems en Parameswara het moontlik self op die einde van sy lewe ook Moslem geword en word ook Iskandar Syah genoem. Sy twee opvolgers Megat Iskandar Syah (1414-1424) en Muhammad Syah (1424-1444) was ook Moslems, die vierde sultan Parameswara Dewa Syah (1445-1446) was dalk 'n Hindoe. Hy word skielik vermoor en vervang deur sy halfbroer, sultan Muzaffar Syah (1446-1459). Islam is sedert sy bewind die heersende religie. In sy tyd ontwikkel Malakka tot 'n belangrike staat wat aan altwee kante van die Straat gebied beheers en voedsel, tin, goud en peper produseer en handel oor die hele argipel dryf.

Dit trek die aandag van die Portugese wat in 1510 Goa op die kus van Indië verower. Hulle stuur eers vir Diogo Lopes de Sequeira om vreedsame handelsbetrekkings met Malakka te bewerkstellig. Hy word in 1509 deur sultan Mahmud Syah (1488-1528) eers goed ontvang, maar die Muslem-handelaars is bedug vir hierdie nuwe kompetisie. Hulle dood heelparty van sy mans. In April 1511 stuur die Portugese 'n vloot vanuit Goa met 17/18 skepe en 1200 mans en verower Malakka.



</doc>
<doc id="84892" url="https://af.wikipedia.org/wiki?curid=84892" title="Vergelegen">
Vergelegen

Die geskiedkundige plaas Vergelegen aan die noordoostelike kant van Somerset-Wes lê in 'n kom van die Helderberg en die Hottentots-Hollandberge en was oorspronklik die landgoed van goewerneur Willem Adriaan van der Stel. Die landgoed is bekend om sy geskiedenis, die opstal met sy besondere argitektuur, die tuin met sy ou kanferbome en teenswoordig ook om sy wyn.

In 1700 het die V.O.C. se kommissaris Wouter Valckenier die Kaap besoek en aan die goewerneur die plaas Vergelegen van 344 ha geskenk. Van der Stel het die plaas kort daarna deur die aankoop van aangrensende grond aansienlik vergroot en 400 000 wingerdstokkies aangeplant en met beeste, skape, varke en perde geboer. Verder het hy 'n groot vrugteboord aangelê en kanferbome en 30 000 akkerbome geplant. Vir sy tyd was hy 'n wetenskaplike boer. Mooi tuine het hy op die oewer van die Lourensrivier ontwikkel. 'n Weelderige plaaswoning is in 1701 gebou omring deur 'n dik agthoekige muur om die opstal en vee teen wilde diere te beskerm. Uit die huis was daar 'n mooi uitsig oor die tuine, landerye en Valsbaai. Verder bou hy 'n slawelosie, 'n perdestal, 'n koringmeul, 'n smidswinkel, 'n koeistal, skaapkrale en twee dorsvloere.

Nadat Van der Stel na Nederland teruggeroep is, is die plaas deur die V.O.C. in vier dele verdeel en verkoop. Die deel noordwes van die Lourensrivier is verkoop aan Jacob van der Heijden (wat kort daarna 'n rol gespeel het in die berging van die Schoonenberg). Later is hierdie deel verder verdeel in Lourensford, Erinvale (die eiendom van die weduwee van Hercules Morkel) en die huidige Oakwood (voorheen Vrede-en-Hoop). Die teenswoordige buurte Morningside (Morgenster) en Land-en-Zeezicht is gekoop deur Jacques Malan. Catharina Harmans Lodewyks (die weduwee van Gerrit Cloete) het die heel suidwestelike deel van die plaas bekom en dit Cloetenburg gedoop. Later is die hernoem tot Oaklands. Barend Gildenhuys het die deel met die huis aan die suidoostelike kant van die rivier in 1709 op die veiling vir 9 500 gulden gekoop.

Gildenhuys se deel was 145 ha groot en is vandag bekend as die plaas Vergelegen. Die wingerd was toe 18 ha groot en daar was slawekwartiere, 'n parskelder, 'n koringskuur, 'n meul, veekrale en drie skaapskure. Dit was 'n buitengewone plaas en kon destyds met Meerlust en Groot Constantia vergelyk word. Die huis was daardie tyd waarskynlik die enigste plaashuis aan die Kaap wat deeglik, planmatig en stilisties ontwerp is om die Europese tydsgees en die gegoede Nederlanders se liefde vir die barokstyl te toon. In 1710 het Gildenhuys en sy vrou Anna Margaretha Siek op Vergelegen gaan woon. Na Gildenhuys se dood, trou Siek met Michiel Otto en hulle boer op Vergelegen. Na haar egskeiding van Otto sit Siek en haar kinders die boerdery daar voort.

In 1751 is Jurgen Radyn, in 1757 Arnoldus Maasdorp, in die 1770's Jacob Malan en in die 1780's Rudolph Loubser die boere op Vergelegen. In 1798 kom M.W. Theunissen daar woon en hy gee baie aandag aan die wingerde en brei dit selfs uit. Vroeg in die 20ste eeu koop die mynmagnaat sir Lionel Phillips en sy vrou lady Florence die plaas. Die geboue was toe reeds in 'n halfvervalle toestand en baie veranderinge is deur die jare heen deur die lang reeks bewoners aan die huis aangebring. Gelukkig het die oorspronklike tekeninge uit die Van der Stel-tydperk nog bestaan en is die huis en die tuin tot sy eertydse glorie herstel. Die Phillipse en hul opvolgers, die Barlow-familie, kon nie die wingerde weer laat floreer nie. In 1987 het die firma Anglo American-korporasie die plaas gekoop.

Laat in die 19de eeu is die meeste van die wingerde hier soos elders in die wêreld uitgewis deur filloksera. Na hul oorname van die plaas het "Anglo American" hom ernstig toegespits op wynproduksie en lewer die landgoed nou wyn van 'n hoë gehalte.

Die reusagtige kanferbome ("Cinnamomum camphora") by die plaashuis is in ongeveer 1705 deur Van der Stel geplant en hulle is in 1942 tot monument verklaar. Die huis, tuin en wynkelder kan deur die publiek besoek word.

In die Dagboek van Adam Tas kom W.A. van de Stel ter sprake en dit het as bron vir D.J. Opperman se versdrama Vergelegen gedien.



</doc>
<doc id="84896" url="https://af.wikipedia.org/wiki?curid=84896" title="Dodo">
Dodo

Die Dodo ("Raphus cucullatus") is 'n uitgestorwe vluglose voël wat net op die eiland Mauritius voorgekom het. Sommige genetiese subspesies soos die Rodriques Solitaire het ook uitgesterf en die twee saam het die subfamilie "Raphinae", verwant aan duiwe, gevorm. Die naaste lewende familielid van die dodo is die Nicobar-duif.

Fossiele wat gevind is bewys dat die dodo ongeveer 1 meter hoog was en ongeveer 10–18 kg moes geweeg het. Verskeie tekeninge, skilderye en geskrewe verslae uit die 17de eeu bevestig die bestaan van die dodo. Hierdie grafiese bewyse verskil egter heelwat, wat dit onmoontlik maak om ‘n presiese omskrywing van die voorkoms van die dodo te verskaf. Dodos word uitgebeeld met bruin-grys vere, geel voete, 'n klossie stertvere, 'n grys, kaal kop, en 'n swart, geel en groen bek.

Min is ook bekend oor sy habitat en gedrag. Klippies in die dodo se krop is gebruik om sy kos te verteer. Voedsel het meestal uit vrugte en sade bestaan. Sy habitat was die woud in die droër kusgebiede van Mauritius gewees. Die nes word beskryf as dat ‘n enkele eier gelê word. Daar word vermoed dat die dodo deur evolusie ‘n vluglose voël geword het as gevolg van die geredelike beskikbaarheid van oorvloed voedselbronne en 'n relatiewe afwesigheid van roofdiere op Mauritius.

Die eerste aangetekende vermelding van die Dodo was deur Nederlandse matrose in 1598. In die opvolgende jare is die voëls gejag deur matrose, hul mak diere, en indringerspesies wat gedurende daardie tyd na Mauritius gebring is. Die laaste waarneming van 'n dodo was in 1662. Geen sekerheid bestaan oor die presiese datum van uitsterwing nie.

In die 19de eeu is navorsing gedoen oor 'n klein hoeveelheid oorskot van vier voëls wat in die vroeë 17de eeu na Europa gebring is. Een van hierdie is 'n gedroogde kop, die enigste sagte weefsel van die dodo wat vandag bestaan. Sedertdien is 'n groot hoeveelheid van die fossiele versamel uit Mauritius, meestal uit die Mare aux Songes-moeras.

Dodo-namaaksels word tans in Mauritius as toeriste-items verkoop.


</doc>
<doc id="84899" url="https://af.wikipedia.org/wiki?curid=84899" title="Geskiedenis van die Aarde">
Geskiedenis van die Aarde

Die geskiedenis van die Aarde het betrekking op die ontwikkeling van die planeet Aarde, van sy vorming tot die hede. Feitlik alle vertakkings van die natuurwetenskap het bygedra tot ’n begrip van die hoofgebeure in die Aarde se verlede. Die planeet is omtrent ’n derde so oud soos die heelal. ’n Enorme aantal biologiese en geologiese veranderings het in dié tyd plaasgevind.

Die Aarde het sowat 4,54 miljard () jaar gelede gevorm deur akkresie van die newel waaruit die Son ontstaan het. Vulkaangasse het moontlik die aanvanklike atmosfeer gevorm, maar dit het feitlik geen suurstof bevat nie en sou giftig gewees het vir mense en die meeste vorme van moderne lewe. Die grootste deel van die Aarde was gesmelt vanweë uiterse vulkaanaktiwiteite en gereelde botsings met ander hemelliggame. Een baie groot botsing het vermoedelik die kanteling van die Aarde se as en die vorming van die maan veroorsaak. Mettertyd het die Aarde afgekoel en ’n soliede kors gevorm, wat meegebring het dat water op die oppervlak kon bestaan.

Die eerste lewensvorme het tussen sowat 3,8 en 3,5 miljard jaar gelede ontstaan. Die vroegste getuienis van lewe op Aarde is grafiet wat biogenies blyk te wees in 3,7 miljard jaar oue metamorfe gesteentes wat in Wes-Groenland ontdek is en fossiele in 3,48 miljard jaar oue sandsteen wat in Wes-Australië ontdek is.

Fotosintetiese lewe het blykbaar sowat 2 miljard jaar gelede ontstaan en die atmosfeer met suurstof gevul. Die lewensvorme het meestal klein en mikroskopies gebly tot sowat 580 miljoen jaar gelede, toe komplekse, veelsellige lewe ontstaan het. Tydens die Kambriese periode was daar ’n "Kambriese ontploffing", waarin lewe vinnig gediversifiseer het in die meeste groot filums.

Geologiese veranderings het konstant plaasgevind sedert die Aarde se vorming, en net so het die lewe voortdurend verander. Spesies het aanhou ontwikkel en so het nuwe vorme ontstaan; hulle het gesplyt in dogterspesies of het uitgesterf weens ’n voortdurend veranderende planeet. Plaattektoniek het ’n groot rol gespeel in die vorming van die Aarde se oseane, sowel as die lewe daarin. Die biosfeer het weer ’n belangrike invloed gehad op die atmosfeer en ander abiotiese toestande op die planeet, soos die vorming van die osoonlaag, die toename in suurstof en die vorming van grond.

Die geskiedenis van die Aarde word chronologies georganiseer in ’n tabel bekend as die geologiese tydskaal. Dié word in tydperke verdeel gebaseer op stratigrafiese ontledings. Die vier hooftydperke, of eons, is (van oud tot jonk): die Hadeïkum, Argeïkum, Proterosoïkum en Fanerosoïkum. Dié word in eras verdeel, waarvan die Paleosoïkum, Mesosoïkum en Kainosoïkum die eras van die jongste eon, die Fanerosoïkum, is. Die laaste era, die Kainosoïkum, word weer verdeel in drie periodes: die Paleogeen, Neogeen en die huidige Kwartêr. Die Kwartêr word onderverdeel in die epogs Pleistoseen en Holoseen. Epogs word weer onderverdeel in tydsnedes.

Die tyd voor die Fanerosoïkum word dikwels gesamentlik die Prekambrium genoem, dus die tyd voor die eerste Fanerosoïese periode, die Kambrium.

Die standaardmodel vir die vorming van ons Sonnestelsel is die sonnewel-hipotese. In dié model is die Sonnestelsel gevorm uit ’n groot, draaiende wolk van interstellêre stof en gas. Dit het bestaan uit waterstof en helium wat kort ná die Groot Knal 13,8 miljard jaar gelede gevorm het, asook swaarder elemente wat van supernovas afkomstig was. Sowat 4,5 miljard jaar gelede het die newel begin saamtrek – dit kon veroorsaak gewees het deur ’n supernova in die nabye omgewing. ’n Skokgolf kon ook veroorsaak het dat die newel begin draai het. Namate die wolk vinniger gedraai het, het sy hoekmomentum, swaartekrag en inersie (rustraagheid) dit platgedruk in ’n protoplanetêre skyf loodreg op sy draai-as. Klein versteurings vanweë botsings en die hoekmomentum van ander groot brokstukke het veroorsaak dat kilometer grootte protoplanete begin vorm het wat om die middel van die newel geroteer het.
Die middel van die newel, wat nie ’n groot hoekmomentum gehad het nie, het vinnig inmekaargestort en die samedrukking het dit verhit totdat die kernfusie van waterstof in helium begin het. Ná nog samedrukkings het ’n T Tauri-ster ontstaan en in die Son ontwikkel. Intussen het swaartekrag in die buitenste dele van die newel materie saamgepers en die res van die protoplanetêre skyf het ringe begin vorm wat van mekaar geskei geraak het. Al hoe groter afval- en stofdeeltjies is saamgepers en so het die planete gevorm. Die Aarde het sowat 4,54 miljard jaar gelede op dié manier begin vorm aanneem en was ná sowat 10–20 miljoen jaar klaar gevorm. Die sonwind van die nuwe T Tauri-ster het die meeste van die materiaal in die skyf weggeblaas wat nie deel van groter liggame uitgemaak het nie.

Dit is min of meer die proses wat plaasvind met die vorming van alle nuwe sterre, waarvan sommige planete vorm.

Die proto-Aarde het danksy akkresie gegroei tot sy binnekant warm genoeg was om die swaar, siderofiele metale te smelt. Omdat hulle ’n groter digtheid as die silikate gehad het, het hulle gesink. Hierdie sogenaamde "ysterramp" het veroorsaak dat ’n primitiewe mantel en ’n metaalkern van mekaar geskei geraak het net 10 miljoen jaar nadat die Aarde begin vorm het, en dit het gelei tot die gelaagde struktuur van die Aarde en die vorming van die planeet se magneetveld. J.A. Jacobs was die eerste wetenskaplike wat voorgestel het dat die binneste kern – ’n soliede binnekant wat onderskei kan word van die vloeibare buitenste kern – aan die vries is en dat dit groei uit die vloeibare kern vanweë die geleidelike verkoeling van die Aarde se binnekant (sowat 100 ºC elke miljard jaar).

Die eerste eon in die Aarde se geskiedenis, die Hadeïkum, het met die Aarde se vorming begin en is gevolg deur die Argeïkum omtrent 3,8 miljard jaar gelede. Die oudste rotse op Aarde dateer uit sowat 4 miljard jaar gelede. Volgens die grootimpak-hipotese vir die maan se vorming het ’n kleiner protoplaneet die Aarde getref kort ná die vorming van die aanvanklike kors. ’n Deel van die mantel en kors is die ruimte in geskiet en so is die maan gevorm.

Uit die groot aantal kraters op ander hemelliggame word afgelei dat ’n periode van intense meteoriet-botsings sowat 4,1 miljard jaar gelede begin het en sowat 3,8 miljard jaar gelede aan die einde van die Hadeïkum geëindig het. Terselfdertyd was die mate van vulkaanaktiwiteit hoog vanweë die groot hittevloei. Kristalle van sowat 4,4 miljard jaar gelede bevat bewyse van kontak met vloeibare water, waaruit afgelei kan word dat oseane of seë toe reeds moes bestaan het.

Teen die begin van die Argeïkum het die Aarde al taamlik afgekoel. Die meeste moderne lewensvorme sou nie kon oorleef het in die Argeïese atmosfeer nie omdat dit nie suurstof en osoon bevat het nie. Daar word egter geglo oerlewe het begin ontwikkel teen die vroeë Argeïkum, met kandidaat-fossiele wat dateer uit tot sowat 3,5 miljoen jaar gelede. Sommige wetenskaplikes meen selfs dat lewe in die laat Hadeïkum kon begin het, tot 4,4 miljoen jaar gelede, en dat dit die bombardement van meteoriete kon oorleef het in hipoterminale bronne onder die Aarde se oppervlak.

Die Aarde se enigste natuurlike satelliet, die maan, is groter in verhouding met sy planeet as enige ander maan in die Sonnestelsel. (Pluto se maan, Charon, is groter, maar Pluto word as ’n dwergplaneet geklassifiseer.) Tydens die Apollo-program is rotse van die maan af gebring en radiometriese datering het gewys dit is 4,53 ± ,01 miljard jaar oud, minstens 30 miljoen jaar jonger as die Sonnestelsel. Nuwe getuienis dui daarop dat die maan selfs jonger kan wees: 4,48 ± 0,02 miljard jaar, of 70–110 miljoen jaar jonger as die Sonnestelsel.

Teorieë vir die vorming van die maan moet verduidelik hoekom dit so laat gevorm is, asook die volgende feite. Eerstens het die maan ’n lae digtheid (3,3 keer dié van water, in vergelyking met 5,5 vir die Aarde,) en ’n klein metaalkern. Tweedens is daar feitlik geen water of ander vlugtige stowwe op die maan nie. Derdens het die Aarde en maan dieselfde hoeveelheid suurstofisotope. Van die teorieë wat voorgestel is vir hierdie verskynsels, word net een algemeen aanvaar: volgens die reuse-impakhipotese het die maan ontstaan nadat ’n liggaam so groot soos Mars die proto-Aarde skrams getref het.

Die botsing tussen die Aarde en die ander liggaam, wat soms Theia genoem word, het sowat 100 miljoen keer die energie vrygestel as die impak wat die Dinosourus-uitwissing veroorsaak het. Dit was genoeg om van die Aarde se buitenste lae te laat verdamp en albei liggame te laat smelt. ’n Deel van die Aarde se mantel is in ’n baan om die planeet geskiet. Volgens die hipotese het die maan min metale gekry en dit verklaar sy ongewone samestelling. Die materiaal wat om die Aarde gewentel het, sou binne weke een liggaam kon gevorm het. Onder sy eie swaartekrag kon die materiaal ’n meer sferiese liggaam geword het: die maan.

Mantelkonveksie, die proses wat plaattektoniek vandag aandryf, is die gevolg van hittevloei van die Aarde se binnekant na sy oppervlak. Dit betrek die skepping van rigiede tektoniese plate by onderwater-bergreekse. Dié plate word vernietig deur subduksie, wanneer hulle onder mekaar inbeweeg en in die mantel wegsink by subduksiesones. Tydens die vroeë Argeïkum (sowat 3 miljard jaar gelede) was die mantel baie warmer as vandag, waarskynlik sowat 1 600 °C, en die konveksie in die mantel was dus vinniger. ’n Proses soortgelyk aan vandag se plaattektoniek sou dus vinniger verloop het. Dit is waarskynlik dat subduksiesones in die Hadeïkum en Argeïkum meer algemeen was, en daarom sou tektoniese plate kleiner gewees het.

Die aanvanklike kors, wat gevorm het toe die Aarde die eerste keer begin solied raak het, het heeltemal verdwyn vanweë dié vinnige Hadeïese plaattektoniek en die intense botsings met ander hemelliggame. Daar word egter geglo dit het uit onder meer basalt bestaan, nes vandag se oseaankors. Die eerste groter stukke kontinentale kors het aan die begin van die Hadeïkum, sowat 4 miljard jaar gelede, ontstaan. Wat van hierdie eerste, klein kontinente oor is, word kratone genoem. Hierdie stukke laat Hadeïese en vroeë Argeïese kors het die kerns gevorm waarom vandag se kontinente gegroei het.

Die oudste rotse op Aarde word aangetref in die Noord-Amerikaanse kraton Kanada. Hulle is tonaliet van sowat 4 miljoen jaar gelede. Hulle wys tekens van metamorfisme teen hoë temperature, maar ook afsettingsdeeltjies wat rond gevorm is deur erosie terwyl hulle deur water vervoer is – wat wys riviere en seë het toe al bestaan.

Daar word dikwels gesê die Aarde het drie atmosfere gehad. Die eerste, wat uit die sonnewel ontstaan het, het bestaan uit ligte elemente uit die newel, hoofsaaklik waterstof en helium. Die sonwind en die Aarde se hitte sou dié atmosfeer weggedryf het en dit is hoekom die atmosfeer vandag min van dié elemente bevat in vergelyking met die oorvloed wat in die res van die ruimte voorkom. Tydens ’n groot impak het die Aarde vlugtige gasse vrygestel en later is nog gas vrygestel deur vulkane – so is ’n tweede atmosfeer ryk aan kweekhuisgasse maar arm aan suurstof gevorm. Eindelik het ’n derde atmosfeer, met baie suurstof, ontstaan toe bakterieë sowat 2,8 miljard jaar gelede suurstof begin vervaardig het.

In vroeëre modelle oor die vorming van die atmosfeer en oseane, is die tweede atmosfeer gevorm deur vlugtige gasse uit die Aarde se binnekant. Nou word die moontlikheid erken dat baie van die vlugtige gasse kon gekom het van liggame wat verdamp het toe hulle met die Aarde gebots het. Die atmosfeer en oseane kon dus begin vorm het in dieselfde tyd as die Aarde. Die nuwe atmosfeer het moontlik waterdamp, koolstofdioksied, stikstof en kleiner hoeveelhede van ander gasse bevat.

Klein hemelliggame op ’n afstand van 1 astronomiese eenheid (AE), die afstand tussen die Son en die Aarde, het waarskynlik nie enige water tot die Aarde bygedra nie omdat die sonnewel te warm was vir ys om te vorm, en die hidrering van rotse deur waterdamp sou te lank geneem het. Die water moes gekom het van meteoriete uit die buitenste Asteroïdegordel en ander verafgeleë liggame. Komete kon ook betrokke gewees het; hoewel die meeste vandag in wentelbane verder as Neptunus voorkom, wys rekenaarsimulasies hulle was aanvanklik baie algemener in die binneste deel van die Sonnestelsel.

Namate die planeet afgekoel het, het wolke ontstaan en reën het die oseane gevorm. Volgens onlangse bewyse kon die oseane tot so vroeg as 4,4 miljard jaar gelede begin vorm het. Aan die begin van die Argeïkum het hulle reeds die Aarde bedek. Dit is moeilik om te verduidelik hoekom, aangesien sterre helderder word namate hulle ouer word. Met sy vorming sou die Son maar sowat 70% van sy huidige krag gehad het en volgens baie modelle moes die Aarde dus deur ys bedek gewees het. ’n Waarskynlike verklaring is dat daar genoeg koolstofdioksied en metaan was om ’n kweekhuiseffek te skep. Eersgenoemde sou deur vulkane geproduseer gewees het en laasgenoemde deur vroeë mikrobes.

Een van die redes vir ’n belangstelling in die vroeë atmosfeer en oseane is dat hulle die toestande geskep het waarin lewe op Aarde begin het. Daar is baie modelle, maar min konsensus, oor hoe lewe ontstaan het uit nie-lewende chemikalieë; chemiese stelsels wat in laboratoriums geskep is, kon nog nie die mees basiese lewende organisme tot stand bring nie.

Die eerste stap in die totstandkoming van lewe kon chemiese reaksies gewees het wat baie van die eenvoudiger organiese verbindings geskep het soos kernbasisse en aminosure, wat die boublokke van lewe is. ’n Proefneming in 1953 deur Stanley Miller en Harold Urey het gewys sulke molekules kon vorm in ’n atmosfeer van water, metaan, ammoniak en waterstof, met die hulp van vonke wat die effek van weerlig naboots. Hoewel die atmosferiese samestelling waarskynlik verskil het van dié wat Miller en Urey gebruik het, het latere eksperimente met realistieser samestellings ook organiese molekules kunsmatig geskep. Onlangse rekenaarsimulasies het selfs gewys dat buiteruimtelike organiese molekules voor die vorming van die Aarde in die protoplanetêse skyf kon gevorm het.

Die volgende fase van kompleksiteit kon minstens op drie maniere begin het: selfreplisering, ’n organisme se vermoë om nasate te produseer wat baie soos hy is; metabolisme, sy vermoë om homself te voed en herstel; en eksterne selmembrane, wat voedsel toelaat om die organisme binne te gaan en afvalprodukte om dit te verlaat, maar ook ongewenste stowwe uithou.

Selfs die eenvoudigste lede van die drie moderne domeins van lewe gebruik DNS om hul genetiese geheue vas te lê en ’n komplekse reeks RNS en proteïenmolekules om hierdie instruksies te "lees" en hulle te gebruik vir groei, instandhouding en selfreplisering.

Die ontdekking dat ’n soort RNS-molekule, ’n ribosiem, beide sy eie replisering en die konstruksie van proteïene kan kataliseer, het tot die hipotese gelei dat vroeë lewensvorme geheel en al op RNS geskoei was. Hulle kon ’n RNS-wêreld geskep het waarin daar individue was, maar geen spesies nie, aangesien mutasies en horisontale geenoordrag sou beteken het die nasate sou in elke generasie waarskynlik verskillende genome gehad het as dié waarmee hul ouers begin het. RNS sou later vervang gewees het deur DNS, wat stabieler is en dus langer genome kan bou. Dit sou die verskeidenheid vermoëns vergroot het wat ’n enkele organisme kan hê. Ribosieme is steeds die hoofbestanddele van ribosome, die "proteïenfabrieke" van moderne selle.

Nog ’n hipotese wat reeds lank bestaan, is dat die eerste lewe uit proteïenmolekules bestaan het. Aminosure, die boustene van proteïene, word maklik kunsmatig geskep in die regte toestande, so ook klein peptiede (polimere van aminosure) wat goeie katalisators is. ’n Reeks eksperimente wat in 1997 begin is, wys aminosure en peptiede kan vorm in die teenwoordigheid van koolstofmonoksied en swaelwaterstof, met ystersulfaat en nikkelsulfaat as katalisators. Die meeste stappe in hul samestelling het temperature van sowat 100 °C en matige druk vereis, hoewel een stadium 250 °C vereis het, asook ’n druk gelyk aan dié wat onder 7 km rotse aangetref word. Selfonderhoudende samestellings van proteïene kon dus naby hidrotermiese bronne plaasgevind het.

Daar is voorgestel dat die dubbelwand-"borrels" van lipiede soos dié wat die eksterne membrane van selle vorm, moontlik ’n eerste stap kon gewees het. Eksperimente wat die toestande van die vroeë Aarde naboots, het die vorming van lipiede getoon, en dat hulle spontaan liposome – dubbelwand-"borrels" – kan vorm wat hulself dan kan reproduseer. Nukleïensure soos RNS sou dalk makliker binne-in die liposome gevorm het as daarbuite.

Die Proterosoïkum het van 2,5 miljard tot 542 miljoen jaar gelede geduur. In dié tyd het kratone kontinente geword. Die vorming van ’n suurstofryke atmosfeer was ’n kritieke ontwikkeling. Meersellige lewe het begin vorm. In dié era het ’n paar hewige ystydperke plaasgevind wat Sneeubal-Aardes genoem word. Ná die laaste Sneeubal-Aarde sowat 600 miljoen jaar gelede, het die evolusie van lewe op Aarde versnel en ’n hoogtepunt bereik met die "Kambriese Ontploffing" in die Kambrium-periode.

Die vroegste selle het energie en voedsel uit die omgewing geabsorbeer. Deur fermentasie is die meer ingewikkelde verbindings in minder ingewikkelde verbindings met minder energie opgebreek, en die energie wat so vrygestel is, is gebruik om te groei en reproduseer. Fermentasie kan net plaasvind in ’n suurstofvrye omgewing. Die evolusie van fotosintese het selle in staat gestel om hul eie kos te vervaardig.
Die meeste lewensvorme op Aarde is regstreeks of onregstreeks afhanklik van fotosintese. Die mees algemene vorm, suurstof-fotosintese, skakel koolstofdioksied, water en sonlig om in voedsel. Dit vang die energie van sonlig vas en so word die energie verskaf wat nodig is om suikers te maak. Om die elektrone in die kringloop te verskaf, word waterstof uit water gehaal en dit laat suurstof agter as ’n afvalproduk. Sommige organismes gebruik ’n nie-suurstof-vorm van fotosintese wat alternatiewe metodes gebruik vir die verskaffing van elektrone. Sulke organismes is hoofsaaklik beperk tot uiterste omgewings soos warm- en hidrotermiese bronne.

Die eenvoudiger nie-suurstof-vorm het sowat 3,8 miljard jaar gelede ontstaan, nie lank ná die verskyning van lewe nie. Hoe lank terug suurstof-fotosintese ontstaan het, is meer omstrede; dit het beslis teen 2,4 miljard jaar gelede bestaan, maar sommige navorsers meen dit het so lank as 3,2 miljard jaar gelede ontstaan.

Die suurstof wat vrygestel is, het aanvanklik verbind met kalksteen, yster en ander minerale. Die geoksideerde yster kan gesien word as rooi lae in geologiese strata en het algemeen gevorm in die Siderium-periode (tussen 2,5 en 2,3 miljard jaar gelede). Toe die meeste minerale wat maklik reageer geoksideer was, het suurstof eindelik in die atmosfeer begin versamel. Hoewel een sel ’n minimale hoeveelheid suurstof vrystel, het die gesamentlike metabolisme van baie selle oor ’n lang tyd die Aarde se atmosfeer geskep soos dit tans daar uitsien. Dit was die Aarde se derde atmosfeer.

Van die suurstof is deur inkomende ultravioletstrale gestimuleer om osoon te vorm, wat in ’n laag naby die boonste deel van die atmosfeer versamel het. Die osoonlaag het ’n groot deel van die ultravioletstrale geabsorbeer wat voorheen deur die atmosfeer gedring het – en doen dit steeds. Dit het meegebring dat selle die oppervlak van die oseaan kon bevolk, en later die land. Sonder die osoonlaag sou die ultravioletstrale lewe op blootgestelde oppervlakke onmoontlik gemaak het.

Fotosintese het ’n ander groot uitwerking gehad: suurstof was giftig en baie lewensvorme het waarskynlik uitgesterf terwyl suurstofvlakke gestyg het, ’n voorval bekend as die Groot Suurstofkatastrofe. Weerstandige lewensvorme het oorleef en vooruitgegaan, en sommige het die vermoë ontwikkel om suurstof te gebruik om hul metabolisme te verhoog en meer energie uit dieselfde voedsel te kry.

Vanweë die evolusie van die Son het dit al hoe helderder geword tydens die Argeïkum en Proterosoïkum – dit neem elke miljard jaar met 6% toe. Die Aarde het dus al hoe meer hitte van die Son af gekry. Tog het dit nie warmer geword nie; inteendeel, die geologiese rekord wys dit het drasties kouer geword tydens die vroeë Proterosoïkum. Gletserneerslae wat in Suid-Afrika gevind is, dateer uit tot 2,2 miljard jaar gelede – teen dié tyd moes dit naby die ewenaar gelê het. Dit lyk dus asof ys oor die hele Aarde gevorm het. Sommige wetenskaplikes glo die ystydperke was so erg dat die hele planeet van die pole tot die ewenaar onder ys was – ’n hipotese wat "Sneeubal-Aarde" genoem word.

Die ystydperk sowat 2,3 miljard jaar gelede kon regstreeks die gevolg gewees het van die toename in suurstof in die atmosfeer, wat ’n afname in metaan (CH) tot gevolg gehad het. Metaan is ’n sterk kweekhuisgas, maar dit reageer met suurstof om CO, ’n minder doeltreffende kweekhuisgas, te vorm. Die groot afname in metaan sou dus ’n doeltreffende teenvoeter gewees het vir die toenemende hitte van die Son.

In moderne taksonomie word lewe in drie domeins geklassifiseer. Die tyd van die ontstaan van hierdie domeins is onseker. Die domein Bacteria het waarskynlik eerste van ander lewensvorme (soms Neomura genoem) gesplyt, maar dié veronderstelling is omstrede. Kort hierna, teen 2 miljard jaar gelede, het die Neomura gesplyt in die Archaea en Eukarya (eukariote). Laasgenoemde se selle is groter en meer kompleks as dié van prokariote (Bacteria en Archaea), en die oorsprong van daardie kompleksiteit raak nou eers bekend.

Om en by dié tyd het die eerste proto-Mitochondrium gevorm. ’n Bakteriese sel wat verwant is aan vandag se "Rickettsia" en wat ontwikkel het om suurstof te verwerk, het ’n groter prokariotiese sel binnegedring wat nie dié vermoë gehad het nie. Die groter sel het dalk probeer om die kleiner een te verteer, maar het misluk (moontlik vanweë die ontwikkeling van prooi-defensiewe). Dalk het die kleiner sel probeer om ’n parasiet van die groter een te word. Wat ook al die geval was, die kleiner sel het binne-in die groter sel oorleef. Deur die gebruik van suurstof het dit die groter sel se afvalprodukte verwerk en meer energie daaruit verkry. ’n Deel van hierdie oortollige energie is aan die gasheer teruggegee.

Die kleiner sel het binne-in die groter sel gerepliseer en ’n stabiele simbiose het tussen die twee selle ontwikkel. Mettertyd het die gasheersel sommige van die gene van die kleiner sel verkry en die twee het afhanklik van mekaar geraak: die groter sel kon nie oorleef sonder die energie wat deur die kleiner selle vervaardig is nie, en hulle kon weer nie oorleef sonder die roumateriale wat deur die groter sel verskaf is nie. Die hele sel word nou as ’n enkele organisme beskou.

’n Soortgelyke scenario het plaasgevind met fotosintetiese sianobakterieë wat groot heterotrofiese selle binnegedring en chloroplaste gevorm het. Moontlik vanweë dié veranderings, het ’n lyn selle wat fotosintese kon bewerkstellig, meer as 1 miljard jaar gelede van die ander eukariote gesplyt.

Archaea, Bacteria en Eukarya het aanhou diversifiseer, en hulle het komplekser geraak en beter by hul omgewings aangepas. Elke domein het verskeie kere in veelvuldige lyne gesplyt, hoewel min bekend is oor die geskiedenis van eersgenoemde twee. Omstreeks 1,1 miljard jaar gelede het die superkontinent Rodinië begin vorm. Die plant-, dier- en fungus-lyne het gesplyt, hoewel hulle steeds enkelsellig was. Van hulle het in kolonies voorgekom en stelselmatig het ’n verdeling van funksies plaasgevind; selle aan die buitekant van die kolonie kon verskillende rolle begin aanneem het as die selle in die binnekant. Sowat 1 miljard jaar gelede het die eerste veelsellige plante ontstaan, moontlik groenwiere. Moontlik teen 900 miljoen jaar gelede het ware veelselligheid ook in diere ontstaan. Selle het meer gespesialiseerd en afhankliker van mekaar geraak en geïsoleerde selle het doodgegaan.

Die rekonstruksie van plaattektoniek in die afgelope 250 miljoen jaar is redelik betroubaar, maar vroeëre plaattektoniek is moeiliker om na te boots.

Regdeur die Aarde se geskiedenis was daar tye dat kontinente gebots en ’n superkontinent gevorm het, wat later weer opgebreek het in kleiner kontinente. Sowat 1 000 tot 830 miljoen jaar gelede was die grootste kontinentale massa gekonsentreer om die superkontinent Rodinië. Voor Rodinië was daar moontlik die Vroeë tot Middel-Proterosoïese kontinente Nuna en Columbia.

Ná die verbrokkeling van Rodinië sowat 800 miljoen jaar gelede, het die kontinente wat ontstaan het sowat 550 miljoen jaar gelede moontlik nog ’n superkontinent, Pannotië, gevorm wat vir ’n kort tydjie bestaan het. Bewyse vir dié hipotetiese superkontinent is ’n fase van kontinentale botsings toe die huidige Afrika, Suid-Amerika, Antarktika en Australië verenig het. Dit is wel seker dat die grootste deel van die kontinentale massa teen die einde van die Proterosoïkum ’n groot landmassa om die Suidpool gevorm het.

Teen die einde van die Proterosoïkum was daar minstens twee Sneeubal-Aardes, so erg dat die oppervlakke van die oseane dalk heeltemal gevries was. Dit het sowat 716,5 en 635 miljoen jaar gelede plaasgevind, in die Cryogenium-periode. Die intensiteit en aard van die ystydperke word steeds ondersoek en is moeiliker om te verduidelik as die Vroeë Proterosoïese Sneeubal-Aarde.

Die meeste paleoklimatoloë meen die koue periodes kan verbind word met die vorming van die superkontinent Rodinië. Omdat Rodinië om die ewenaar gesentreer was, het die tempo van chemiese verwering toegeneem en koolstofdioksied is uit die atmosfeer geneem. Omdat dié gas ’n belangrike kweekhuisgas is, het die klimaat wêreldwyd afgeneem.

Tydens die Sneeubal-Aardes was die kontinentale oppervlak bedek met ysgrond, wat weer die chemiese verwering laat afneem het en dit het gelei tot die einde van die ystydperke. ’n Alternatiewe hipotese is dat genoeg koolstofdioksied deur vulkaniese uitbarstings ontsnap het om ’n kweekhuiseffek te skep wat temperature laat styg het.

Die Cryogenium is gevolg deur die Ediacarium-periode, wat gekenmerk word deur die vinnige ontwikkeling van nuwe veelsellige lewensvorme. Of daar ’n verband is tussen die einde van die hewige ystydperke en die toename in die diversiteit van lewe, is nie duidelik nie, maar dit lyk of dit nie toevallig was nie. Die nuwe lewensvorme was groter en uiteenlopender as ooit. Hoewel die taksonomie van die meeste van dié lewensvorme onduidelik is, was party van hulle voorlopers van moderne lewensvorme. ’n Belangrike ontwikkeling was die ontstaan van spier- en senuweeselle. Geen van die Ediacarium-fossiele het harde dele soos skelette gehad nie. Dit het eers ontwikkel ná die grens tussen die Proterosoïese en die Fanerosoïese Eon.

Die Fanerosoïkum is die huidige geologiese eon op Aarde. Dit het sowat 542 miljoen jaar gelede begin. Dit bestaan uit drie eras – die Paleosoïkum, Mesosoïkum en Kainosoïkum – en is die tydperk waarin veelsellige lewe in byna alle organismes wat vandag bekend is, gediversifiseer het.

Die Paleosoïkum ("era van ou lewensvorme") was die eerste en langste era van die Fanerosoïkum; dit het geduur van 542 tot 251 miljoen jaar gelede. In dié era het baie moderne groepe lewe ontstaan. Lewe het oor die land versprei: eers plante en toe diere. Gewoonlik ontwikkel lewe stadig, maar daar is tye van ’n skielike toename in nuwe spesies of van massauitwissings. Laasgenoemde word gewoonlik veroorsaak deur onverwagte veranderings in die omgewing ná groot rampe soos vulkaniese aktiwiteit, meteorietbotsings of klimaatsveranderings.

Die kontinente wat gevorm het ná die verbrokkeling van Pannotië en Rodinië aan die einde van die Proterosoïkum sou stelselmatig weer nader aan mekaar beweeg het tydens die Paleosoïkum. Dit sou eindelik lei tot fases van bergvorming wat die superkontinent Pangea in die Laat Paleosoïkum tot stand gebring het.

Dit blyk uit fossiele dat die tempo van die evolusie van lewe in die Kambrium-periode (542–488 miljoen jaar gelede) versnel het. Die skielike ontstaan van baie nuwe spesies, filums en vorme in hierdie tydperk word die Kambriese Ontploffing genoem. So ’n oplewing was ongekend voor en ná dié periode. Terwyl die Ediacariese lewensvorme nog primitief was en nie maklik in moderne genera geplaas kan word nie, het die meeste moderne filums aan die einde van die Kambrium reeds bestaan. Die ontwikkeling van harde liggaamsdele soos doppe, skelette en eksoskelette in diere het meegebring dat fossiele beter bewaar gebly het as met vorige lewensvorme. Daarom is baie meer bekend oor die lewe in en ná die Kambrium. Sommige van dié genera lyk kompleks, maar verskil grootliks van moderne lewe; voorbeelde is "Anomalocaris" en "Haikouichthys".

Tydens die Kambrium het die eerste gewerwelde diere ontstaan, onder meer visse. Die eerste visse met kake (Gnathostomata) het in die volgende periode, die Ordovisium, ontstaan. Die oorname van nuwe ekologiese nisse het daartoe gelei dat al hoe groter visse in die vroeë Paleosoïkum ontstaan het, soos die reusagtige Placodermi "Dunkleosteus", wat tot 7 meter lank kon word.

Die diversiteit van lewe het nie grootliks toegeneem nie weens ’n paar massauitwissings. Teen die laat Kambrium het die trilobiete hul grootste diversiteit bereik en hulle oorheers feitlik alle fossielrekords uit dié tyd.

Teen die einde van die Proterosoïkum het die superkontinent Pannotië verbrokkel in die kleiner kontinente Laurentia, Baltica, Siberia en Gondwana. In die tydperke waarin die kontinente van mekaar af wegbeweeg het, is ’n groter oseaankors gevorm vanweë vulkaniese aktiwiteit. Omdat jong vulkaniese kors relatief warmer en minder dig is as ou oseaniese kors, word die seebodem in sulke tye hoër. Dit veroorsaak dat die seevlakke styg. Daarom was groot dele van die kontinente in die eerste helfte van die Paleosoïkum onder die seevlak.

Die klimaat in die vroeë Paleosoïkum was warmer as vandag, maar aan die einde van die Ordovisium was daar ’n kort ystydperk toe gletsers die Suidpool bedek het waar die groot kontinent Gondwana geleë was. In die laat Ordovisium-ystydperk was daar ’n paar massauitwissings waarin baie armpotiges, trilobiete, mosdiertjies en korale verdwyn het. Dié seelewevorme kon waarskynlik nie die laer temperature in die seewater hanteer nie. Ná die uitwissings het nuwe spesies ontwikkel wat meer divers en beter aangepas was. Hulle het die nisse gevul wat deur die uitgestorwe spesies leeg gelaat is.

Die kontinente Laurentia en Baltica het tussen 450 en 400 miljoen jaar gelede gebots en Euramerika (ook bekend as Laurussia) gevorm. Tekens van die berggordel wat deur die botsing veroorsaak is, kan gesien word in Skandinawië, Skotland en die noordelike Appalachia. In die periode Devoon (416–359 miljoen jaar gelede) het Gondwana en Siberia in die rigting van Euramerika beweeg. Die botsing tussen Gondwana en Euramerika in die Karboon-periode (359–299 miljoen jaar gelede) het gelei tot die vorming van die laaste superkontinent, Pangea.

Die versameling van suurstof vanweë fotosintese het gelei tot die vorming van die osoonlaag, wat baie van die Son se ultravioletstrale geabsorbeer het. Eensellige organismes wat die land bereik het, het dus ’n groter kans op oorlewing gehad en prokariote het begin vermeerder en aanpas by ’n lewe buite die water. Prokarioot-lyne het waarskynlik so vroeg as 2,6 miljard jaar gelede die land begin koloniseer, lank voor die ontstaan van die eukariote. Daar was vir ’n lang tyd geen meersellige lewe op land nie. ’n Paar honderd miljoen jaar gelede het plante (wat waarskynlik soos alge gelyk het) en fungusse aan die kant van die water begin groei en later buite die water. Hulle het aanvanklik naby die water gebly, maar mutasies en variasies het meegebring dat hulle verder landin beweeg het. Dit is nie presies bekend wanneer die eerste diere die water verlaat het nie: die oudste duidelike bewys is van geleedpotiges omstreeks 450 miljoen jaar gelede. Hulle het waarskynlik floreer en beter aangepas geraak vanweë die groot voedselbron wat die plante op land verskaf het.

Aan die einde van die Ordovisium, 443 miljoen jaar gelede, het ’n paar Ordovisium-Siluur-uitwissings plaasgevind, moontlik weens ’n ystydperk.

Sowat 380 tot 375 miljoen jaar gelede het die eerste vierpotiges uit visse ontwikkel. Daar word geglo vinne het ontwikkel in ledemate, wat die eerste vierpotiges in staat gestel het om hul kop bo die water uit te steek om asem te haal. So sou hulle in water met min suurstof kon leef of prooi in vlak water kon vang. Hulle kon later vir kort tye die water verlaat en eindelik het van hulle so goed by die lewe op land aangepas dat hulle hul volwasse lewe daar deurgebring het, hoewel hulle in die water uitgebroei en daarheen teruggekeer het om eiers te lê. So het die amfibieë ontstaan. Sowat 365 miljoen jaar gelede het die Laat-Devoon-uitwissing plaasgevind, moontlik weens wêreldwye verkoeling. In dié tyd (sowat 360 miljoen jaar gelede) het plante sade ontwikkel en dit het gelei tot ’n drastiese versnelling in hul verspreiding oor die land.

Sowat 20 miljoen jaar later het hulle eiers op land begin lê, wat daartoe gelei het dat embrio's beter oorleef het. So het amniote uit amfibieë ontwikkel. Nog 30 miljoen jaar later het die sinapsiede (insluitende soogdiere) uit die souropsiede (insluitende voëls en reptiele) ontwikkel. Ander groepe organismes het ook ontwikkel, maar min is daaroor bekend.

Die Mesosoïkum ("middellewe-era") het van 251 tot 66 miljoen jaar gelede geduur. Dit word onderverdeel in die geologiese periodes Trias, Jura en Kryt. Dit het begin met die Perm-Trias-uitwissing, die grootste massauitwissing in die fossielrekord; 95% van die spesies op Aarde het uitgesterf. Dit het geëindig met die Kryt-Paleogeen-uitwissing, wat alle nie-vlieënde dinosourusse uitgewis het. Die Perm-Trias-uitwissing is waarskynlik veroorsaak deur ’n kombinasie van onder meer die Siberiese Trappe-vulkaanuitbarstings, ’n botsing met ’n asteroïde en seevlakwisselings. Van die lewe op Aarde het egter oorleef en sowat 230 miljoen jaar gelede het dinosourusse van hul reptiel-voorouers gesplyt. Hulle het gou die oorheersende gewerweldes geword. Soogdiere het ook ontstaan, maar hulle was waarskynlik meestal so klein soos skeerbekmuise.

Teen 180 miljoen jaar gelede het Pangea verbrokkel in Laurasië en Gondwana. Die grens tussen vlieënde en nie-vlieënde dinosourusse is nie duidelik nie, maar "Archaeopteryx", wat beskou word as een van die vroegste voëls, het sowat 150 miljoen jaar gelede geleef. Die eerste getuienis van die Angiospermae wat blomme ontwikkel, is tydens die Kryt-periode sowat 20 miljoen jaar later. Sowat 66 miljoen jaar gelede het ’n asteroïde met ’n deursnee van sowat 10 km die Aarde getref naby ’n skiereiland in Mexiko, waar die Chicxulub-krater vandag is. Groot hoeveelhede materie is die lug ingeskiet en dit het die sonlig blokkeer en fotosintese gekniehalter. Die meeste groot diere, insluitende alle nie-vlieënde dinosourusse, is uitgewis en dit het die einde van die Kryt en die Mesosoïese Era ingelui.

Die huidige era, die Kainosoïkum, het sowat 66 miljoen jaar gelede begin – dit word onderverdeel in die periodes Paleogeen, Neogeen en Kwartêr. Sommige voëls en soogdiere het die Kryt-Paleogeen-uitwissing oorleef en het in dié era hul huidige vorme begin aanneem.

Soogdiere het reeds in die laat Trias bestaan, maar het klein gebly tot met die Kryt-Paleogeen-uitwissing. Tydens die Kainosoïkum het hulle vinnig gediversifiseer en die ekologiese nisse gevul wat die dinosourusse en ander uitgestorwe diere leeg gelaat het. Hulle het daarna in baie van die moderne ordes begin ontwikkel. Met dié dat baie seereptiele uitgesterf het, het sommige soogdiere in die oseane begin leef en ontwikkel in die walvisagtiges. Ander het katagtiges en hondagtiges geword – ratse landroofdiere. Die droër klimaat van die Kainosoïkum het gelei tot die uitbreiding van grasvelde en die evolusie van gehoefde en weiende soogdiere soos Equidae en Bovidae. Van die soogdiere het primate geword, en die mens het uit een van dié lyne ontstaan.

’n Klein Afrika-aap wat sowat 6 miljoen jaar gelede geleef het, was die laaste dier waarvan die afstammelinge beide die mens en sy naaste verwant, die sjimpansee, sou insluit. Net twee takke van sy stamboom het oorlewende afstammelinge. Kort ná die splyting, om redes wat nie duidelik is nie, het die ape in een tak regop begin loop. Hul breingrootte het vinnig toegeneem en teen 2 miljoen jaar gelede het die eerste diere ontstaan wat in die genus "Homo" geklassifiseer word. Die grens tussen verskillende spesies en selfs genera is ietwat arbitrêr, aangesien organismes oor geslagte heen bly verander het. In min of meer dieselfde tyd het die ander tak gesplyt in die voorouers van die sjimpansee en die bonobo.

Die vermoë om vuur te beheer, het waarskynlik in "Homo erectus" begin, minstens 790 000 jaar gelede, maar dalk so vroeg as 1,5 miljoen jaar gelede.

Dit is moeiliker om die oorsprong van taal te bepaal; dit is onduidelik of "Homo erectus" kon praat en of dié vermoë eers in "Homo sapiens" ontwikkel het. Namate breingrootte toegeneem het, is babas vroeër gebore – voor hul breine te groot geword het om deur die pelvis te beweeg. As gevolg daarvan het hulle groter plastisiteit getoon en dus ’n toenemende vermoë geopenbaar om te leer. Sosiale vermoëns het ingewikkelder geraak, taal gesofistikeerder en gereedskap uiteenlopender. Dit het bygedra tot verdere samewerking en intellektuele ontwikkeling. Die moderne mens ("Homo sapiens") het waarskynlik sowat 200 000 jaar gelede ontstaan; die oudste fossiele dateer uit sowat 160 000 jaar gelede.

Die eerste mense wat tekens van spiritualiteit getoon het, was die Neanderdallers (wat gewoonlik geklassifiseer word as ’n aparte spesie sonder enige afstammelinge); hulle het hul dooies begrawe, sonder tekens van kos of gereedskap. Die eerste bewyse van ’n meer gesofistikeerde geloof (soos grottekeninge, moontlik met magiese of godsdienstige betekenis) dateer egter eers uit 32 000 jaar gelede.

Teen 11 000 jaar gelede het "Homo sapiens" die suidelike punt van Suid-Amerika, die laaste onbewoonde kontinent behalwe Antarktika, bereik. Laasgenoemde is eers in 1820 n.C. ontdek. Gereedskap en kommunikasie het bly verbeter en interpersoonlike verhoudings het ingewikkelder geraak.

Gedurende meer as 90% van sy geskiedenis, het "Homo sapiens" in klein groepe gewoon as nomadiese jagters. Namate taal ingewikkelder geraak het, het die vermoë om te onthou en inligting oor te dra in ’n nuwe vermoë ontwikkel: die meem – ’n eenheid van kulturele informasie wat oordraagbaar is van een persoon en geslag na ’n ander. Kulturele evolusie het biologiese evolusie verbygesteek en ware geskiedenis het begin. Tussen 8500 en 7000 v.C. het die mens met plante en diere begin boer en landbou het ontstaan. Dit het versprei totdat die meeste mense in permanente nedersettings gewoon het. Talle gemeenskappe het egter nog steeds ’n nomadiese leefstyl gehandhaaf. In die beskawings wat landbou as ’n leefwyse aanvaar het, het die relatiewe stabiliteit en toenemende produktiwiteit die bevolking in staat gestel om uit te brei.

Landbou het ’n groot uitwerking gehad: mense het die omgewing soos nooit tevore begin beïnvloed. Dit het gelei tot ’n verdeling van arbeid, ’n regerende klas en eindelik tussen 4000 en 3000 v.C tot die eerste werklike beskawing, by Sumer in die Midde-Ooste. Nog beskawings het gou in antieke Egipte en China ontstaan. Die uitvinding van skrif het komplekse gemeenskappe help ontstaan: rekordhouding en biblioteke het as stoorkamers van kennis gedien en die oordrag van kultuur aangehelp. Dit was nie meer vir mense nodig om hul hele lewe lank net te werk nie – nuuskierigheid en opvoeding het gelei tot ’n groter dors na kennis en wysheid.

Verskeie dissiplines, soos wetenskap (in ’n primitiewe vorm), het ontstaan. Nuwe beskawings het met mekaar handel gedryf en geveg om grondgebied en bronne. Ryke het gou ontstaan en teen 500 v.C. was daar gevorderde beskawings in die Midde-Ooste, Iran, Indië, Sjina en Griekeland. Hulle was soms vooruitstrewend, en soms het hulle verbrokkel. In 221 v.C. het Sjina sy kultuur oor die hele Oos-Asië versprei. Die beginsels van die Westerse wêreld is hoofsaaklik gevorm deur die antieke Grieks-Romeinse kultuur. Die Romeinse Ryk is in die vroeë 4de eeu deur keiser Konstantyn die Grote gekersten. Teen die vroeë 7de eeu het die Christendom oor Europa versprei. Islam is in 610 gestig en het gou die oorheersende godsdiens van Wes-Asië geword. In 1054 n.C. het die Oos-Wes-skisma tussen die Rooms-Katolieke en die Oosters-Ortodokse Kerk gelei tot die prominente kultuurverskille tussen Wes- en Oos-Europa.

In die 14de eeu het die Renaissance in Italië begin met die bevordering van godsdiens, kuns en wetenskap. Teen daardie tyd het die Christelike Kerk as 'n politieke entiteit baie van sy mag verloor. In 1492 het Christopher Columbus die Amerikas bereik en groot veranderings het in die "Nuwe Wêreld" plaasgevind. Die Europese beskawing het in 1500 begin verander en dit het gelei tot die Wetenskap- en die Nywerheidsrevolusie. Die kontinent het groot dele van die wêreld begin oorheers deur middel van kolonisasie. In die 18de eeu het die kulturele beweging bekend as die Verligting die mentaliteit van Europa verder gevorm en bygedra tot die kontinent se sekularisasie. Van 1914 tot 1918 en van 1939 tot 1945 was die lande van die wêreld betrokke in wêreldoorloë. Ná die Eerste Wêreldoorlog is die Volkebond gestig en dit was die eerste stap in die rigting van die vestiging van internasionale instellings om dispute vreedsaam op te los. Nadat dit nie die Tweede Wêreldoorlog kon keer nie, is dit vervang deur die Verenigde Nasies.
Ná die oorlog is baie nuwe state gevorm wat hulself onafhanklik verklaar het of hul onafhanklikheid gekry het in ’n tydperk van dekolonisasie. Die Verenigde State en die Sowjetunie het ’n ruk lank die wêreld se oorheersende supermoondhede geword en was betrokke in ’n vyandelike Koue Oorlog tot met die verbrokkeling van laasgenoemde. In 1992 het verskeie Europese nasies die Europese Unie gestig. Namate vervoer en kommunikasie verbeter het, het die ekonomieë en politieke sake van nasies regdeur die wêreld al hoe meer vervleg geraak. Hierdie sogenaamde wêrelddorp het dikwels konflik sowel as samewerking opgelewer.

Veranderings het van die middel-1940's tot vandag teen ’n vinnige pas plaasgevind. Tegnologiese ontwikkelings sluit in kernwapens, rekenaars, genetiese manipulasie en nanotegnologie. Ekonomiese globalisering, wat aangehelp is deur vooruitgang in kommunikasie- en vervoertegnologie, het oor groot dele van die wêreld die alledaagse lewe beïnvloed. Kulturele en institusionele begrippe soos demokrasie, kapitalisme en omgewingsbewustheid het al hoe gewilder geraak. Groot bekommernisse en probleme soos siekte, oorlog, armoede, gewelddadige politieke radikalisme en onlangs ook aardverwarming en waternood het toegeneem namate die wêreldbevolking gegroei het.

In 1957 het die Sowjetunie die eerste mensgemaakte satelliet, Spoetnik 1, gelanseer en kort daarna het Joeri Gagarin die eerste mens in die ruimte geword. Neil Armstrong van Amerika was die eerste mens wat op ’n ander hemelliggaam, die maan, geloop het. Onbemande ruimtetuie is na al die planete in die Sonnestelsel gestuur en minstens een, Voyager 1, het selfs die Sonnestelsel verlaat. Die Sowjetunie en VSA was in die 20ste eeu die eerste leiers in die verkenning van die ruimte. Vyf ruimte-agentskappe, wat meer as 15 lande verteenwoordig, het saamgewerk om die Internasionale Ruimtestasie te bou. In die 1990's is die Wêreldwye web ontwikkel en dit is ’n al hoe groter bron van inligting in die wêreld.

<div style="font-size:90%;">


</doc>
<doc id="84903" url="https://af.wikipedia.org/wiki?curid=84903" title="Katberg">
Katberg

Katberg is 'n gehug in Amathole-distriksmunisipaliteit in die Oos-Kaapprovinsie van Suid-Afrika.

Daar is 'n eksklusiewe gholflandgoed in die Katberg.


</doc>
<doc id="84906" url="https://af.wikipedia.org/wiki?curid=84906" title="Dimbaza">
Dimbaza

Dimbaza is 'n dorp in Buffalo City Metropolitaanse Munisipaliteit in die Oos-Kaapprovinsie van Suid-Afrika.
Dit is 20 km wes van King William's Town op die R63 pad na Alice geleë. In 2011 het dit 'n bevolking van 21 783 gehad.



</doc>
<doc id="84908" url="https://af.wikipedia.org/wiki?curid=84908" title="Rosyntjie">
Rosyntjie

'n Rosyntjie is 'n gedroogde druiwekorrel. Rosyntjies word in baie dele van die wêreld geproduseer en rou geëet of gebruik in gekook, gebak en brouery. In die Verenigde Koninkryk, Ierland, Nieu-Seeland, Australië en Kanada word die woord "rosyntjie" voorbehou vir die donkergekleurde gedroogde groot druiwe, met "sultana" 'n goue-bruin gedroogde druiwe, en "aalbessievla" om 'n gedroogde klein Swart Korinthe druiwe te beskryf. 


</doc>
<doc id="84909" url="https://af.wikipedia.org/wiki?curid=84909" title="Sultana">
Sultana

Die Sultana is 'n wit of liggroen, ovaal pitlose druiwesoort ook Sultanina genoem, Thompson Seedless (Verenigde State van Amerika), Lady de Coverly (Engeland), en ovaalvrug Kishmish (Turkye, Palestina). Daar word aanvaar dat dit afkomstig is van die Asiatiese deel van die Ottomaanse Ryk. In sommige lande, veral die Statebondslande, is dit ook die naam gegee aan die rosyntjie gemaak van sultana of groter pitlose druiwe; dus word sultanarosyne dikwels net "sultanas" genoem. 

Dit is gewoonlik groter as Zante korente (wat eintlik 'n soort van gedroogde druiwe is, nie korente in die botaniese sin nie), en die Thompson verskeidenheid is kleiner as baie gekeurde rosyne. In die VSA, is die naam "raisin" (rosyntjie) van toepassing op alle gedroogde druiwe, so word die bekende ontbytgraan "Sultana Bra " in Australië en die Verenigde Koninkryk "Raisin Bran" genoem in die Verenigde State.

Thompson rosyne Sultana is klein, soet en het 'n goue kleur.

Nog 'n pitlose druiwesoort van die voormalige Ottomaanse Ryk, die ovaalvrug Kishmish, word ook sultana genoem.


</doc>
<doc id="84910" url="https://af.wikipedia.org/wiki?curid=84910" title="Blatjang">
Blatjang

Blatjang is 'n familie van speserye wat hoofsaaklik verband hou met Suid-Asiatiese kookkuns en gewoonlik 'n paar mengsels van speserye, groente en/of vrugte bevat. Daar is baie variëteite van blatjang.

Blatjang kan óf nat of droog wees, en kan 'n growwe tot 'n fyn tekstuur hê. Die Indiese woord verwys na vars en gepekelde voorbereidings voor die voet, dikwels met konfyt versoet. Verskeie Indiese tale gebruik die woord net vir vars voorbereidings. Nog 'n term is "achār" (Hindi: अचार) wat 'n soort Indiese piekel is wat olie bevat en selde soet is. Asyn, sitrus, tamarinde, of suurlemoensap kan bygevoeg word as natuurlike preserveermiddels, of fermentasie in die teenwoordigheid van sout kan gebruik word om die suur te skep.

Die woord "blatjang" dek 'n wye verskeidenheid voedseldisse. Die gemeenskaplike element wat hulle almal "blatjang" maak, is dat hulle bygevoeg word om geregte te geur en disse smaak te gee, dit word ook geëet met 'n wye verskeidenheid van voedsel.

Tradisioneel is blatjang berei deur vrugte te maal met 'n stamper en vysel gemaak van klip of 'n ammikkal (Tamil). Speserye is bygevoeg en dan is alles saam gemaal, gewoonlik in 'n bepaalde volgorde; die nat pasta is vervolgens liggies gebraai in groente-olie, gewoonlik sesam-olie of grondboontjieolie. Elektriese mengers of voedselverwerkers kan gebruik word as arbeidsbesparende alternatief tot klipmaal.



</doc>
<doc id="84912" url="https://af.wikipedia.org/wiki?curid=84912" title="Puyi">
Puyi

Puyi (1906 – 1967) was die laaste keiser van die Qing-dinastie en dus ook van China. Hy is aan die einde van 1908 tot keiser gekroon – nog nie eens 'n volle drie jaar oud nie – en het onder die naam Xuantong regeer tot sy abdikasie op 12 Februarie 1912. Hy is daarna op 'n keer weer tot keiser uitgeroep, maar het die troon minder as twee weke lank beset, naamlik van 1 tot 12 Julie 1917. In 1934 word hy deur die Japanners as keiser Kangde oor die vasalstaat Mantsjoekwo (ook Mantsjoerye) aangestel, en hy "regeer" tot die einde van die Tweede Chinees-Japannese Oorlog in 1945. Hy is egter weinig meer as 'n willose handpop van die Japanners. Hierna volg ’n tyd waarin hy as gevangene totale vernedering ervaar totdat hy uiteindelik amnestie ontvang en as gewone man sy eie potjie moet krap. Hy het in 'n dieretuin gewerk, maar moes op 'n keer ook die strate vee. Hy is in 1967 weens natuurlike oorsake oorlede.

Aisin-Gioro 'Henry' Puyi (Sjinees: 愛新覺羅•溥儀 / 爱新觉罗•溥仪 , Aìxīnjuéluó Pǔyí) is op 7 Februarie 1906 in Beijing gebore. Die hoogs invloedryke keiserin-regentes Cixi het hom op haar sterfbed as keiser aangewys, waarna hy in Desember 1908 op die ouderdom van twee jaar en tien maande oorgeneem het by die vorige keiser, Guangxu, wat op 14 November oorlede is. Guangxu was die keiser van 1875 af tot met sy sterfte. 

Puyi was dus nie 'n kind van die vorige keiser nie, maar wel steeds die seun van 'n prins van die Qing-dinastie.

Sy pa was Zaifeng, prins Chun II, wat as keiser-regent in sy plek sou waarneem totdat hy oud genoeg sou word om self te regeer. Hy het nie sy ma geken nie en is deur eunugs grootgemaak.

Omdat hy nou die keiser was, kon hy egter doen wat hy wou en niemand is toegelaat om hom te straf nie, is vertel. Dit het beteken dat hy toomloos te kere kon gaan en selfs die eunugs daagliks laat slaan het vir geringe oortredings. Hy het hulle tot met sy windbuks geskiet, terwyl hulle niks kon doen om die sadistiese klein tirannetjie vas te vat nie. Piyu het later vertel dat sy oppasster, Wang Wen-Chao, die enigste mens was wat hom kon beheer. Hy het snags by haar geslaap waar sy hom tot op sewe jaar nog geborsvoed het, maar sy is weggestuur toe hy agt was.

Sy jong lewe sou juis in dié tyd radikaal verander. Die Xinhai-rewolusie breek in Oktober 1911 uit en Puyi doen op 12 Februarie 1912 afstand van die troon. Hy bly amptelik tot 1924 die keiser, maar is in der waarheid 'n gevangene in die Verbode Stad.

In 1917 word Puyi opnuut as keiser van China uitgeroep nadat Zhang Xun, een van die krygshere, daarin geslaag het om die Chinese hoofstad, Beijing, te verower. Hy probeer die keiserryk herstel deur Puyi weer op die troon te plaas. 

Twaalf dae later word die keiserryk deur 'n ander krygsheer, generaal Duan Qirui, tot 'n val gebring en moet Puyi weer van die troon afstand doen.

Tydens die Japannese besetting stig die Japanners die vasalstaat Mantsjoekwo. Om die bevolking ter wille te wees behou hulle Puyi as keiser, maar hy het weinig mag en is slegs 'n marionet van die Japanners.

Aan die einde van die Tweede Wêreldoorlog word Puyi deur die Rooi Leër gevang en na die Sowjetunie geneem. In 1950 word hy deur die Sowjetowerheid aan die kommunistiese regime van Mao Zedong oorgegee en gearresteer omdat hy saam met die Japannese besetters gewerk het. Hy word in 'n "heropvoedingskamp" vir oorlogsmisdadigers in Shenyang en later Harbin geïnterneer. 

In Desember 1959 verkry hy amnestie van Mao, waarna hy persoonlik deur premier Zhou Enlai ontvang word.

'n Geruime tyd later word hy die tuinier in die botaniese tuin van Beijing. Die gewese keiser, wat op 'n ander keer selfs die strate gevee het om te oorleef, publiseer in 1964 sy outobiografie, "Van keiser tot burger" ("From emperor to citizen").

Hy is op 17 Oktober 1967 as 'n vry man in Beijing aan kanker oorlede. Hoewel hy vyf keer getrou het, het hy geen kinders gehad nie.

Puyi se lewensverhaal is deur die Italiaanse regisseur Bernardo Bertolucci as "L'Ultimo Imperatore" (1987) ("The Last Emperor") verfilm.



</doc>
<doc id="84917" url="https://af.wikipedia.org/wiki?curid=84917" title="Waterkloof-vier">
Waterkloof-vier

Die sogenaamde Waterkloof-vier bestaan uit vier blanke mans wat vir die moord op 'n ongeïdentifiseerde hawelose man in Pretoria skuldig bevind en gevonnis is. Hulle is ook skuldig bevind op 'n aanklag van aanranding met die opset om ernstig te beseer. Die vier lede is: Christoff Becker, Frikkie du Preez, Gert van Schalkwyk en Reinach Tiedt. Drie van hulle was destyds leerders aan die Hoërskool Waterkloof, terwyl Becker aan die nabygeleë Hoërskool Garsfontein verbonde was.

In 2004 het die vier (destydse) skoolseuns skuld ontken op 'n aanklag van moord op 'n onbekende man wat met ernstige beserings in 'n park in Moreletapark gevind is. Hulle ontken ook skuld op 'n aanklag van aanranding met die opset om ernstig te beseer nadat 'n ander hawelose man daardie selfde aand op 2 Desember 2001 aangerand is. Twee van die seuns was vyftien en die ander twee sestien toe die voorval plaasgevind het.

In 2005 word hulle op albei aanklagte skuldig bevind. In 2007 is hulle elk tot 12 jaar tronkstraf gevonnis. Hulle het teen hul skuldigbevinding geappelleer, maar dit is in 2008 deur die Appèlhof van die hand gewys.

Tiedt en Van Schalkwyk is in Desember 2011 vir agtien maande vrygelaat, maar hulle is weer in die gevangenis opgeneem nadat die departement van korrektiewe dienste suksesvol teen hul vroeë vrylating geappelleer het.

Op 11 Februarie 2014 is al vier onder streng paroolvoorwaardes vrygelaat. Hulle het vyf en 'n half jaar van hul vonnis uitgedien en het vir 'n spesiale vonnisvermindering van ses maande in aanmerking gekom. Derhalwe het hulle ingevolge wetgewing die helfte van hul vonnis uitgedien en is vir parool (totdat dit in 2019 verstryk) in aanmerking gebring. Tiedt en Van Schalkwyk is uit die Zonderwater-gevangenis naby Cullinan vrygelaat en Becker en Du Preez uit die Kgosi Mampuru-gevangenis (Pretoria-Sentraal).

Vyf dae later, op 16 Februarie 2014 is Becker en Du Preez weer in hegtenis geneem vir die beweerde gebruik van alkohol en 'n partytjie wat hulle in die tronk op video vasgelê het. Hulle parool is vervolgens teruggetrek en sal na 'n verder jaar se gevangenisskap weer oorweeg word.


</doc>
<doc id="84919" url="https://af.wikipedia.org/wiki?curid=84919" title="Rustfonteindam">
Rustfonteindam

Rustfonteindam is 'n gravitasiedam in die Modderrivier, naby Thaba Nchu, Vrystaat in Suid-Afrika. Die dam se bakmaat is 72.2 miljoen m en die wal is 33.4 m hoog. Die dam se hoofgebruik is die opgaar van huishoudelike en industriële water. 




</doc>
<doc id="84920" url="https://af.wikipedia.org/wiki?curid=84920" title="Marike de Klerk">
Marike de Klerk

Marike de Klerk (29 Maart 1937 – 3 Desember 2001) was die presidentsvrou van Suid-Afrika as vrou van die voormalige Staatspresident F.W. de Klerk gedurende 1989–1994. Sy was ook 'n politikus van die voormalige regerende Nasionale Party in haar eie reg. Sy is in 2001 in haar huis in Kaapstad vermoor.

Marike is gebore in 'n bo-middelklas Afrikanergesin van Pretoria. Haar vader, Wilhelm Willemse, was 'n akademikus en skrywer. Hy was professor van sosiale patologie en sielkunde aan die Universiteit van Pretoria.

Marike ontmoet haar toekomstige man, FW de Klerk, aan die Potchefstroomse Universiteit waar sy studeer het vir 'n handelsgraad. Die egpaar is later getroud en het drie kinders saam aangeneem; Jan, Willem en Susan.

F.W. en Marike de Klerk was vir 39 jaar getroud voordat hulle geskei is in 1998. F.W. de Klerk het 'n week later weer getrou.

In 2000 het sy verdere emosionele omwenteling in die gesig gestaar toe haar verhouding met haar verloofde en sakeman Johan Koekemoer, ineengestort het. Toe die media aan die lig gebring het dat hy dreigende bankrotskap in die gesig staar, het Marike haar verloofde verdedig, maar hy het kort daarna 'n senuwee-ineenstorting ondervind en is in 'n Pretoriase kliniek opgeneem.

In die later jare van haar lewe het sy aan erge depressie gely.

Tydens haar man se presidentskap was Marike die leier van die Nasionale Party se damestak.

In 1993 is sy bekroon met die "Vrou vir Vrede"-toekenning in Genève, Switserland vir die bevordering van die welstand en ontwikkeling van landelike vroue.

Sy het later twee boeke geskryf. In "A Journey Through Summer and Winter" beskryf sy haar huwelik van 39 jaar met F.W. de Klerk. Later in "A Place Where the Sun Shines Again" (Afr: "'n Plek waar die son weer skyn") gee sy leiding aan vroue wat egskeiding in die gesig staar, soos later in haar lewe.

Haar gewese man het 'n hoofstuk uit "A Place Where the Sun Shines Again", wat handel oor sy ontrouheid, suksesvol laat sensor.

Op 3 Desember 2001 is Marike de Klerk in haar Kaapstadse woonstel vermoor.

In Mei 2003 is 'n voormalige sekuriteitswag, Luyanda Mboniswa, skuldig bevind aan haar moord.

Haar moord is deur baie hoë-profiel figure bespreek. Suid-Afrikaanse president Thabo Mbeki het opgemerk dat sy 'n ""sterk, pragtige en waardige vrou was". Winnie Madikizela-Mandela het gesê dat" "...as 'n vrou, kan ek met die uitputting van haar emosionele hulpbronne identifiseer in die vorming van haar gewese man se loopbaan".

F.W. de Klerk sê in sy eie verklaring: ""Ek het met 'n groot skok en hartseer van die omstandighede van die tragiese dood van my gewese vrou Marike gehoor.""

De Klerk het haar eiendomme en boedel van R2 miljoen aan haar kinders bemaak.


</doc>
<doc id="84921" url="https://af.wikipedia.org/wiki?curid=84921" title="Elland Road">
Elland Road

Elland Road is ’n sokkerstadion in Leeds, Engeland, met sitplek vir 37 914 mense. Dit is sedert die stigting van Leeds United AFC in 1919 die tuisveld van dié klub en is voor 1919 gebruik vir wedstryde van Leeds City FC.

Die stadion is die twaalfde grootste sokkerstadion in Engeland en die tweede grootste buite die Premier League.

Die stadion was as neutrale venue die gasheer vir halfeindstryde van die FA-beker asook internasionale wedstryde van Engeland en is gekies as een van agte stadions vir Euro 96. Elland Road was vroeër die tuisvelg van Holbeck Rugbyklub en hoewel die stadion sedert die vroeue 20ste eeu hoofsaaklik vir sokkerwedstryde aangewend is, is dit vir ’n paar seisoene in die middel 1980’s deur die Hunslet Hawks, ’n ligarugbyspan, gebruik. Die stadion het konserte van onder andere Queen, U2, Happy Mondays en meer onlangs die Kaiser Chiefs en Rod Stewart aangebied.

Elland Road bestaan uit vier hoofpaviljoene – die Reviepaviljoen, die Oos-paviljoen, die Suid-paviljoen en die John Charles-paviljoen wat die kapasiteit saam met die hoeke op 37 914 te staan bring. Die grootste skare wat al op Elland Road was, was op 15 Maart 1967 toe 57 892 mense ’n herhaling van die 5de rondte-wedstryd tussen Sunderland en Leeds United gekyk het. Dit was voordat die stadion slegs sitplek gehad het (soos bepaal in die Taylor-verslag). Die moderne rekord is 40 287 vir ’n Premierskapwedstryd tussen Leeds United en Newcastle United op 22 Desember 2001.


</doc>
<doc id="84922" url="https://af.wikipedia.org/wiki?curid=84922" title="433 Eros">
433 Eros

(433) Eros is die naasgrootste van al die asteroïdes wat, in hul wentelbane om die son, betreklik naby aan die Aarde verbyskuur. Die grootste van hierdie buurliggaampies in ons nabye buiteruimte is 1036 Ganymed. Eros is ongewoon langwerpig met afmetings van 34.4 × 11.2 × 11.2 kilometer. Die asteroïde het 'n sterk elliptiese baan met 'n gemiddelde afstand van 218 miljoen km vanaf die Son. Dit is vir die eerste keer op 13 Augustus 1898 deur twee sterrekundiges vanuit Berlyn en Nice waargeneem. Hierdie waarnemings is onafhanklik van mekaar gedoen.

In 2001 het die ruimtetuig "NEAR Shoemaker" die asteroïde besoek. Op 12 Februarie van dieselfde jaar word dit die eerste ruimtetuig wat op 'n asteroïde land, nadat dit 'n jaar lank foto's van Eros geneem het.



</doc>
<doc id="84924" url="https://af.wikipedia.org/wiki?curid=84924" title="Shirley Temple">
Shirley Temple

Shirley Temple (23 April 1928 – 10 Februarie 2014) was 'n Amerikaanse aktrise en diplomaat. Sy het reeds vroeg in haar lewe roem verwerf. Die meisie met die goudblonde krulle en vonkelende oë word deur baie as die bekendste kinderster in die geskiedenis van film beskou. Sy het tussen 1932 en 1949 in meer as vyftig Amerikaanse rolprente gespeel.

Shirley Jane Temple is op 23 April 1928 in Santa Monica in die Amerikaanse staat Kalifornië gebore. Sy begin haar loopbaan op driejarige ouderdom en het gou 'n bekende kindergesig op die silwerdoek geword.

Temple was twee keer getroud: eers met John Agar (in 1945 toe sy 17 jaar oud was) en in 1950 met die Amerikaanse oorlogsveteraan Charles Alden Black. As volwassene was sy 'n ambassadeur. Sy het die naam "Shirley Temple Black" gebruik.

Temple is op 10 Februarie 2014 op 85 jarige ouderdom oorlede. Sy word deur drie kinders, 'n kleindogter en twee agterkleindogters oorleef.

Hieronder is die films waarin Temple verskyn het (kortfilms is nie gelys nie):



</doc>
<doc id="84926" url="https://af.wikipedia.org/wiki?curid=84926" title="Kaviaar">
Kaviaar

Kaviaar, volgens die Voedsel-en Landbou-organisasie, is 'n produk gemaak van die soutgekuurde viseiers van die "Acipenseridae" familie. Die viskuit kan vars (nie-gepasteuriseerd) of gepasteuriseerd wees, pasteurisasie verminder die kulinêre en ekonomiese waarde.

Tradisioneel verwys die term kaviaar slegs na viskuit van die wilde steur in die Kaspiese en Swart See (Beluga, Ossetra en Sevruga kaviaar). Afhangende van die land, kan die woord "kaviaar" ook gebruik word om die viskuit van ander vis soos salm, reënboogforel, en witvis te beskryf. en ander spesies van steurvis.

Kaviaar word as 'n duur lekkerny beskou en as 'n garnering of 'n smeer geëet.


</doc>
<doc id="84929" url="https://af.wikipedia.org/wiki?curid=84929" title="Dieetvesel">
Dieetvesel

Dieetvesel (of soms ruvoer of growwigheid) is die onverteerbare gedeelte van voedsel afkomstig van plante en afval van die diere wat dieetvesel eet.

Daar is twee hoofkomponente:



Dieetvesel kan optree deur die verandering van die aard van die inhoud van die spysverteringskanaal en deur die verandering van hoe ander voedingstowwe en chemikalieë geabsorbeer word. Sommige tipes van oplosbare vesel absorbeer water tot 'n gelatienagtige, taai stof wat gefermenteer word deur bakterieë in die spysverteringskanaal. Sommige tipes van onoplosbare vesel het uitdyende aksie en word nie gefermenteer nie. Lignien, 'n belangrike onoplosbare dieetveselbron, kan die koers en metabolisme van oplosbare vesel verander. Ander vorme van onoplosbare vesel, veral weerstandige stysel, word ten volle gefermenteer. 

Dieetvesel kom die meeste voor in groente en vrugte. Die berekende hoeveelhede van vesel in kos kan in die volgende tabel van verwagte vesel in USDA se voedselgroepe/subgroepe gesien word:


</doc>
<doc id="84932" url="https://af.wikipedia.org/wiki?curid=84932" title="Suid-Afrikaanse Nasionale Padagentskap">
Suid-Afrikaanse Nasionale Padagentskap

Suid-Afrikaanse Nasionale Padagentskap (Beperk) (Engels: "South African National Roads Agency", afgekort SANRAL) is 'n Suid-Afrikaanse publieke maatskappy wat verantwoordelik is vir die bestuur, instandhouding en ontwikkeling van Suid-Afrika se nasionale padnetwerk. SANRAL is in 1998 ingevolge die wet op die "Suid-Afrikaanse Nasionale Padagentskap Beperk en Nasionale Paaie", wet nr. 7 van 1998, gestig. Hulle hoofkantoor is in Hatfield, Pretoria, Gauteng.

Op 3 Desember 2013 stel SANRAL 'n omstrede e-tolstelsel op die hoofweë van Gauteng in werking. Die paaie wat hierdeur geraak word is die N1, N3, N12 en die R21. Motoriste wat die paaie gebruik kan 'n e-skyfie koop of 'n dagpas aanskaf. Rekeninge word uitgestuur aan padgebruikers wat nie by SANRAL geregistreer is nie.




</doc>
<doc id="84936" url="https://af.wikipedia.org/wiki?curid=84936" title="Joelia Lipnitskaja">
Joelia Lipnitskaja

Joelia Lipnitskaja (Russies: Ю́лия Липни́цкая; geb. 5 Junie 1998 in Jekaterinburg) is 'n Russiese sierskaatser. Sy het 'n goue medalje in die figuurskaats-spankompetisie by die Olimpiese Winterspele van 2014 in Sotsji, Rusland gewen. Sy is ook die Europese kampioen van 2014 en in 2012 was sy die Junior Wêreldkampioen.



</doc>
<doc id="84943" url="https://af.wikipedia.org/wiki?curid=84943" title="Olyf">
Olyf

Die olyf ("Olea europaea" wat "Olie uit Europa" beteken) is 'n klein boomspesie in die familie "Oleaceae", inheems aan die kusgebiede van die oostelike Mediterreense bekken, sowel as die Levant, die noorde van Saoedi-Arabië, die noorde van Irak, en die noorde van Iran, suid van die Kaspiese See.

Die vrugte, ook bekend as olywe, is van groot belang vir landbou in die Middellandse Seestreek as die bron van olyfolie. Die boom en sy vrugte verleen sy naam aan die plantfamilie, wat ook spesies soos die olienhout, wildejasmyn, ysterhout en die Europese es ("Fraxinus excelsior") insluit.

Die woord olyf is afgelei van die Latyns "olīva" wat verwant is aan die Grieks ἐλαία (Elaia). Die woord "olie" word in verskeie tale uiteindelik afgelei van die naam van hierdie boom en sy vrugte.


</doc>
<doc id="84944" url="https://af.wikipedia.org/wiki?curid=84944" title="Saalpeultjieboom">
Saalpeultjieboom

Die Saalpeultjieboom ("Wrightia natalensis") is 'n middelgroot boom wat voorkom noord vanaf Port St. Johns, Eswatini, Mosambiek, die Lebomboberge en tot in die suide van Zimbabwe. Die boom is nie algemeen nie en groei in droë woud en op hellings. Die boom se blare is neerhangend, smal ellipties en liggroen. Die peule kan tot 300 mm lank word.



</doc>
<doc id="84946" url="https://af.wikipedia.org/wiki?curid=84946" title="Bottelboom">
Bottelboom

Die Bottelboom ("Pachypodium lealii") is 'n dik, sukkulente boom wat tot 6 m hoog kan word en kom voor in die noorde van Kaokoland. Dit lyk baie soos die halfmens maar het minder dorings op sy stam en is yl vertak. Die blare groei in 'n eindstandige roset.




</doc>
<doc id="84948" url="https://af.wikipedia.org/wiki?curid=84948" title="Ludwig Erhard">
Ludwig Erhard

Ludwig Wilhelm Erhard (* 4 Februarie 1897 in Fürth; † 5 Mei 1977 in Bonn) was 'n Duitse politikus (CDU) wat tussen 1949 en 1963 as federale minister van ekonomie en tussen 1963 en 1966 as tweede bondskanselier van Wes-Duitsland gedien het.

Erhard, wat sy doktersgraad in ekonomie aan die Johann Wolfgang Goethe-Universiteit van Frankfurt am Main verwerf het, het 'n leidende rol in die na-oorlogse ekonomiese hervormings en herstel in Wes-Duitsland gespeel, veral as minister van ekonomie in kanselier Konrad Adenauer se kabinet voordat hy in 1963 self kanselier geword het. Met sy steun vir 'n sosiale markekonomiese stelsel, wat hy in sy leuse "Wohlstand für alle" ("Welvaart vir almal") opgesom het, het hy 'n vinnige ekonomiese opswaai bevorder waarna as die "ekonomiese wonder van Duitsland" ("Wirtschaftswunder") verwys word.


</doc>
<doc id="84949" url="https://af.wikipedia.org/wiki?curid=84949" title="Slag van Vlakfontein">
Slag van Vlakfontein

Die Slag van Vlakfontein het op 29 Mei 1901 tydens die Tweede Vryheidsoorlog plaasgevind. 'n Boeremag onder leiding van generaal Jan Kemp het 'n Britsemag onder leiding van generaal Dixon aansienlike ongevalle toegedien. Vlakfontein is die plaas waar die Rustenburg/Ventersdorp en Koster/Hekpoort wa-paaie kruis. Generaal Kemp het oor 'n mag van 400-500 burgers beskik.




</doc>
<doc id="84951" url="https://af.wikipedia.org/wiki?curid=84951" title="Ganspan">
Ganspan

Ganspan is 'n dorp in die Frances Baard-distriksmunisipaliteit in die Noord-Kaapprovinsie van Suid-Afrika. 



</doc>
<doc id="84955" url="https://af.wikipedia.org/wiki?curid=84955" title="Sangkuns">
Sangkuns

Sangkuns of sing is die voortbring van musiek met die stem. Woorde of ander klanke word op verskillende toonhoogtes volgens 'n bepaalde melodie uitgespreek. In die proses word 'n hoorbare lied voortgebring. Terwyl daar gesing word, word die klemtoon en tongval dikwels verander. 

Mense kan alleen sing (solosang), of saam met ander (koorsang). Sommige diere, soos voëls en walvisse, sing ook. As geen woorde geproduseer word nie, terwyl die stem met geslote lippe gebruik word, word dit neurie genoem.

'n Persoon wat sangkuns beoefen word 'n "sanger" of 'n "sangeres" genoem. Professionele sangers bou gewoonlik hul loopbane rondom 'n spesifieke musikale genre, soos volksliedere, klassieke sangliteratuur of rock. Voor optredes doen hulle opwarmingsoefeninge en hulle ontvang tipies stemopleiding by 'n vokale afrigter regdeur hul loopbane.

Daar word dikwels van instrumentale begeleiding gebruik gemaak. 'n Klavier, kitaar of 'n verskeidenheid van instrumente (orkes) kan vir begeleiding gebruik word. Vooraf opgeneemde agtergrondmusiek word ook soms ingespan. In die afwesigheid van instrumente word daar na cappella verwys. Die Cutt Glas-musiekgroep is 'n voorbeeld van 'n bekende Afrikaanse cappella-musiekgroep.

Die menslike stem het 'n beperkte reikwydte (die afstand tussen die hoogste en laagste noot). Daarom word sangstemme rofweg in die volgende vier kategorieë ingedeel:

Wanneer 'n musiekstuk wat 'n verhaal vertel gesing word, praat mens van 'n opera, operette of musiekblyspele.



</doc>
<doc id="84974" url="https://af.wikipedia.org/wiki?curid=84974" title="Doris Day">
Doris Day

Doris Day (3 April 1922 – 13 Mei 2019), gebore as Doris Mary Ann Kappelhoff, was ’n Amerikaanse aktrise, sangeres en diereregteaktivis.
Doris Day het haar loopbaan in 1939 as sangeres in 'n "big band" begin. In 1945 het sy bekendheid verwerf met haar eerste groot treffer, "Sentimental Journey". Nadat sy haar groep, "Les Brown & His Band of Renown" verlaat het om 'n loopbaan as solo-sangeres aan te durf, het sy 'n platekontrak met "Columbia Records" gesluit wat haar enigste etiket sou bly. Die kontrak het twintig jaar lank, van 1947 tot 1967, geduur en meer as 650 opnames ingesluit wat van Doris Day een van die gewildste en mees bekroonde musikale kunstenaars van die 20ste eeu gemaak het. In 1948 het Sammy Cahn, Jule Styne en haar destydse agent, Al Levy, haar oorreed om 'n oudisie vir die regisseur Michael Curtiz te doen. Dit was suksesvol genoeg om haar die vroulike hoofrol in "Romance on the High Seas" te besorg.

Deur die loop van haar loopbaan het Doris Day in 39 rolprente opgetree. Sy is in vier jare (1960, 1962, 1963 en 1964) as die gewildste fliekster geranglys – as enigste vrou op dié lys – en was tien jaar lank (tussen 1951 en 1952 en nog eens tussen 1959 en 1966) onder die top tien akteurs. Day het die suksesvolste aktrise ooit geword en word tans sesde geranglys op die top-tienlys van die suksesvolste flieksterre. Vir haar rol in "Pillow Talk" is sy vir 'n "Academy Award (Oscar)" genomineer, en sy het drie "Henrietta Awards (World Film Favorite)" en die "Los Angeles Film Critics Association" se "Career Achievement Award" gewen. In 1989 is die "Cecil B. DeMille Award" vir haar lewenswerk in die filmbedryf aan haar toegeken. In 1968 het sy in haar laaste rolprent gespeel.

As sangeres het Doris Day 31 albums vrygestel, en haar liedjies het altesaam 460 weke lank die top 40-trefferlys gehaal. Haar musikale lewenswerk is met 'n "Grammy Lifetime Achievement Award" en 'n "Legend Award" van die "Society of Singers" bekroon. In 2011 het sy haar 29ste ateljee-album, "My Heart", vrygestel wat die negende plek op die Verenigde Koninkryk se top 40-trefferlys gehaal het. In Februarie 2014 was sy steeds die oudste lewende kunstenaar wat met 'n langspeler en nuwe ateljeemateriaal die Verenigde Koninkryk se top tien-trefferlys kon bereik.

Haar verbintenis tot die welsyn van diere het sy in 1971 as mede-stigter van "Actors and Others for Animals" bevestig. Sy het haar eie nie-winsgewende dierevereniging, die "Doris Day Animal Foundation", in die laat 1970's in die lewe geroep en later die "Doris Day Animal League" gestig. In 1994 het die "Doris Day Animal League" die laaste Dinsdag in Februarie tot "Spay Day" verklaar, 'n waarnemingsdag wat mense bewus maak van vraagstukke verbonde aan diere-oorbevolking in die Verenigde State. Die liga werk tans met die Amerikaanse "Humane Society" saam en is steeds een van die leidende drukgroepe in die land.

Vir die groot verdienste, wat sy aan haar land gelewer het, het president George W. Bush in 2004 die Presidensiële Vryheidsmedalje aan Doris Day toegeken. Doris Day het finaal afgetree as aktrise en sangeres, maar het haar steeds vir die regte en welsyn van diere beywer. Sy het haar laaste jare in Carmel-by-the-Sea, 'n kusoord in Kalifornië, gewoon. Op 13 Mei 2019 sterf Day op die ouderdom van 97 in Carmel Valley Village, Kalifornië.



</doc>
<doc id="84977" url="https://af.wikipedia.org/wiki?curid=84977" title="York University">
York University

Die York Universiteit is die grootste staatsuniversiteit van Toronto in Ontario, Kanada. Dit is in 1959 gestig en is die tweede grootste universiteit in die land.

Die universiteit, in die besonder die fakulteite van wetenskap en ingenieurswetenskap, neem aan die Kanadese Ruimteprogram deel. Hulle is ook bekend vir hulle besigheidskool en fakulteit van regsgeleerdheid.



</doc>
<doc id="84978" url="https://af.wikipedia.org/wiki?curid=84978" title="Kgoši Mampuru II-bestuursgebied">
Kgoši Mampuru II-bestuursgebied

Die Kgoši Mampuru II-bestuursgebied, voorheen die Pretoria Sentraal-gevangenis, is 'n tronk in Pretoria, Suid-Afrika. Dit word deur die Suid-Afrikaanse Departement van Korrektiewe Dienste bestuur. Die tronk is in April 2013 deur pres. Jacob Zuma na die huidige naam hernoem ter herdenking aan kgosi Mampuru, wat op 22 November 1883 weens openbare geweld en die moord op Sekhukhune in die tronk gehang is.

Die bekende maksimum-sekuriteitsafdeling, C-Max, is in die kompleks geleë. Hierdie afdeling is spesifiek ontwerp vir gewelddadige en ontwrigtende gevangenes wat in terme van die Suid-Afrikaanse Strafproseswet as gevaarlik geklassifiseer is. Gevangenes word 23 uur per dag in afsondering opgesluit. Gespesialiseerde toerusting word gebruik, soos elektriese skilde wat deur die wagte gedra word. Dit bestaan uit twee rye van vyftig selle elk.

In November 2006 word Annanias Mathe die eerste persoon om uit C-Max te ontsnap. Mathe het militêre opleiding tydens die burgeroorlog in Mosambiek ondergaan. Hy het sy lyf met petroleumjellie (Vaseline) gesmeer en deur sy selvenster (20 cm by 60 cm) geglip. Hy het op meer as 50 aanklagte, waaronder moord, verkragting, gewapende roof en kaping tereggestaan. Hy is twee weke later ná 'n uitgebreide soektog weer gevange geneem.

Die tronk beskik ook oor 'n galgkamer waar kriminele wat vroeërjare ter dood veroordeel is, gehang is. Die laaste teregstelling was dié van Solomon Ngobeni op 14 November 1989. Ngobeni is ter dood veroordeel vir die moord en roof op die taxibestuurder, Mackson Kubayi, in die Transvaal. Die laaste vrou wat hier gehang is was Sandra Smith op 2 Junie van dieselfde jaar, saam met haar kêrel, Yassiem Harris, nadat hulle aan moord skuldig bevind is.

In 1990 het pres. F.W. de Klerk 'n moratorium op die voltrekking van die doodsvonnis geplaas. In Junie 1995, in die saak van "S v Makwanyane", het die Konstitusionele Hof van Suid-Afrika die doodstraf as 'n ongrondwetlike vorm van straf verklaar.

Op 15 Desember 2011 is die galgkamer, nadat dit herkonstrueer is, deur Jacob Zuma as 'n museum geopen. Die aand voor die opening het die Suid-Afrikaanse Raad van Kerke 'n geestelike reinigingsproses hier uitgevoer.



</doc>
<doc id="84981" url="https://af.wikipedia.org/wiki?curid=84981" title="Carmel-by-the-Sea">
Carmel-by-the-Sea

Carmel-by-the-Sea, dikwels net Carmel genoem, is 'n stad in Monterey County in die Amerikaanse deelstaat Kalifornië. Carmel is op die Monterey-skiereiland aan die Stille Oseaankus, sowat 530 kilometer noord van Los Angeles en 190 kilometer suid van San Francisco geleë, met 'n bevolking van 3 722 volgens die sensus van 2010.

Die stad, wat in 1902 gestig en op 31 Oktober 1916 geïnkorporeer is, staan bekend vir sy natuurskoon en word tradisioneel met die kunste verbind. Die dagblad "San Francisco Call" het reeds in 1906 'n hele bladsy aan die "kunstenaars, digters en skrywers van Carmel-by-the-Sea" gewy. In 1910 het die blad vermeld dat sestig persent van die woonhuise in Carmel deur burgers opgerig is wat "hul lewens aan werk wy wat aan estetiese kunste verbind is".

Vroeë stadsrade is deur kunstenaars oorheers, terwyl verskeie digters en akteurs as burgemeesters gedien het, waaronder Herbert Heron, die stigter van die plaaslike "Forest Theater", die boheemse skrywer en akteur Perry Newberry, en die akteur en regisseur Clint Eastwood wat die amp van burgemeester tussen 1986 en 1988 beklee het.


</doc>
<doc id="84982" url="https://af.wikipedia.org/wiki?curid=84982" title="Newelhipotese">
Newelhipotese

Die newelhipotese is in sterrekunde die mees algemeen aanvaarde model wat die vorming en evolusie van die Sonnestelsel verduidelik. Daarvolgens het die Sonnestelsel uit newelmaterie in die ruimte gevorm. Dit is reeds in 1734 deur Emanuel Swedenborg voorgestel.

Die hipotese het aanvanklik net vir die Sonnestelsel gegeld, maar daar word nou geglo hierdie manier van ster- en planeetvorming vind regdeur die heelal plaas. Dit verduidelik ’n verskeidenheid eienskappe van die Sonnestelsel, insluitende die ronde, plat vlak waarin die planete om die Son wentel, asook hul beweging in dieselfde rigting as die Son se rotasie. 

Volgens die newelhipotese vorm sterre uit massiewe en digte wolke wat onstabiel raak. Materie begin saamkoek en vorm kleiner klonte in die newel wat dan deur swaartekrag inmekaargedruk word en sterre vorm. Stervorming is ’n ingewikkelde proses wat altyd ’n gasagtige protoplanetêre skyf om die jong ster vorm. Daaruit kan planete ontstaan in sekere omstandighede wat nie tans duidelik is nie. Daar word dus geglo planeetvorming is ’n natuurlike gevolg van stervorming. ’n Ster soos die Son neem sowat 100 miljoen jaar om te vorm.

Die protoplanetêre skyf is ’n akkresieskyf wat die sentrale ster van materiaal voorsien. Die skyf is aanvanklik baie warm, maar koel later af tot die T Tauri-ster-stadium, wanneer die vorming van klein stofdeeltjies wat uit rots en ys bestaan, moontlik is. Dit versamel al hoe meer materie en kan eindelik kilometergrootte planetesimale vorm. As die skyf se massa groot genoeg is, kan maan- tot Mars-grootte protoplanete oor sowat 100 000 tot 300 000 jaar vorm. 

Naby die ster gaan die protoplanete deur ’n stadium van gewelddadige samesmeltings en ’n paar aardagtige planete vorm. Die laaste stadium duur sowat 100 miljoen tot ’n miljard jaar.

Die vorming van gasplanete is ’n meer ingewikkelde proses. Daar word geglo hulle vorm buite die sogenaamde vrieslyn, waar protoplanete hoofsaaklik uit verskeie soorte ys bestaan. Hulle is daarom verskeie kere so groot as in die binneste deel van die protoplanetêre skyf. Wat presies hierna gebeur, is nie duidelik nie, maar van hulle word al hoe groter totdat hul massa eindelik 5-10 aardmassas is, wat nodig is om die akkresie van die waterstof en helium in die skyf te begin. Die versameling van gas deur die kern is ’n stadige proses wat miljoene jare voortduur, maar sodra die protoplaneet sowat 30 aardmassas is, verander dit in ’n wegholproses. Planete soos Jupiter en Saturnus versamel vermoedelik die grootste deel van hul massa in net sowat 10 000 jaar. Die akkresie hou op wanneer die gas in die skyf op is. 

Die planete Uranus en Neptunus word beskou as mislukte kerns, wat te laat gevorm het toe die skyf al amper verdwyn het.


</doc>
<doc id="84985" url="https://af.wikipedia.org/wiki?curid=84985" title="Radiometriese datering">
Radiometriese datering

Radiometriese datering (ook genoem radioaktiewe datering) is ’n tegniek wat gebruik word om die ouderdom van materiale soos rotse vas te stel. Dit is gebaseer op die radioaktiewe verval van isotope. Die gebruik daarvan is in 1907 die eerste keer deur Bertram Boltwood in ’n publikasie genoem. 

Dit is nou die belangrikste bron van inligting oor die absolute ouderdom van rotse en ander geologiese eienskappe, insluitende die ouderdom van die Aarde self. Dit kan ook gebruik word vir ’n groot verskeidenheid mensgemaakte materiale. 

Saam met stratigrafiese beginsels word radiometriese datering in geochronologie gebruik om die geologiese tydskaal te bepaal. 

'n Bekende vorm van radiometriese datering betref die isotoop koolstof-14. Ander dateringsmetodes betref: aluminium-26, kalium-40


</doc>
<doc id="84986" url="https://af.wikipedia.org/wiki?curid=84986" title="Grootblaarpieringbessie">
Grootblaarpieringbessie

Die Grootblaarpieringbessie ("Cordia africana") is 'n middelgroot, goedvertakte boom wat in bosveld in die noorde van Kaokoland en in Zimbabwe langs die Groot Dyk en oostelike hoogland voorkom. Dit is inheems aan Suid-Afrika en kom in die Musina-omgewing van die provinsie Limpopo voor. Op die SANBI-rooilys word dit as 'veilig' (LC) gelys. Die boom het opvallende vrugte en blare.




</doc>
<doc id="84988" url="https://af.wikipedia.org/wiki?curid=84988" title="Growweblaarpieringbessie">
Growweblaarpieringbessie

Die Growweblaarpieringbessie ("Cordia ovalis") is 'n struik of 'n klein boom wat voorkom vanaf KwaZulu-Natal tot in Limpopo en ook in die noordooste van Zimbabwe en die noorde van Namibië. Die boom groei in laagliggende sand- of spoelgrond in bosveld. Die boom se blare is amper rond.




</doc>
<doc id="84990" url="https://af.wikipedia.org/wiki?curid=84990" title="Cordia">
Cordia

Cordia is 'n genus van kruidagtige plante wat hoort tot die familie, "Boraginaceae". Die blare van die agt spesies pieringbessies ruik na gesnyde gras wanneer hulle gekneus word. Die vrugte is kenmerkend vlesig met een saad en word gedeeltelik of volkome omring deur 'n blywende, vergrote kelk.





</doc>
<doc id="84991" url="https://af.wikipedia.org/wiki?curid=84991" title="Reuse-impakhipotese">
Reuse-impakhipotese

Volgens die reuse-impakhipotese het die maan gevorm uit materiaal wat oorgebly het ná ’n groot botsing sowat 4,5 miljard jaar gelede tussen die Aarde en ’n ander hemelliggaam omtrent so groot soos Mars. Dié planeet word soms Theia genoem.

Die groot-impakhipotese is tans die gewildste wetenskaplike hipotese oor die ontstaan van die maan. Bewyse wat dit ondersteun, sluit in: die Aarde se draaiing en die maan se wentelbaan het dieselfde oriëntasie, monsters van die maan wys die oppervlak was eens gesmelt, die maan se relatief klein kern en lae digtheid in vergelyking met die Aarde, bewyse van soortgelyke botsings in ander sterstelsels wat afvalskywe gevorm het en die feit dat reuse-botsings ooreenstem met teorieë oor die vorming van die Sonnestelsel (die newelhipotese). Die verhoudings van stabiele isotope in maan- en aardrotse is ook dieselfde, wat dui op ’n gemeenskaplike oorsprong.

Dié model skep egter ook onbeantwoorde vrae. Die energie wat in die botsing opgewek is, moes ’n wêreldwye see van magma tot gevolg gehad het, maar daar is geen bewyse van planetêre differensiasie (van die swaarder materiaal wat in die Aarde se mantel weggesink het) nie. Daar is tans geen model wat die hele proses van die botsing tot met die vorming van ’n enkele maan verduidelik nie. Nog vrae is wanneer die maan sy deel van vlugtige stowwe verloor het en hoekom Venus, wat soortgelyke botsings tydens sy vorming beleef het, nie ’n soortgelyke maan het nie.

Die naam van die hipotetiese protoplaneet wat met die Aarde sou gebots het, kom van die Titaniese godin Theia in die Griekse mitologie. Sy was die ma van die maangodin, Selene. Dié naam is in 2000 die eerste keer deur die Britse geochemikus Alex N. Halliday voorgestel en word sedertdien algemeen aanvaar in die wetenskapgemeenskap. 

Volgens moderne teorieë oor planeetvorming was Theia een van talle Mars-grootte liggame wat 4,5 miljard jaar gelede in die Sonnestelsel voorgekom het. Een van die aspekte wat die hipotese gewild maak, is juis die feit dat die vorming van die maan inpas by die konteks van die vorming van die Aarde: daar word geglo die Aarde het tydens sy vorming dosyne botsings met sulke planeetgrootte liggame beleef. Die botsing wat die maan tot gevolg gehad het, sou net een so ’n reuse-impak gewees het – moontlik die laaste een.


</doc>
<doc id="84992" url="https://af.wikipedia.org/wiki?curid=84992" title="Rodinië">
Rodinië

Rodinië, van die Russiese woord родина ("ródina", "vaderland"), is in die geologie die hipotetiese superkontinent wat uit die grootste deel van die Aarde se landmassa of alle land bestaan het. Volgens rekonstruksies van plaattektoniek het Rodinië tussen 1,1 miljard en 750 miljoen jaar gelede bestaan, in die Proterosoïese Eon. Dit is een van twee modelle vir die vorm en geskiedenis van die kontinentale kors in die laaste deel van die Prekambrium; die ander een is Paleopangea. 

Rodinië het volgens die voorstanders van die teorie sowat 1 miljard jaar gelede gevorm uit die botsing en samesmelting van stukke land wat ontstaan het ná die verbrokkeling van ’n vroeëre superkontinent, Columbia. Dit word dikwels beskou as een van die twee groot superkontinente in die Aarde se geskiedenis; die ander een is Pangaea.

Daar word geglo Rodinië het in die Vroeë Neoproterosoïkum weer verbrokkel en dat die superkontinent Pannotië 600–550 miljoen jaar gelede uit dié brokstukke ontstaan het. Min is egter bekend oor die vorm en geodinamika van Rodinië en daar is wetenskaplikes wat die bestaan daarvan bevraagteken. 

In rekonstruksies van Rodinië val dit op dat die kratons wat later Afrika sou vorm (soos Kalahari, Tanzania, Wes-Afrika, Kongo-San Francisco) nog los van mekaar is en ver van mekaar geleë is. Daar word gewoonlik aangeneem hulle het eers met die vorming van Pannotië vasgeheg geraak, saam met Amazonia, Río de la Plata en Río Apa, die kratons van die huidige Suid-Amerika.


</doc>
<doc id="84993" url="https://af.wikipedia.org/wiki?curid=84993" title="Pangea">
Pangea

Pangea of Pangaea was ’n superkontinent wat sowat 300 miljoen jaar gelede tydens die Laat Paleosoïese en die Vroeë Mesosoïese Era bestaan het. Dit het sowat 200 miljoen jaar gelede verbrokkel. Die enkele oseaan wat dit omring het, word Panthalassa genoem.

Die naam Pangea is afgelei van die Griekse "pan" (πᾶν, "hele") en "Gaia" (Γαῖα, "Aarde" of "Moederaarde"). 


</doc>
<doc id="84994" url="https://af.wikipedia.org/wiki?curid=84994" title="Deurmekaarbos">
Deurmekaarbos

Die Deurmekaarbos ("Ehretia rigida") is 'n struik of 'n klein boom. Die boom kom wydverspreid voor in bosveld en die Karoo wes en noord van Port Elizabeth en strek tot in die suidweste van Zimbabwe en ooswaarts tot by Kosibaai. Die boom het klein blommetjies en die blare het skuurpapieragtige rande.




</doc>
<doc id="84996" url="https://af.wikipedia.org/wiki?curid=84996" title="Tomojoeki Jamasjita">
Tomojoeki Jamasjita

Tomojoeki Jamasjita (Japannees: 山下 奉文, "Yamashita Tomoyuki"; Otoyo, 8 November 1885 – Manila, 23 Februarie 1946) was 'n generaal van die Japanse Keiserlike Leër tydens die Tweede Wêreldoorlog. Hy is veral bekend vir die verowering van die Britse kolonies van Maleisië en Singapoer, wat hom die bynaam "Tier van Maleisië" besorg het. Vroeër was hy by die Marco Polobrug-insident betrokke, wat tot die Tweede Sjinees-Japannese Oorlog aanleiding gegee het.

Singapoer is deur swaar kusbatterye verdedig, maar Jamasjita val die stad, anders as wat die Engelse verwag het, vanuit die oerwoud aan. Na sy nederlaag tydens die Slag om Manila veg hy tot die laaste dag van die oorlog. Hy het geweier om selfmoord (seppuku) te pleeg en gee homself op 2 September 1945 aan die Geallieerdes oor. Hy gemotiveer sy besluit met die woorde: "As ek selfmoord pleeg, moet iemand anders hierdie skande dra".

Hy is op 23 Februarie 1946 in die "Los Banos"-prisonierskamp in Manila vir oorlogsmisdade gehang.


</doc>
<doc id="84999" url="https://af.wikipedia.org/wiki?curid=84999" title="Neanderdaller">
Neanderdaller

Die Neanderdallers of Neanderdalmense is ’n uitgestorwe spesie van archaïese mense in die genus "Homo", moontlik ’n subspesie van "Homo sapiens". Hulle was baie na verwant aan moderne mense: hul DNA verskil net 0,3%, wat egter steeds twee keer so groot is as die grootste DNA-verskil tussen hedendaagse mense.

Oorblyfsels van Neanderdallers sluit in bene en steengereedskap, wat aangetref word van Wes-Europa tot in Sentraal-Asië. Die spesie is genoem na die "Neandertal" (voor 1901 gespel as "Neanderthal"), 'n vallei van die Düsselrivier sowat 10 kilometer oos van Düsseldorf in Noordryn-Wesfale, Duitsland waar dit die eerste keer ontdek is.

Hulle word gewoonlik geklassifiseer as die spesie Homo neanderthalensis, maar sommige wetenskaplikes beskou hulle as Homo sapiens neanderthalensis, ’n subspesie van "Homo sapiens". Die eerste mense wat proto-Neanderdal-eienskappe gehad het, het vermoedelik reeds 600 000–350 000 jaar gelede in Europa gewoon.

Die presiese tyd waarin hulle gelewe het, word betwis. Fossiele wat in Kroasië gevind is, dateer uit tussen 33 000 en 32 000 jaar gelede, en Neanderdal-artifakte uit Gibraltar is vermoedelik minder as 30 000 jaar oud, maar in ’n studie is fossiele van twee Spaanse terreine herdateer tot 45 000 jaar oud, en dit kan twyfel laat ontstaan oor vorige daterings. Skeletoorblyfsels van Cro-Magnon (’n vroeë Europese moderne mens) met ’n paar "Neanderdal-eienskappe" is in Portugal gevind en dateer uit 24 500 jaar gelede, wat dui op ’n moontlikheid dat daar ’n groot vermenging tussen die Cro-Magnon- en Neanderdal-bevolkings in dié streek was.

Verskeie kulturele oorblyfsels word met die Neanderdallers in Europa verbind. Die vroegste dateer uit sowat 300 000 jaar gelede. Vondste uit later tydperke dui daarop dat die artifakte geleidelik deur die Neanderdallers ontwikkel is, eerder as deur nuwe bevolkings wat in die streek aangekom het.

Vergelykings tussen die DNA van Neanderdallers en moderne mense dui daarop dat hulle tussen 350 000 en 400 000 jaar gelede van ’n gemeenskaplike voorouer afgestam het. Dit was moontlik "Homo heidelbergensis", wat tussen 800 000 en 1 300 000 jaar gelede ontstaan en tot sowat 200 000 jaar gelede gelewe het – van Oos- en Suid-Afrika tot Europa en Wes-Asië. Tussen 350 000 en 400 000 jaar gelede het die Afrika-tak vermoedelik in die moderne mens ontwikkel en die Europa-tak in die Neanderdallers.

Vroeë Neanderdallers het sowat 100 000 jaar lank tydens die ystydperk geleef. Weens die skadelike uitwerking van die ystydperk op Neanderdal-terreine, is nie veel oor die vroeë spesies bekend nie. Lande waar oorblyfsels gevind is, sluit in die grootste deel van Europa suid van die lyn van verysing, insluitende die grootste deel van Wes-Europa en die suidkus van Brittanje, Sentraal-Europa, die Karpate en die Balkan, ’n paar terreine in die Oekraïne en Wes-Rusland, oos van Europa in Siberië tot die Altaigebergte en suid deur die Levant tot die Indus-rivier. Daar word geraam die totale Neanderdal-bevolking in dié gebied was op sy hoogtepunt sowat 70 000.

Daar is nog geen fossiele in Afrika ontdek nie, maar wel naby dié kontinent – op Gibraltar en in die Levant. Op sommige terreine in die Levant is selfs oorblyfsels gevind wat dateer uit ’n tyd nadat moderne mense die terreine verlaat het. Fossiele uit dieselfde tyd wys soogdiere wat by koue aangepas het, het saam met Neanderdallers voorgekom in hierdie streek van die oostelike Middellandse See-gebied. Dit bewys Neanderdallers kon beter aanpas by koue as mense en het hulle dikwels vervang in dele van die Midde-Ooste wanneer dit koud genoeg geraak het. Wanneer die klimaat weer warmer geword het, het die Neanderdallers noordwaarts getrek saam met die soogdiere wat koue weer verkies het.

Dit lyk of dié verskuiwings plaasgevind het voor die moderne mens mededingende voordele bo die Neanderdallers ontwikkel het. Dit was meer as 10 000 jaar voordat die moderne mens die Neanderdaller heeltemal vervang het, ondanks onlangse bewys van moontlike verbastering.

In ander gebiede soos Suider-Afrika was daar aparte ontwikkelings in die menslike lyn wat in ’n mate ooreenstem met die Europese en Sentraal-Asiatiese Neanderdallers, maar hulle was nie Neanderdallers nie. Een so ’n voorbeeld is die Kabwe-kopbeen van "Homo rhodesiensis", wat lank voor die klassieke Europese Neanderdallers bestaan het, maar moderner tande gehad het, en dit is moontlik dat van die "H. rhodesiensis"-bevolkings op pad was om in moderne "H. sapiens sapiens" te ontwikkel. Sommige wetenskaplikes meen "H. rhodesiensis" was ’n voorouer van beide die moderne mens en Neanderdallers en dat die twee bevolkings in ’n stadium geskei geraak het, maar dit gaan uit van die veronderstelling dat "H. rhodesiensis" sowat 600 000 jaar gelede geleef het.

Na aanleiding van huidige navorsing en bekende fossiele, lyk dit verkeerd om na enige fossiele buite Europa of Wes- en Sentraal-Asië as ware Neanderdallers te verwys. Hulle het ’n spesifieke woongebied gehad wat moontlik tot die Altaigebergte in die ooste gestrek het, maar nie verder oos of suid nie, en blykbaar nie tot in Afrika nie. Die deel net suid van die Neanderdal-gebied in Noordoos-Afrika is minstens sedert 160 000 jaar gelede deur die moderne mens "Homo sapiens idaltu" of "Homo sapiens" beset. Daar is voorheen geglo fossiele van 160 000 jaar gelede in Marokko was dié van Neanderdallers, maar dit is nou duidelik hulle was dié van vroeë moderne mense.

Klassieke Neanderdal-fossiele is oor ’n groot gebied ontdek, van Noord-Duitsland tot Israel, Spanje, en Italië, en van die suide van Engeland en Portugal tot Oesbekistan. Dié gebiede is waarskynlik nie almal tegelyk bewoon nie.

Neanderdallers was goed aangepas vir die koue klimaat van hul tyd en dus sterker gebou as die moderne mens. Hulle het veral sterk arms en hande gehad. Mans was 164-168cm en vroue 152-156 cm lank.

Hulle het ook ’n groter breinkapasiteit gehad: hul breinvermoë van 1 600 cc was merkbaar groter as dié van die moderne mens se gemiddeld 1 400 cc. In 2008 het ’n groep wetenskaplikes in ’n studie met driedimensionele rekenaarsimulasies rekonstruksies gemaak van Neanderdal-kinders, gegrond op fossiele wat in Rusland en Sirië gevind is. Daarvolgens was Nanderdal- en mensbabas se breine dieselfde grootte met geboorte, maar die Neanderdal-volwassenes het groter breine gehad. ’n 2007-genetikastudie het gewys sommige Neanderdallers kon rooi hare en ’n ligte vel gehad het.

Die Neanderdallers het gevorderde gereedskap gemaak (soos werktuig wat uit vuursteen vervaardig is), het hul liggame en klere met mineraalkleure geverf en berkepik as lym gebruik. Hulle het ’n taal gehad (die aard daarvan is onseker) en het in komplekse sosiale groepe gewoon. Daar is tekens in die Oekraïne dat Neanderdallers huise met dierebene gebou het. Een woning is gebou met mammoete se kopbene, kake, ivoortande en ander bene; dit het 25 vuurherde ingehad.

Die Neanderdallers het moontlik boomkano's gehad; daar is tekens dat hulle reeds 110 000 jaar gelede op die Middellandse See gevaar het. Byle, pikke en ander gereedskap is ook in Kreta ontdek wat uit tot 170 000 jaar gelede dateer.

Hoewel hulle vleiseters was, wys nuwe studies hulle het ook gekookte groente geëet. In 2010 het ’n Amerikaanse navorser oorblyfsels van gekookte groente gevind tussen die tande van ’n Neanderdal-kopbeen.

In 2010 is genetiese getuienis gepubliseer wat daarop dui dat Neanderdallers bygedra het tot die DNA van die moderne mens, moontlik deur verbastering tussen 80 000 en 30 000 jaar gelede. Volgens die studie het Neanderdal-gene tot 1-4% van die bevolking se genoom uitgemaak teen die tyd dat mense oor Eurasië begin versprei het (rofweg soos om een Neanderdaller as ’n groot-groot-groot-grootouer te hê). Ötzi die ysman, Europa se oudste bewaarde mummie, het ’n selfs groter persentasie Neanderdal-gene gehad. Onlangse bevindings dui aan mense buite Afrika kan selfs meer Neanderdal-gene hê – tot 20%.

In Desember 2013 het navorsers berig Neanderdallers het hul dooies begrawe. Wetenskaplikes het in dieselfde jaar vir die eerste keer die hele genoom van ’n Neanderdaller bekend gemaak. Die genoom is onttrek uit ’n toonbeentjie van ’n 130 000 jaar oue Neanderdaller wat in ’n grot in Siberië gevind is.

Van die teorieë vir die uitsterwing van die Neanderdallers is:

Sowat 55 000 jaar gelede het die weer wild begin wissel van uiters koue tot uiters warm toestande en weer terug binne ’n paar dekades. Die Neanderdallers kon goed by die koue aanpas, maar die vinnige veranderings het ekologiese veranderings veroorsaak waarby hulle nie kon aanpas nie: bekende plante en diere sou binne ’n leeftyd deur heeltemal verskillendes vervang gewees het. Die Neanderdallers se lokvaltegnieke sou begin misluk het namate graslande bome vervang het. Baie Neanderdallers sou uitgesterf het tydens hierdie wisselings, wat sowat 30 000 jaar gelede ’n hoogtepunt bereik het.

Ondersoeke van Neanderdal-liggaamstrukture het gewys hulle het meer energie nodig gehad om te oorleef as enige ander hominiedspesie. Hul energiebehoeftes was tot 100-350 kalorieë per dag groter as dié van moderne mense. Toe voedsel skaars begin word, kon hierdie verskil ’n groot rol gespeel het in hul uitsterwing.

’n Alternatief vir die uitsterwingsteorie is dat Neanderdallers in die Cro-Magnon-bevolking opgeneem is deur verbastering. Dit weerspreek die onlangse teorie dat die moderne mens sy oorsprong in Afrika het, aangesien dit sou impliseer minstens ’n deel van die genoom van Europeërs is van Neanderdallers afkomstig.

Hoewel die Deense etnograaf en geograaf Hans Petter Steensby sterk klem daarop gelê het dat alle moderne mense van gemengde afkoms is, het hy die verbasteringsteorie in 1907 voorgestel Hy het die destyds wydverspreide idee dat Neanderdallers aapagtig en minderwaardig was, sterk veroordeel.

’n Groot voorstander van die verbasteringsteorie is die paleoantropoloog Erik Trinkaus van die Universiteit van Washington. Hy beweer verskeie fossiele is die resultaat van verbastering, insluitende die "kind van Lagar Velho", ’n skelet wat in Portugal gevind is en uit sowat 24 000 jaar gelede dateer. In ’n 2006-publikasie deur onder andere Trinkaus, is beweer die fossiele wat in 1952 in ’n grot in Roemenië ontdek is, is ook nasate van voorheen verbasterde bevolkings.

Genetiese navorsing toon dat ’n mate van verbastering kon plaasgevind het. Die genoom van alle nie-Afrikane sluit dele in wat van Neanderdal-afkoms is vanweë die verbastering van Neanderdallers en die voorouers van Eurasiërs. Eerder as ’n opname van die Neanderdal-bevolking, lyk dit of die geenuitruiling ’n beperkte tydsduur en omvang gehad het. ’n Geskatte 1-4% van die DNA van Europeërs en Asiate is nie-modern en dieselfde as Neanderdal-DNA eerder as dié van Suider-Afrikaners. Uit meer onlangse genetiese studies blyk egter die moderne mens kon met twee groepe archaïese mense verbaster het: Neanderdallers en "Homo denisova".

Teenstanders van die teorie meen die tekens van Neanderdal-verbastering kan wees vanweë ’n gemeenskaplike voorouer van beide die Neanderdallers en moderne mense, en dus nie verbastering nie. Die antropologie-professor John D. Hawks meen weer die genetiese ooreenkoms met die Neanderdallers kan die gevolg wees van beide ’n gemeenskaplike voorouer en verbastering en nie net een van die twee nie.

Fossiele van "H. neanderthalensis" wat gevind is, sluit in:



</doc>
<doc id="85005" url="https://af.wikipedia.org/wiki?curid=85005" title="Skurweblaarbos">
Skurweblaarbos

Die Skurweblaarbos ("Ehretia amoena") is 'n veelvertakte struik of 'n klein boom. Die boom kom voor in die noorde van KwaZulu-Natal tot in die sentrale deel van Zimbabwe en ooswaarts tot by die Mosambiek-kus. Die boom groei in bosveld, mopanieveld en langs waterlope.




</doc>
<doc id="85009" url="https://af.wikipedia.org/wiki?curid=85009" title="Homo sapiens idaltu">
Homo sapiens idaltu

Homo sapiens idaltu is ’n uitgestorwe subspesie van "Homo sapiens" wat sowat 160 000 jaar gelede tydens die Pleistoseen in Afrika voorgekom het. "Idaltu" is die Amhariese woord vir "wyse man" of "eersgeborene".

Die fossiele oorblyfsels van "H. s. idaltu" is in 1997 in die Afar-driehoek in Ethiopië ontdek deur Tim White, maar is eers in 2003 bekend gemaak. Die fossiele is tussen vulkaanlae van tussen 154 000 en 160 000 jaar oud gevind. Drie goed bewaarde skedels is ontdek, waarvan die mees ongeskonde een dié van ’n volwassene is met ’n breinkapasiteit van 1 450 cm. Die ander is die gedeeltelike skedels van ’n man en ’n kind van ses jaar oud.

Die fossiele toon archaïese eienskappe wat nie met die moderne mens ooreenstem nie. Tog word hulle beskou as die direkte voorlopers van "Homo sapiens sapiens", wat volgens die onlangse "Uit Afrika"-model kort hierna in Oos-Afrika ontwikkel het.



</doc>
<doc id="85010" url="https://af.wikipedia.org/wiki?curid=85010" title="Dado Cavalcanti">
Dado Cavalcanti

Luis Eduardo Barros Cavalcanti (gebore op 9 Julie 1981 in Arcoverde), beter bekend as Dado Cavalcanti, is 'n Brasiliaanse sokkerafrigter wat tans die Paysandu-klub afrig. Hy het baie sukses gehad by Luverdense, Paraná Clube en Mogi Mirim.







</doc>
<doc id="85015" url="https://af.wikipedia.org/wiki?curid=85015" title="Homo rhodesiensis">
Homo rhodesiensis

Homo rhodesiensis (die Rhodesië-mens) is ’n uitgestorwe Hominini-spesie van die genus "Homo". Die model daarvoor is die fossiele Kabwe-kopbeen. Ander oorblyfsels is ontdek uit dieselfde, of ’n vroeër, tydperk in Suider-, Oos- en Noord-Afrika. Die fossiele is tussen sowat 125 000 en 300 000 jaar oud. Sommige wetenskaplikes beskou "Homo rhodesiensis" nou as ’n ander naam vir "Homo heidelbergensis".

Kabwe 1, ook genoem die Broken Hill-kopbeen, is in 1921 deur die Engelse paleontoloog Arthur Smith Woodward aangewys as die tipe-monster vir "Homo rhodesiensis"; vandag beskou die meeste wetenskaplikes dit as "Homo heidelbergensis". 

Die menslike skedel is in 1921 in ’n myn by Broken Hill, Noord-Rhodesië (nou Kabwe, Zambië) ontdek deur Tom Zwiglaar, ’n Switserse myner. ’n Boonste kakebeen van nog ’n individu, ’n kruisbeen, skeenbeen, dybeen en ander fragmente is ook gevind. Die kopbeen is met sy vonds die Rhodesië-mens gedoop, maar word nou algemeen die Broken Hill-kopbeen of Kabwe-skedel genoem.

Die verband tussen die bene is onseker, maar die skeen- en dybeen word gewoonlik met die kopbeen verbind. Dit is tussen sowat 125 000 en 300 000 jaar oud. Die breinkapasiteit is sowat 1 230 cm.

Die kopbeen is dié van ’n redelik robuuste individu en het die grootste betreklike wenkbrouriwwe van enige hominiedfossiel. Dit is beskryf as met ’n breë gesig soortgelyk aan ’n Neanderdaller s’n en is aanvanklik beskou as ’n Afrika-Neanderdaller. Onlangse navorsing het egter verskeie tussenstadiums aan die gesig uitgewys tussen dié van "Homo sapiens" en Neanderdallers.

Nog ’n voorbeeld, "die hominied van die Ndutu-meer", is dalk tot 400 000 jaar oud; Clarke het dit in 1976 geklassifiseer as "Homo erectus".

Volgens die Amerikaanse paleoantropoloog Tim White kan die Rhodesië-mens die voorouer van "Homo sapiens idaltu" wees, wat weer die voorouer van "Homo sapiens sapiens" is. Die kopbeen het gaatjies in tien van die boonste tande en dit word beskou as een van die oudste voorkomste van gaatjies in tande. Invreting dui op ’n groot infeksie, en die oorsaak van dood kon ’n tandsiekte- of chroniese oorontsteking gewees het.



</doc>
<doc id="85019" url="https://af.wikipedia.org/wiki?curid=85019" title="Homo heidelbergensis">
Homo heidelbergensis

Homo heidelbergensis (soms "Homo rhodesiensis" genoem) is ’n uitgestorwe spesie van die genus "Homo" wat minstens 600 000 jaar gelede in Afrika, Europa en Wes-Asië gewoon het en uit tot 1,3 miljoen jaar gelede kan dateer. Dit het tot sowat 200 000 of 250 000 jaar gelede oorleef.

Die brein van "Homo heidelbergensis" was amper so groot soos dié van die moderne "Homo sapiens". Dit is baie waarskynlik die voorouer van "Homo sapiens" (in Afrika) en die Neanderdallers (in Europa), en moontlik ook die "Homo denisova" (in Sentraal-Asië). Dit is in 1907 die eerste keer naby Heidelberg, Duitsland, ontdek en is deur die Duitse antropologie-professor Otto Schoetensack beskryf en ’n naam gegee.

Beide "H. antecessor" en "H. heidelbergensis" het moontlik van die morfologies eenderse "H. ergaster" van Afrika afgestam. Omdat "H. heidelbergensis" ’n groter brein (tipies sowat 1 100–1 400 cm, groter as die gemiddelde 1 350 cm van die moderne mens) en meer gevorderde gereedskap en gedrag gehad het, is dit as ’n afsonderlike spesie geklassifiseer. Die mans was sowat 1,75 m lank en het 62 kg geweeg, teenoor die vroue se 1,57 m en 51 kg. Volgens die paleoantropoloog en argeoloog Lee R. Berger van die Universiteit van die Witwatersrand, is uit verskeie fossiele bene afgelei sommige bevolkings van "H. heidelbergensis" was "reuse" van dikwels oor die 2,13 m wat tussen 500 000 en 300 000 jaar gelede in Suid-Afrika gewoon het.

Die onlangse ontdekking van 28 skelette in ’n put in Spanje dui daarop dat "H. heidelbergensis" dalk die eerste lede van die genus "Homo" was wat hul dooies begrawe het.

Die argeologie-professor Steven Mithen glo "H. heidelbergensis" het nes sy afstammeling, "H. neanderthalensis", ’n prototaal gehad waarmee hulle gekommunikeer het. Die morfologie van die buite- en middeloor dui daarop dat hul gehoor, anders as dié van sjimpansees, baie soos die mens s’n was. Hulle kon moontlik tussen baie verskillende klanke onderskei.

Geen vorme van kuns of gesofistikeerde artefakte is nog ontdek nie. Rooi oker, ’n mineraal wat dikwels met ’n rooi pigment gemeng en as verf gebruik is, is egter op ’n terrein in Frankryk gevind.
Fossiele van "H. heidelbergensis" wat ontdek is, sluit in:




</doc>
<doc id="85020" url="https://af.wikipedia.org/wiki?curid=85020" title="Lina Spies">
Lina Spies

Lina Spies (6 Maart 1939 - ) is 'n Afrikaanse skrywer, digter en vertaler. Sy het die Eugène Maraisprys en die Ingrid Jonkerprys in 1972 vir haar publikasie, "Digby Vergenoeg" gewen. Sy het ook Anne Frank se dagboek, bekend as "Die Agterhuis", na Afrikaans vertaal wat aan haar die Nedbank-Akademieprys vir Vertaalde Werk-prys besorg het. Spies het die grootste deel van haar loopbaan Afrikaanse en Nederlandse letterkunde gedoseer. Haar laaste betrekking was by die Universiteit van Stellenbosch.

Carellina Pieternella Spies is op 6 Maart 1939 op Harrismith in die Vrystaat gebore. Sy is die oudste van drie dogters en haar jonger sussies Elmien en Cornelia is onderskeidelik ses en tien jaar jonger as sy. Haar vader is Joachim Frederik (Joggie) Spies, hoof van die plaaslike laerskool en self digter van kinderrympies, en haar moeder is Cornelia Jacoba (Babsie) de Jager. Toe sy drie jaar oud is, gaan die gesin vir twee jaar na Stellenbosch, waar haar pa verder gaan studeer.

Lina gaan skool op haar geboortedorp en matrikuleer in 1957 aan die Hoërskool Harrismith. Van 1958 tot 1962 studeer sy verder aan die Universiteit van Stellenbosch en behaal in 1960 die B.A.-graad en in 1961 die B.A. Honneurs-graad in Afrikaans-Nederlands. In 1962 behaal sy die M.A.-graad in met ’n verhandeling oor "Die bewerende en beeldende vers in die poësie van Elisabeth Eybers". By Stellenbosch speel D.J. Opperman 'n groot rol in haar besluit om haar nagraadse studies nie in Filosofie nie, maar wel in Afrikaans en Nederlands, voort te sit. Sy is dan ook lid van die heel eerste klas van Opperman se letterkundige laboratorium en is in 1962 Opperman se persoonlike assistent. In 1963 verwerf sy die Universiteits Onderwysdiploma (U.O.D.) aan die Universiteit van die Oranje-Vrystaat.

Sy hou hierna vir twee jaar (1964 en 1965) skool aan die Sentrale Hoërskool in Bloemfontein en van 1966 tot einde 1967 is sy lektrise in Afrikaanse en Nederlandse letterkunde aan die Universiteit van Port Elizabeth. Sy onderbreek haar betrekking en studeer vir twee jaar aan die Vrije Universiteit van Amsterdam (1968 tot 1970) en lê die doktorale eksamen in die Nederlandse taal- en letterkunde in November 1970 af met ’n tesis oor "Die religieuse moment in die poësie van Martinus Nijhoff met spesiale verwysing na sy sonnette-siklus ‘Voor dag en dauw’". Terug in Suid-Afrika hervat sy in 1971 haar betrekking by die Universiteit van Port Elizabeth en word dan in 1972 aangestel as lektrise in die Afrikaanse letterkunde aan die Universiteit van Stellenbosch.

Sy is lid van die Suid-Afrikaanse Akademie vir Wetenskap en Kuns en van die Nederlandse Kultuurhistoriese Instituut aan die Universiteit van Pretoria. In Januarie 1982 word sy bevorder tot senior lektrise en in April 1982 behaal sy haar D.Litt.-graad aan die Universiteit van Pretoria onder leiding van A.P. Grové met ’n studie oor die werk van D.J. Opperman. Hierdie proefskrif, oorspronklik getitel "Weefsel en web: ‘Heilige beeste’, “Negester oor Ninevé’ en ‘Komas uit ’n bamboesstok’ van D.J. Opperman binne die verband van sy oeuvre", word later onder die titel "Kolonnade" gepubliseer. Ook in 1982 word sy tot diaken van die NG Gemeente Stellenbosch verkies. In Julie 1983 sluit sy haar as senior lektrise by die Universiteit van Pretoria aan en word medeprofessor op 1 Januarie 1986. Op 1 Julie 1987 word sy aangestel as hoogleraar in die Afrikaanse letterkunde by die Universiteit van Stellenbosch, ’n posisie wat sy tot met haar aftrede in 1999 beklee.

Sy is verantwoordelik vir die omdigting van enkele Psalms en Gesange wat in die nuwe "Liedboek van die Kerk" opgeneem word. In Maart 2006 word sy verkies tot lid van die Raad van die Universiteit van Stellenbosch. Sy publiseer gereelde resensies en artikels oor die Afrikaanse en Nederlandse poësie.

In 1990 onderneem sy ’n uitgebreide reis deur Nederland en Amerika en bring ook onder andere besoek aan Amherst in New England, waar Emily Dickinson gebly het. Wanneer die Afrikaanse Skrywersgilde in 1990 ’n kulturele boikot bepleit met die doel om die aftakeling van apartheid te bespoedig, bedank sy uit protes uit hierdie liggaam omdat “selfs sy skrywers en literatore nóg hul land, nóg hul moedertaal, nóg hul letterkunde in wêreldkonteks sien” en nie verstaan nie dat ’n kulturele boikot meer skade sal doen as goed en mure afbreek eerder as opbou.

As pleitbesorger vir die vrou se posisie in die poësie vra sy in 1982 tydens die Universiteit van Stellenbosch se Herfsskool of spesifieke norme vir die geslag van die digter gebruik word vir beoordeling van hulle gedigte. By die Hoofkongres van die Afrikaanse Letterkundevereniging in Bloemfontein in 1996 betoog sy dat die inherente eienskappe van die verskillende geslagte neerslag vind in hulle poësie. Verskeie kere tree sy in die openbaar op om lesings te gee of haar gedigte voor te lees. By die Versindaba van 2007 op Stellenbosch lewer sy die Dana Mouton-gedenklesing oor "Wat is poësie?"

Sy dien op die kerklike kommissie vir die omdigting van die Psalms. In 2013 bedank sy egter in ’n openbare brief uit die NG Kerk, waarin sy haar jarelange geloofsreis uiteensit en die redes waarom sy haar nie langer binne hierdie gemeenskap tuis voel nie.

Sy is nooit getroud nie, maar haar liefde en bewondering vir katte is byna legendaries.

Wanneer sy tien jaar oud is, word haar eerste gediggies in "Die Kinderstem", die skoolkoerant van die Noordoos-Vrystaat, gepubliseer. Haar eerste volwaardige gedig is "Vir Anne Frank van Het Achterhuis", wat in "Inset" verskyn. Haar gedigte word gereeld in "Standpunte" gepubliseer en ook in ander letterkundige tydskrifte soos "Tydskrif vir Letterkunde", "Sestiger" en "Kol", van wie sy in 1969 die Politiekprys vir Letterkunde ontvang vir haar gedig "Widmung – Breyten Breytenbach". Hierdie gedig is geskryf na aanleiding van die toekenning van die Reina Prinsen Geerligsprys aan Breytenbach en word later in haar debuutbundel opgeneem. In 1965 word van haar gedigte deur D.J. Opperman en Fred le Roux in "Stiebeuel 2" opgeneem.

Haar debuutbundel "Digby vergenoeg" skep die indruk van persoonlike ervarings (in hierdie geval van ’n verblyf in Holland en ’n liefdeservaring) en ontgin op voortreflike wyse die moontlikhede van die kinderlike, die godsdienstige en die ironie in die poësie. Ook haar kinderjare in die Vrystaat vind neerslag in van die verse. Die gedigte word in vyf ongetitelde afdelings verdeel. Die bundel verwerf in 1972 die Eugène Marais-prys en in 1973 die Ingrid Jonker-prys.

"Winterhawe" is anders van aard as haar indrukwekkende debuut, wat haar een van die min digters maak wat so vroeg in hulle loopbaan bewys lewer van die vermoë tot selfvernuwing. Hierdie bundel bevat by uitstek liefdesverse waarin daar oop-oog gevaar word maar met die begeerte na ’n plek om vas te meer en te oorwinter. Hierdie bundel toon ’n verstegniese vooruitgang op haar debuut en die gedigte word oor die algemeen weergegee met ’n groter strakheid en soberheid.

"Dagreis" ontgin die moontlikhede van ’n reis vanaf die self na verskillende bestemmings soos die religieuse, die liefde en die kuns. Soos die titel aandui, is dit nie ’n reis te ver die vreemde in nie, maar ’n naby reis wat onderneem word in die lig, voor die donker kom. Die vertrekpunt is die self en die terugkeer dieselfde, sodat die impak van wat ondersoek word eindelik aan die self gemeet word. Die bundel is in drie tematiese afdelings verdeel.

"Oorstaanson" ontgin reeds bekende temas in haar werk verder en kom die reismotief, die eggo van die self in ander en die eggo van die Bybelse in die alledaagse in fyn gekonstrueerde gedigte aan die bod. Ander kunsvorme (veral musiek en skilderkuns) en hulle invloed op die poësie en die lewe en die liefde word ook as tema ontgin.

"Van sjofar tot sjalom" beskryf die spanning tussen vernietiging en vergaan (die sjofar of ramshoring wat vernietiging oor die mure van Jerigo afroep) en vrede en welbehae (die sjalom) en verwoord dit onder andere deur Pretoria en Stellenbosch teen mekaar af te speel. Die bundel bevat ’n aantal liefdesgedigte en bekende sprokies word gereeld betrek as verdigtingsraamwerk, terwyl ook die godsdiens in party gedigte aangeraak word. Hierdie bundel is in 1989 op die kortlys vir die Ou Mutual-prys vir die digkuns.

"Hiermaals" is ’n loflied op die hier en nou en die menigvuldige skoonheid en vreugde van aardse dinge, met die aksent op die “hier” en die eenmaligheid van die nou. In die titel word hierdie begrip goed uiteengesit in kontras met die gesuggereerde “hiernamaals” (die toekoms). Die bundel word opgedra aan die filosoof Johan Degenaar, wat haar inspireer en het ook veel te danke aan die lewensuitkyk van G.K. Chesterton, veral soos hy dit in sy werk "Orthodoxy" uiteensit. Standhoudende temas in haar gehele oeuvre (Bybelse figure, kunstenaars, minnaars, kinders, katte en dorpe en stede waar sy reeds gewoon het) word hier weer ontgin en baie van hierdie gedigte word liefdesgedigte rondom hierdie temas. "Hiermaals" word in 1993 genomineer vir die Rapportprys en is in 1994 op die kortlys vir die toekenning van die Ou Mutual-prys.

"Die skaduwee van die son" gaan oor die wonder van die lewe en oor die dood, waar dit juis die verganklikheid en die herfs van die lewe is wat dit kosbaar en dus vreugdevol maak. Die oorheersende tema van lyding en dood word so aangebied dat die vreugde, lig en helder kleure nie agterweë bly nie. Reeds die titel stel hierdie tema van verganklikheid en afskeid aan die bod. Die bundel is in vyf afdelings gerangskik.

"Duskant die einders" se titel hou verband met haar eerste bundel, "Digby vergenoeg", met “duskant” wat ooreenstemming toon met “digby” en “einders” met “vergenoeg”. Die einders in die titel suggereer ook horisonne en eindes, lewe en dood. In die bundel word ou bekende landskappe ondersoek, soos die Bolandse en Nederlandse, maar ander einders ook verken, soos die Vrystaat, Karoo en Kalahari.

"Tydelose gety" verras deur die opneem van verse waarin sy ’n nuutgevonde liefde verklaar, teenstrydig met die fase van die lewe waarin sy haar bevind. Teenstrydighede, soos ook vervat in die titel, vorm ’n belangrike onderdeel van gedigte in hierdie bundel, waarmee sy slaag om spanning in die gedigte te bewerkstellig. Die bundel bestaan uit vier afdelings, waarvan die eerste ’n verwoording van die seisoene is as agtergrond vir die liefdestema wat met die ouerwordende liggaam gekontrasteer word. Die tweede afdeling bevat gedigte oor persoonlike houdings, waarin ’n liefde vir Afrikaans en die land duidelik blyk. Rouverse is die sentrale fokus van die derde afdeling, waarin bekende persoonlikhede gehuldig word met wie die spreker ’n verbintenis gehad het, soos Elisabeth Eybers en Audrey Blignault. Die laaste afdeling bevat gedigte oor die religie en figure soos die Joodse skrywers Anne Frank en Paul Celan, vir wie sy haar bewondering en geestelike verbintenis uitspreek. Die bundel bevat ’n treffende perspektief op oudword, wat hierdie aftakeling beleef sonder om in ontnugtering en verbittering te verval.

Haar gedigte word opgeneem in die vernaamste versamelbundel oor die Afrikaanse poësie, die "Groot verseboek", asook in verskeie ander versamelbundels soos "Die Afrikaanse poësie in ’n duisend en enkele gedigte", "Digters en digkuns", "Die mooiste Afrikaanse liefdesgedigte", "Die dye trek die dye aan", "Miskien sal ek die wingerd prys", "Liggaamlose taal", "Kraaines", "Woordpaljas", "Verse vir Opperman", "Majesteit, die kat", "My Afrikaanse verseboek", "Die goue vreugde", "Voorspraak" en "Nuwe verset". Sy help ook met die omdigting van psalms vir die nuwe "Liedboek van die Kerk".

Haar prosadebuut "Ontmoetings" behandel die avontuur wat in ’n ontmoeting met ’n ander opgesluit lê en sy beskryf ontmoetings met mense soos Elisabeth Eybers, Olga Kirsch, D.J. Opperman, Sheila Cussons, Uys Krige, Audrey Blignault, Hennie Aucamp en Holmer Johanssen. Die persoonlike perspektief waartoe hierdie prosastukke hulle leen, lei ook daartoe dat sy in haar vlot skryfstyl telkens private besonderhede oor haarself bekendmaak, sodat sy ook as mens duidelik uit die verf tree. Die tweede deel van die boek bestaan uit vyf opstelle oor "Die digter en die kind", waarin sy ondersoek instel na die hantering van die kind in die poësie van digters soos Elisabeth Eybers, Ida Gebhardt, D.J. Opperman en Martinus Nijhoff, asook ’n opstel oor "Die digter en die dood van die kind".

"Kolonnade" is ’n indringende verwerking van haar doktorale proefskrif "Weefsel en web: ‘Heilige beeste’, “Negester oor Ninevé’ en ‘Komas uit ’n bamboesstok’ van D.J. Opperman binne die verband van sy oeuvre". Die doel van die navorsing was om hierdie bundels van Opperman se struktuur aan te dui deur vas te stel watter beginsels die volgorde van die verse in die bundel bepaal.

In "Die enkel taak" publiseer sy ’n studie oor die “merkwaardige verwantskap tussen Elisabeth Eybers en Emily Dickinson” om saam te val met Eybers se tagtigste verjaarsdag. Volgens haar het Eybers en Dickinson uit ooreenstemmende bronne geskep en getuig hulle werk van dieselfde hartstog en intellek.

Sy skryf ’n inleiding vir die boek "Kaffie Pretorius en haar wêreld" oor hierdie kunstenaar en haar werk.

Van haar prosaskryfwerk word in versamelbundels opgeneem, waaronder "’n Kat vir my skoot" in "Dames 17" onder redaksie van C.J.M. Nienaber, terwyl sy ook in "Tydskrif vir Letterkunde" prosa publiseer.

As samesteller, alleen en saam met andere, lewer sy ook ’n beduidende bydrae. "Poort 1985/86" is ’n keur uit die werk van hoërskoolleerlinge (hoofsaaklik poësie en prosa), wat sy saam met Réna Pretorius en N.J. Snyman behartig.

Sy stel ’n bloemlesing oor die fassinerende katte saam, getiteld "Majesteit, die kat", wat in 1998 verskyn en gedigte, essays, rubrieke en kortverhale bevat met pragtige illustrasies.

Haar keuse uit die gedigte van Afrikaanse digteresse word gepubliseer as "Sy sien webbe roer".

Twee versamelbundels het Nederland as teikenmark. "Die blou berg moet ek oor: Zuid-Afrikaanse gedichten over bergen" is ’n bundel gedigte oor berge opgestel in samewerking met Hans Ester en "Breedevallei dichters", wat sy saam met Floris A. Brown saamstel, stel hierdie groep digters aan ’n groter mark bekend. Saam met Lucas Malan is sy verantwoordelik vir die huldigingsbundel aan Hennie Aucamp, "’n Skrywer by sonsopkoms: Hennie Aucamp 70".

Haar eerste gepubliseerde gedig is oor Anne Frank en baie jare later vertaal sy die gehele dagboek van Anne Frank in Afrikaans as "Die Agterhuis: dagboekbriewe 12 Junie 1942 – 1 Augustus 1944". Hierdie vertaling verower in 2011 die Akademieprys vir Vertaalde Werk. Daarna vertaal sy ook Arnon Grunberg se roman "Tirza".

Solidariteit Helpende Hand vereer haar in 2011 vir haar uitmuntende bydrae tot die ontwikkeling van die Afrikaner-erfenis. Die Universiteit van Stellenbosch se Dokumentesentrum stel in 2014 ’n katalogus van haar dokumente by die J.S. Gericke Biblioteek bekend.

Werke uit haar pen sluit in:









</doc>
<doc id="85022" url="https://af.wikipedia.org/wiki?curid=85022" title="Ehretia">
Ehretia

Ehretia is 'n genus van kruidagtige plante, wat struike of bome kan wees, wat hoort tot die familie, "Boraginaceae". Kenmerkend van die genus is die blare sonder hare en voel effens soos skuurpapier. Hulle gee ook 'n skerp reuk af wanneer hulle gekneus word. Die vrugte is klein en vlesig.

Van die Suid-Afrikaanse spesies is:





</doc>
<doc id="85023" url="https://af.wikipedia.org/wiki?curid=85023" title="Bokbitterappel">
Bokbitterappel

Die Bokbitterappel ("Solanum aculeastrum") is 'n doringagtige struik of 'n klein boom, selfs die onderkant van die blare het dorings. Die boom groei op hellings en aan woudrande vanaf Mosselbaai tot in die Lebomboberge en ook in die ooste van Zimbabwe. Die plant word 'n onkruid op versteurde plekke.




</doc>
<doc id="85025" url="https://af.wikipedia.org/wiki?curid=85025" title="Gonubie">
Gonubie

Gonubie is 'n kusdorp aan die mond van die Gonubierivier, 21 km noordoos van Oos-Londen in die Oos-Kaap. Dit vorm deel van Buffalo City.

Die naam beteken Braamrivier in Khoisan. Gonubie het sowat 11 500 inwoners, wat in die lae-inkomstegebied van Mzamomhle, die middel-inkomstegebied van Riegerton Park en die meerderheid van die inwoners wat in die middel- en boonste-inkomstegebiede woon. Gonubie het 18 "weë" en 12 "strate". Daar is ook die spoggerige riviergebied, wat 'n gewilde toeristebestemming is. Gonubie se hoofstrand is 'n pragtige strand met 'n spaanderbordvoetpad van wêreldgehalte. In 2010/11 het Gonubie se strand die gesogte Blouvlagstrand-toekenning ontvang.


</doc>
<doc id="85028" url="https://af.wikipedia.org/wiki?curid=85028" title="Ötzi">
Ötzi

Ötzi is die naam van die ysmummie uit die Kopertyd wat op 19 September 1991 in die Alpe op die grens tussen Oostenryk en Italië gevind is deur twee Duitse amateurbergklimmers. Hy is die oudste menslike mummie wat nog in Europa gevind is. Die bestudering van Ötzi, sy kos, klere, uitrusting en wapens het lig gewerp op die lewe in die Nuwe Steentydperk 5 300 jaar gelede. Veral die koperbyl wat by hom gevind is, was uitsonderlik.

Die mummie het in ’n rotskom aan die rand van ’n gletser in die Ötztal-Alpe (’n bergmassief in die Sentraal-Alpe) op ’n hoogte van 3 210 meter gelê. Die terrein is op die grens tussen Oostenryk en Italië, maar het later net sowat 92,56 m aan die Italiaanse kant van die grens blyk te wees. Die mummie is eers na Innsbruck in Oostenryk geneem, maar is nou te sien in die stad Bolzano in Italië. Die museum waar dit gehou word, lok sowat 300 000 besoekers per jaar.

Toe die egpaar Helmut en Erika Simon die vonds die eerste keer aanmeld, is gemeen die persoon het in die winter aan blootstelling gesterf. Toe dit blyk hoe belangrik die vonds is, is die terrein verder gefynkam en nog oorblyfsels soos naels en hare is gevind.

’n Paar geskille het rondom die mummie ontstaan. Eerstens was daar die stryd tussen die Oostenrykse en die Italiaanse regering oor eienaarskap. Daarna het die Simon-egpaar aangekondig hulle wil ’n hofsaak begin om amptelik as die ontdekkers erken te word. Helmut Simon is in 2004 oorlede. In 2008 is die Simons as amptelike ontdekkers erken en ’n vergoeding aan Erika Simon toegestaan.

Ötzi het ’n wetenskaplike opskudding veroorsaak toe radiokoolstofdatering wys die mummie dateer uit sowat 3500-3000 v.C. Dit is dus honderde jare ouer as die piramide van Cheops. In teenstelling met Egiptiese en ander mummies wat begrawe is, was Ötzi se liggaam ongeskonde en is die klere en gebruiksvoorwerpe wat hy ten tyde van sy dood by hom gehad het, gevind. Hy kan dus inligting verskaf oor ’n tyd in die Europese voorgeskiedenis waaroor min bekend is.

Ötzi was ’n man van ongeveer 45 jaar, wat oud was vir dié tyd. Hy was sowat 1,6 m lank en het min liggaamsvet gehad; hy het sowat 50 kg geweeg. Aan sy liggaam is 59 tatoeëermerke gevind. Dit is geskep deur insnydings in die vel waarin steenkoolpoeier gevryf is en kon ’n behandeling vir sy gewrigslytasie gewees het. In sy longe is rookdeeltjies van houtskoolvure gevind. Uit ’n ontleding van sy DNA, van stof en stuifmeelkorrels en van die isotoopverhoudings in sy tande, waarin daar gaatjies was, blyk dat hy sy jeug in die omgewing van die huidige dorp Feldthurns noord van Bolzano deurgebring het, maar later tot sowat 50 km noord van daar gewoon het. Sy klere was redelik ongeskonde en was goed aangepas by die koue klimaat van die Alpe. Hy het ingewikkelde, uitgevoerde skoene gedra. In sy ingewande is die oorskot van twee maaltye gevind. Die laaste een was van takbokvleis en ’n soort koring, moontlik in die vorm van brood. Die voorlaaste maaltyd was van steenbokvleis. Tekens van wortels en vrugte is ook gevind. Stuifmeel in die kos dui aan Ötzi het moontlik in die lente gesterf.

Ötzi had donkerbruin tot swart hare gehad wat tot ’n lengte van sowat 8 cm geknip was. Hy het ’n baard en bruin oë gehad. Hy het nie luise gehad nie, maar twee vlooie is in sy klere gekry. Sy gevorderde leeftyd vir dié tyd en die voorwerpe wat by hom gekry is, veral die kosbare koperbyl en beervelmus, wys dat hy ’n redelike status moes gehad het.

Hy het waarskynlik "Trichuris trichiura" – ’n inwendige parasiet – gehad. Met behulp van CT-skanderings is aangetoon dat drie of vier van sy regterribbes ineengedruk is terwyl hy ná sy dood op sy gesig gelê het of toe sy liggaam deur ys verpletter is. Verder het sy buitenste huidlaag ontbreek, wat ’n gevolg was van die natuurlike mummifisering in die ys. Hy het ook aarverkalking en verskeie probleme met mondhigiëne gehad.

Ötzi was vermoedelik die slagoffer van ’n jagvoorval of gewapende konflik. ’n Pylpunt is naby sy linkerskouer in sy borskas gevind. Die wond was nog vars toe hy dood is. Die skag van die pyl is verwyder, maar die punt het agtergebly.

Aanvanklik is gemeen die skoot was die dodelik nie en dat hy ure of dae later aan uitputting kon gesterf het. Ondersoeke met ’n CT-skandeerder het egter gewys die slagaar na die linkerarm kon getref gewees het; in die weefsel is ook tekens van bloeduitstorting (hematoom) gevind. Dit sou beteken Ötzi het hom binne minute doodgebloei. ’n Span patoloë het ook in 2005 tot die gevolgtrekking gekom die pyl het die linkerskouerblad deurboor en die slagaar getref wat die linkerarm van bloed voorsien het.

Naas die skietwond het Ötzi ’n snywond aan sy regterhand en ’n kopwond gehad. Daar is ook bloedspore aan sy klere en wapens gevind. DNA-ondersoeke het getoon dit kan die bloed van tot vier verskillende mense wees. Aan die wonde in sy hand en skouer is rooibloedselle gevind – die oudste bloed wat nog gevind is. Een teorie is dus dat Ötzi hom teen ’n aantal vyande moes verdedig. In die proses het hy sy pyle weggeskiet. Hy het dalk met opset so hoog in die berge geklim om van sy vyand te ontsnap. Hy het dalk self in die rotskom gaan lê en sy rugsak, onafgewerkte boog en byl teen die rotswand en die pylkoker op ’n plat rots neergesit. Sy mes het hy in sy hand gehad.

Meer onlangse ondersoeke toon die skietwond is met ’n kopwond opgevolg, óf deur iemand wat hom met ’n klip gekap het óf toe hy op die rots geval het. Voor sy dood sou hy op sy maag gelê het en sou iemand (vriend of vyand) die pyl uit die wond probeer trek het.

Ötzi se vonds is veral interessant omdat hy heelwat gereedskap, wapens en ander voorwerpe by hom gehad het wat andersins deur die eeue verlore sou gegaan het. Die voorwerpe is ook nie by hom begrawe soos in die geval van ander mummies nie, maar is dinge wat hy in sy alledaagse lewe gebruik het. Dit verskaf dus baie inligting oor die gebruiksvoorwerpe van mense in die Steentydperk. Ötzi se klere en uitrusting het uit die volgende bestaan:



In 2006 het die resultate van ’n genetiese ondersoek in die Amerikaanse "Journal of Physical Anthropology" verskyn. Daarvolgens was Ötzi moontlik onvrugbaar. Die ondersoek het ook bevestig dat sy wortels moontlik in Midde-Europa lê. Twee soorte mutasies van die mitochondriale DNA, wat uitsluitlik van die ma geërf word, word verbind met ’n lae vrugbaarheid. Die bevinding het ’n teorie van die ondersoeker Konrad Spindler in die 1990's ondersteun dat Ötzi uit die gemeenskap verstoot is om in die berge te leef.

In 2012 het die resultaat van ’n ondersoek van sy volledige genoom verskyn. Hieruit is onder meer afgelei hy het bruin hare gehad, asook ’n groot kans op ’n paar siektes.



</doc>
<doc id="85029" url="https://af.wikipedia.org/wiki?curid=85029" title="Duncan Village">
Duncan Village

Duncan Village is 'n swart woonbuurt in die Buffalo City Metropolitaanse Munisipaliteit in die Oos-Kaap provinsie van Suid-Afrika.

Op 11 Augustus 1985 was Duncan Village die toneel van ernstigge geweld, na aanleiding van die begrafnis van die vermoorde UDF-leier Victoria Mxenge in Rayi dorp. Terugkerende roubeklaers het brandstigting gepleeg en aanvalle en geweld het voortgeduur tydens die opvolgende dae, uiteindelik is 19 mense dood en 138 beseer. 


</doc>
<doc id="85030" url="https://af.wikipedia.org/wiki?curid=85030" title="Geneesblaarboom">
Geneesblaarboom

Die Geneesblaarboom ("Solanum giganteum") is 'n doringagtige boom wat op berghellings of oop kolle in woude groei. Dit kom noordwaarts vanaf Knysna voor, is afwesig in die sentrale grasveld en weswaarts tot by Mahikeng. Dit kom ook in die ooste van Zimbabwe voor. Die blare is donkergroen, ellipties en gaafrandig.




</doc>
<doc id="85032" url="https://af.wikipedia.org/wiki?curid=85032" title="Kishori Mohan Bandyopadhyay">
Kishori Mohan Bandyopadhyay

Kishori Mohan Bandyopadhyay (1877 - 1929) was 'n Indiese wetenskaplike. Hy was die assistent-navorser van Ronald Ross wat malaria vanaf 1881 tot 1899 bestudeer het. Uiteindelik, by die "Presidensy General Hospitaal", ontdek hulle dat malaria deur die Anopheles-muskiet veroorsaak word.

Ronald Ross is in 1902 met die Nobelprys vir die ontdekking bekroon.
Kishori Mohan Bandyopadhyay ontvang in 1903 'n goue medalje van koning Edward VII van die Verenigde Koninkryk vir sy bydrae.




</doc>
<doc id="85036" url="https://af.wikipedia.org/wiki?curid=85036" title="Kurt Georg Kiesinger">
Kurt Georg Kiesinger

Kurt Georg Kiesinger (* 6 April 1904 in Ebingen, Württemberg; † 9 Maart 1988 in Tübingen) was 'n Duitse regsgeleerde en politikus. As leier van 'n koalisieregering het hy tussen 1966 en 1969 die amp van Wes-Duitse bondskanselier beklee.

Kiesinger het in 1933 by die Nasionaal-Sosialistiese Duitse Werkersparty (NSdAP) aangesluit. Nadat hy aanvanklik 'n loopbaan as advokaat bo 'n pos in die staatsdiens van Nazi-Duitsland verkies het, het hy in 1940 besluit om 'n aanstelling in die Departement van Buitelandse Sake te aanvaar om diensplig te vermy. As adjunk-leier van die politieke afdeling vir uitsaaidienste het hy die programme van buitelandse radiostasies dopgehou en beïnvloed. Kiesinger was tot en met 1945 'n lid van die NSdAP. In dieselfde jaar is hy in hegtenis geneem nadat hy met 'n lid van die SS verwar is. Eers in 1946 is hy weer vrygelaat. 'n Duitse hof het in 1948 bevind dat hy tydens sy loopbaan in die Derde Ryk nie skuldig aan enige misdaad was nie.

Kiesinger het vervolgens sy loopbaan as advokaat hervat en in 1949 as lid van die Christelik-Demokratiese Unie (CDU) tot die aktiewe politiek van die nuutgestigte Federale Republiek van Duitsland (Wes-Duitsland) toegetree. Tussen 1949 en 1959 en nog eens tussen 1969 en 1980 was hy afgevaardigde in die federale Duitse parlement, die "Bundestag". In sy kiesafdeling het hy aanvanklik 'n stempersentasie van meer as 70 persent behaal. Tussen 1954 en 1959 het hy as voorsitter van die parlementêre komitee vir buitelandse sake gedien.

Vanweë sy welsprekendheid het Kiesinger die bynaam "Häupting Silberzunge" ("Hoof Silwertong") gekry. Hy was 'n aanhanger van die eerste bondskanselier Konrad Adenauer en het aan baie politieke debatte oor Adenauer se buitelandse beleid deelgeneem. Nogtans het Adenauer hom nooit as federale minister benoem nie sodat hy uiteindelik besluit het om sy politieke loopbaan op deelstaatvlak voort te sit. In 1958 is hy as eerste minister van Baden-Württemberg verkies. Hy het dié amp tot en met 1966 beklee en word met die stigting van nuwe universiteite en - as leier van 'n koalisieregering waarin alle groot partye verteenwoordig was - 'n stabiele politieke klimaat in die deelstaat verbind. Hy het daarnaas as afgevaardigde in die Europese Parlement (EP) en as voorsitter van die Europese Volksparty (EVP) in die EP gedien.

In 1966 het vier liberale ministers in die federale CDU/FDP-koalisieregering onder bondskanselier Ludwig Erhard weens politieke meningsverskille besluit om te bedank. Die afgevaardigdes het ooreengekom om 'n nuwe kandidaat vir die amp van bondskanselier te benoem, en in die derde verkiesingsrondte is Kiesinger verkies. Saam met die vorige grootste opposisieparty, die Sosiaal-Demokratiese Party van Duitsland (SPD), het Kiesinger 'n koalisieregering gevorm en is op 1 Desember 1966 as nuwe kanselier benoem.

Weens sy politieke verlede as lid van die NSdAP en sy loopbaan in die NS-staatsdiens het intellektueles soos die skrywer Günter Grass, wat 'n ope brief in 'n leidende Duitse dagblad, die "Frankfurter Allgemeine Zeitung", aan Kiesinger geskryf het, hom afgeraai om die amp van regeringshoof te aanvaar. Ander kritici het meer drastiese stappe geneem. So het die filosoof Karl Jaspers saam met sy vrou uit protes na Switserland geëmigreer. Beate Klarsfeld, 'n Duits-Franse joernalis wat haar lewe aan die vervolging van Nazi-misdade gewy het, het Kiesinger in 1968 in die gesig geklap.

Ondanks alle omstredenheid het Kiesinger daarin geslaag om die politieke program van sy regeringstermyn - die goedkeuring van 'n noodtoestands-wetsontwerp in krisistye en staatsbeurse vir studente - te verwesenlik, ondanks politieke proteste en die vorming van 'n breë buiteparlementêre opposisie (APO). In die algemene verkiesing van 1969 het Sosiaal-Demokrate en Liberale 'n algehele meerderheid van setels in die "Bundestag" behaal, en ondanks Kiesinger se ferm opposisie het die twee partye besluit om 'n koalisieregering sonder die CDU te vorm. Die Christelik-Demokratiese Party het vir die eerste keer in die geskiedenis van Wes-Duitsland in die opposisiebanke. KIesinger se dreiging dat die CDU die Liberale Party (FDP) in die volgende verkiesings uit die deelstaatparlemente sou verdring, het hom ongewild gemaak. Latere pogings, om die regering omver te werp en 'n CDU-kandidaat, Rainer Barzel, as nuwe kanselier te verkies, het in 1972 misluk.

Tot en met 1971 het Kiesinger as federale partyleier van die CDU gedien. Ná die agste parlementstermyn het hy van sy politieke ampte bedank. Hy was van voorneme om sy herinneringe neer te skryf, maar het slegs die eerste deel daarvan, wat die tyd tot en met 1958 behandel, voltooi. Op 9 Maart 1988 is hy in Tübingen oorlede en ook daar begrawe.

As politikus is Kiesinger steeds omstrede. Kritici verwyt hom oor sy toestemming vir die NS-magsoorname in 1933 en sy steun vir die Hitler-bewind. Kiesinger het na die ekonomiese krisis van dié tyd verwys en beweer dat hy die Nazi-party se doelwit van ekonomiese herstel in Duitsland goedgekeur het. 'n Protokol van die Ryksveiligheidshoofkantoor van die SS ("Reichssicherheitshauptamt der SS"), wat in 1966 ontdek is, bevestig dat Kiesinger tydens sy loopbaan in die Ryksdepartement van Buitelandse Sake aksies teen Joodse burgers vertraag en verhinder het.


</doc>
<doc id="85037" url="https://af.wikipedia.org/wiki?curid=85037" title="Buri">
Buri

Buri, Boeri, Búri of Bure was die eerste god in die Noorse mitologie. Hy is die vader van Borr. Buri en Bor(r) is in wese dieselfde woord, met dieselfde betekenis, naamlik: Voorsiener. Hierdie woorde is eweneens verwant aan ons woord geboorte. Buri word deur Audumbla uit die Ys gelek. Hy is die tweede Oerreus (Ymir was eerste), maar word Buri beskou as die stamvader van alle Germaanse Gode en Godinne. In hierdie sin word hy as Oergod beskou en dus op dieselfde lyn gestel as die Grieks/Romeinse Uranos. Nie alleen was Bor(r) die seun van Buri nie, maar moontlik was Bestla ‘n dogter van Buri. Wodan, Wili en Wé was die kinders van Bor(r) en Bestla.


</doc>
<doc id="85038" url="https://af.wikipedia.org/wiki?curid=85038" title="Kraalkriedoring">
Kraalkriedoring

Die Kraalkriedoring ("Lycium afrum") is 'n klein boom wat voorkom in gebiede met kusstruikbos in die Wes-Kaap.




</doc>
<doc id="85040" url="https://af.wikipedia.org/wiki?curid=85040" title="Rivierkriedoring">
Rivierkriedoring

Die Rivierkriedoring ("Lycium hirsutum") is 'n boom wat voorkom op kalkgrond en langs stroomoewers in die Karoo. 
Die spesies in inheems, maar nie endemies aan Suid-Afrika nie. Dit kom veral in die Vrystaat, Noord-Wes en die Noord-Kaap voor, maar ook in Namibië en die Oos- en Wes-Kaap. Op die SANBI-rooilys is dit as "veilig" (LC) gelys.

Die boom het neerhangende takke, en harige, klein blare.




</doc>
<doc id="85041" url="https://af.wikipedia.org/wiki?curid=85041" title="Veenlyk">
Veenlyk

’n Veenlyk is die liggaam van ’n mens wat op ’n natuurlike wyse in veen gemummifiseer het. Hulle kom wyd voor en wissel in tyd van 9000 v.C. tot die Tweede Wêreldoorlog. Die gemeenskaplike faktor is dat hulle in veen gevind is en gedeeltelik bewaar gebly het; die vlak van bewaring verskil egter ook grootliks.



</doc>
<doc id="85043" url="https://af.wikipedia.org/wiki?curid=85043" title="Paar van Weerdinge">
Paar van Weerdinge

Die Paar van Weerdinge is twee naakte veenlyke wat op 29 Junie 1904 deur die veenarbeider Hilbrand Gringhuis by Weerdinge in Drenthe, Nederland ontdek is. Hulle is nou in die Drents-museum in Assen.

Nadat hulle gevind is, is die lyke na ’n lykhuis in Nieuw-Weerdinge geneem, opgerol en ’n kis gestop. Aanvanklik is gemeen dit is ’n man en vrou en is hulle die "Egpaar van Weerdinge" genoem, of grappenderwys in die volksmond "Mnr. en Mev. Veenstra". ’n Onlangse DNA-ondersoek het getoon dit is twee mans met aparte moeders en hul naam is verander na die Paar van Weerdinge.

Die twee lyke dateer uit die Ystertydperk. Die een is moontlik met ’n mes in die bors gesteek; sy ingewande het uit die wond gepeul. Die oorsaak van die ander se dood is onbekend.



</doc>
<doc id="85044" url="https://af.wikipedia.org/wiki?curid=85044" title="Man van Tollund">
Man van Tollund

Die Man van Tollund (Deens: "Tollundmanden") is ’n veenlyk wat in 1950 naby Silkeborg in Denemarke gevind is. Die liggaam het so goed bewaar gebly dat dit aanvanklik aangesien is vir ’n vars lyk. Twaalf jaar voor dié vonds is nog ’n veenlyk, die Meisie van Elling, is dieselfde veen ontdek.

Op 6 Mei 1950, terwyl die familie Højgaard van die dorpie Tollund die veen bewerk het, het hulle die lyk ontdek. Eers is gemeen dis die lyk van ’n jong man wat kort tevore dood is en die polisie is laat kom. Hulle het ’n argeoloog ontbied in ’n poging om die moord op te los, en hy het vasgestel die lyk is 2 300 tot 2 400 jaar oud.

Uit radiokoolstofdatering het geblyk die Man van Tollund is in 350 v.C. dood. Hy was toe sowat 30 tot 40 jaar oud. ’n Deel van die tou waarmee hy doodgemaak is, was nog om sy nek. Ondersoekers het gou vermoed die man is opgehang en nie verwurg nie, onder meer oor die manier waarop die tou om sy nek aangebring is. In die vel onder die ken is ook afdrukke van die tou gevind, maar geen afdruk van die tou se knoop aan die agterkant van die nek nie. Die man se tong was ook geswel, ’n teken dat hy gehang is

Daar word vermoed die man is opgehang as offer aan die gode – veral omdat hy versigtig in ’n fetusposisie in die veen neergelê is.

Die Man van Tollund is tans in ’n museum in Silkeborg. ’n Replika is te sien in ’n museum in Drenthe, Nederland.



</doc>
<doc id="85045" url="https://af.wikipedia.org/wiki?curid=85045" title="Saas-Fee">
Saas-Fee

Saas-Fee is 'n berg- en gletserdorp in die administratiewe distrik Visp van die Switserse kanton Wallis (Valais). Die dorp is aan die voet van die Dom geleë, die hoogste bergpiek (4 545 meter bo seevlak) waarvan die hele basis in Switserland geleë is, en word deur 'n verdere twaalf bergpieke met hoogtes van meer as 4 000 meter omring. 

Stuifmeel- en houtkoolvondse in plaaslike moerasse bevestig dat die huidige dorpsgebied reeds in die 4de millennium v.C. deur mense bewoon of besoek is. Die bevolking het van oudsher hoofsaaklik uit boere bestaan wat 'n ekonomies outarke leefstyl as Alpynse veetelers en akkerboere gevoer het. In die vroeë 19de eeu het eerste natuurkundiges 'n besoek aan die dorp gebring wat gaandeweg danksy die groeiende belangstelling in alpinisme tot 'n toeristelokpunt ontwikkel het. Die nabygeleë bergpiek Strahlhorn is in 1854 vir die eerste keer bestyg. 

Die eerste hotel het in 1880 ontstaan, en in die volgende dekades het verdere hotelle hul deure geopen, alhoewel toerisme nog tot in die middel van die 20ste eeu 'n newebedryf in die somermaande gebly het. Die eerste skihyser is in 1948 in bedryf gestel. Maar eers met die opening van 'n pad tussen Saas-Fee en Saas-Grund, die grootste nedersetting in die Saasvallei, in 1951 het die toerismebedryf vinnig gegroei en van die wintermaande die belangrikste seisoen gemaak. In die 1950's en 1960's is alle skigebiede rondom Saas-Fee van skihysers voorsien. Die getal oornagtings het van 66 000 in 1950 tot 1,4 miljoen in 2008 gestyg. Saas-Fee se dorpstrate is in 1980 vir padverkeer gesluit en tot voetgangerlane omgeskep.

Koördinate


</doc>
<doc id="85046" url="https://af.wikipedia.org/wiki?curid=85046" title="Ask en Embla">
Ask en Embla

In die Germaanse mitologie is Ask en Embla die eerste mense, geskape deur Wodan, Wili en Wé uit hout wat hulle op die wêreldstrand gevind het, tydens die ontstaan van die Germaanse skeppingsgeskiedenis. Ask en Embla word genoem in die Edda en die Voluspa.

Uit die twee houtstompe skep die drie-eenheid Wodan, Wili en Wé hierdie eerste mense paar. Wodan skenk lewe, asem en spraak. Wili skenk bewussyn en bewegingsvermoë. Wé, skenk ten slotte 'n mooi uiterlik en gehoor. 

Met die koms van die Christendom na Wes-Europa, word hierdie Germaanse mense paar verban en vervang deur die Joodse Adam en Eva. 


</doc>
<doc id="85048" url="https://af.wikipedia.org/wiki?curid=85048" title="Pittsburg, Kalifornië">
Pittsburg, Kalifornië

Pittsburg is 'n industriële stad in die deelstaat Kalifornië (Verenigde State). Dit is deel van die Contra Costa County, in die Oostelike Baai van die San Francisco-baaiarea.

Volgens die 2010 sensus was daar sowat 63 264 inwoners en die bevolkingsdigtheid was 1 300/km².

Die onderverdeling in etnisiteit was:



</doc>
<doc id="85049" url="https://af.wikipedia.org/wiki?curid=85049" title="Siberiese Ysvrou">
Siberiese Ysvrou

Die Siberiese Ysvrou is die naam wat plaaslike inwoners en Russiese joernaliste aan ’n mummie gegee het wat in 1993 in die Russiese outonome republiek Altai ontdek is. Sy is ook bekend as die Prinses van Oekok (Russies: Принце́сса Уко́ка), die Altai-prinses (Алтайская принцесса) en Otsji-bala (Очы-бала, die heldin van die Altaise epiese verhaal).

Die argeoloog Natalia Polosmak van Nowosibirsk het die koergan (grafheuwel) Ak-Alatsja-3 op die baie afgeleë Oekok-plato ontdek. Dit word in Rusland as een van die belangrikste argeologiese vondste van die einde van die 20ste eeu beskou.

Die Ysvrou stam uit die tyd van die Pazyryk-kultuur wat tussen die 6de en 2de eeu v.C. in die Siberiese steppe floreer het. Haar graf is naby die grens met China gevind. Die steppe het hier ’n ruwe, droë klimaat; herders van Altai bring steeds hul skape en perde in die winter hierheen omdat die hewige wind die sneeu van die gras af waai, en hul diere dan daar kan wei ondanks die ysige koue.

Die graf was bedek met ’n yslens wat die mummie goed bewaar gehou het. Die vrou was sowat 25 jaar oud toe sy dood is en het tot die middelklas van die Pazyryk-samelewing behoort. ’n Paar tatoeëermerke is aan haar liggaam gevind en om haar was verskeie alledaagse voorwerpe geplaas. Dit is nie duidelik waaraan sy dood is nie.

In die Ysvrou se grafkamer was haar kis, gemaak van ’n soliede lorkeboomstam en versier met leerappliekwerk wat bokke uitbeeld. Daar was twee klein houttafels wat gebruik is om kos en drank voor te sit. Perde- en skaapvleis is op die tafels neergesit vir haar reis; daar was ook koljandersaad en oorblyfsels van ’n suiwelproduk, dalk jogurt, in ’n houthouer met ’n gesnede handvatsel en roervoorwerp.

Die Ysvrou het met haar kop na die ooste gelê, nes dié van die perde wat saam met haar begrawe is, soos wat die Pazyryk-gebruik was. Sy het ’n geel sybloes aangehad, ’n gestreepte wolromp, lang veltkouse en ’n hooftooisel van hoër as 90 cm.

Toe ’n paar Altaise inwoners hoor die mummie is opgegrawe, het hulle geëis dat verdere opgrawings verbied en die lyk herbegrawe word. Hulle het beweer hulle weet nog altyd van die vrou, wat hulle "prinses Kadin" noem, en aanbid haar as een van die stammoeders van die Altai. Hulle kon dit nie bewys nie, maar die streekowerheid was gevoelig vir die mening van die inwoners en het verdere opgrawings op die Oekok-plato verbied.

Tot vandag beweer die Altai die vrou is hul stammoeder en dat ’n aardbewing in 2003 plaasgevind het omdat die "prinses" se gees versteur is en dat sy rus moet vind deur haar te herbegrawe. Die mummie is egter steeds by die Instituut vir Argeologie en Etnologie van die Russiese Akademie van Wetenskappe in Nowosibirsk. Wetenskaplikes meen daar behoort dringend nog opgrawings gedoen te word weens die verwarming van die klimaat en dat dit onsinnig sou wees om die lyk te herbegawe omdat die yslens nie sal herstel nie en die lyk vinnig sou vergaan.



</doc>
<doc id="85052" url="https://af.wikipedia.org/wiki?curid=85052" title="Bleiburg-slagting">
Bleiburg-slagting

Die term Bleiburg-slagting verwys na 'n reeks oorlogsmisdade wat in 1945 deur die Joegoslawiese "Volksbevrydingsleër" teen Kroatiese magte van die Onafhanklike Staat Kroasië, Serwiese en Montenegrynse Tsjetniks en lede van die Sloweense "Domobranci" gepleeg is wat hulself met die Nasionaal-Sosialistiese Duitse Ryk en die fascistiese Italië geallieer het. 

Die naam vir die massamoorde is afgelei van Bleiburg, 'n nedersetting in die Oostenrykse deelstaat Karintië. Die bogenoemde magte, wat ook na 8 en 9 Mei 1945 aan oorlogshandelinge teen die Joegoslawiese "Volksbevrydingsleër" deelgeneem het, is ná hulle kapitulasie en ontwapening sonder 'n geregtelike ondersoek doodgeskiet of in doodsmarse gedwing. Ook burgerlikes en Duitse krygsgevangenes is vermoor. In Slowenië is na die slagting as die "Tragedie van Viktring" verwys, terwyl dit in Kroatiese bronne die "Tragedie van Bleiburg" genoem word. 

In die Serwies-oorheerste Joegoslawië is na die gebeure eufemisties as "beleëringslagte", "finale militêre operasies" of "die groot finaal in Karintië" verwys.


</doc>
<doc id="85054" url="https://af.wikipedia.org/wiki?curid=85054" title="Drakenstein-gevangenis">
Drakenstein-gevangenis

Die Drakenstein-gevangenis, vroeër die Victor Verster-gevangenis, is 'n tronk tussen Paarl en Franschhoek, op die R301-pad 5 km vanaf die R45 Huguenot-pad, in die Wes-Kaap, Suid-Afrika. Dit word deur die Suid-Afrikaanse Departement van Korrektiewe Dienste bestuur. Die tronk is veral bekend omdat Nelson Mandela die laaste deel van sy gevangenskap hier deurgebring het.

In 1982 word Mandela vanaf die maksimum-sekuriteitsgevangenis op Robbeneiland, 'n eilandjie in Tafelbaai, na Pollsmoor-gevangenis in Tokai, Kaapstad verskuif. Hy word op 9 Desember 1988 na Victor Verster oorgeplaas, waar hy in 'n privaathuis in die kompleks gewoon het. Victor Verster is 'n plaasgevangenis wat dikwels as oorbrugging gebruik is voordat lae risiko-gevangenes vrygelaat is. Mandela dien 14 maande hier uit tot sy vrylating op 11 Februarie 1990. Die dag van sy vrylating het verslaggewers van oor die wêreld heen die gevangenis omring, wat die tronk wêreldwyd bekend gemaak het.

Die huis waar Mandela woonagtig was is as 'n nasionale erfenis verklaar en 'n standbeeld van Mandela is voor die gevangenis opgerig.



</doc>
<doc id="85058" url="https://af.wikipedia.org/wiki?curid=85058" title="Menslike skelet">
Menslike skelet

Die menslike skelet (Grieks σκελετός, skeletos “verdroë liggaam”), of geraamte, bestaan uit al die bene in die menslike liggaam. In 'n pasgebore baba bestaan die skelet uit ongeveer 300 beenstukke, maar sommige van hierdie bene groei later aan mekaar vas, met die gevolg dat die volwasse skelet gewoonlik uit 206 afsonderlike beenstukke bestaan. Die skelet vorm 'n raamwerk waaraan sagter weefsel vasgeheg kan word. Dit gee die liggaam vorm, en beskerm belangrike organe soos die brein en rugmurg. Die skelet is egter ook ŉ lewende deel van die liggaam en produseer bloedselle en ruil minerale met die bloed uit. 

Die skelet word in twee dele verdeel: die asskelet wat die skedel, ruggraat en ribbekas bevat, en die aanhangskelet wat die skouergordel, pelvis en die arm en onderste ledemaat (die been) bevat.

Die skedel (kranium, kopbeen) bestaan uit die skedeldak (of harsingspan), wat die brein huisves, en die aangesigskedel (of gesigskelet). Die skedeldak bestaan uit 8 bene: die agterhoofsbeen (oksipitale been), 2 wandbene (pariëtale bene), 2 slaapbene (temporale bene), ŉ voorhoofsbeen (frontale been), wigbeen (sfenoïed) en die sifbeen (etmoïdale been). Die aangesigskedel bestaan uit 14 beenstukke: 2 traanbene (lakrimale bene), 2 neusbene, 2 verhemeltebene (palatiene bene), 2 neusskulpbene, 2 bokaakbene (maksillêre bene), jukbene (sigomatiese bene of wangbene), die ploegskaarbeen en die onderkaak (mandibula). Die gehoororgane is in die rotsbeen (petrosale been) geleë wat eintlik ŉ uitbulting van die slaapbeen is. Die hamer (malleus), aambeeld (inkus) en die stiebeuel (stapes) is klein beentjies in die middeloor wat ŉ belangrike rol in die gehoorproses speel.

Die ruggraat, of werwelkolom, bestaan uit 33 werwels (vertebrae) : 7 nekwerwels (servikale werwels), 12 borswerwels (torakale werwels), 5 lendewerwels (lumbale werwels), 5 saamgesmelte stuitwerwels (sakrale werwels) wat saam die heiligbeen (sakrum) vorm en 4 saamgesmelte stertwerwels (koksigeale werwels) wat saam die stuitbeen (koksiks) vorm.

Die 24 ribbe vorm die beskermende traliewerk van die borskas. Aan die agterkant is al die ribbe aan die rugwerwels vasgemaak. Die boonste 7 ribbe (14 ribbe as die linker en regterkant s’n afsonderlik getel word) is aan die voorkant deur middel van ribkraakbeen aan die borsbeen (sternum) verbind. Hulle heet dus “ware” ribbe, terwyl die 3 volgende “vals” ribbe se kraakbeen slegs indirek aan die borsbeen gekonnekteer is. Die twee onderste “swewende” ribbe sit heeltemal los aan die voorkant.

Die skouergordel bevat die bladbeen (skapula) en die sleutelbeen (klavikel).

Die boarm bevat die boarmbeen (humerus) terwyl die voorarm die speekbeen (radius) en ellepyp (ulna) bevat. Die elmboogpunt is die boonste punt van die ulna en word die verneukbeentjie (olekranon) genoem. Die hand se gewrig bestaan uit 8 handwortelbene (karpale), naamlik die trapesoïdbeen, kopbeentjie (kapitatum) , haakbeentjie (hamatum), ertbeentjie, driehoekbeen, halfmaanbeen, skuitbeen (skafoïed) en die trapesiumbeen. Daar is 5 middelhandbene (metakarpale) wat oor die handpalm strek, en 14 vingerbene (falankse) in die vingers en die duim.

Die bekken (pelvis) bestaan uit twee heupbene en is ŉ bakvormige beenstruktuur wat die basis van die romp vorm. Elke heupbeen word uit drie saamgesmelte bene gevorm: die bekkenbeen (ilium), die sitbeen (iskium) en die skaambeen (pubis) wat ook die ysbeen genoem word. Hierdie bene vorm elkeen ŉ deel van die heuppotjie (asetabulum) waarin die dybeen draai. Aan die agterkant is die heupbene deur middel van die sterk iliosakrale gewrigte aan die ruggraat se heiligbeen verbind. Aan die voorkant is die twee heupbene by die pubiese naat (pubiese simfise) aan mekaar geheg.

Die bobeen bevat die dybeen (femur), die grootste en sterkste been in die liggaam. Die knie bevat die knieskyf (patella) en die onderbeen bevat die skeenbeen (tibia) en die fibula (speekbeen van die onderste ledemaat). Die voet bestaan uit 26 bene. Daar is 7 voetwortelbene (tarsale), naamlik die hakskeenbeen (kalkaneus), talus, kuboïedbeen, skafoïedbeen en 3 wigbene. Daar is 5 middelvoetbene (metatarsale) en 14 toonbene (falankse).

By 'n ongebore fetus bestaan alle bene aanvanklik uit bindweefsel. Die eerste kraakbeen word in hierdie bindweefsel gevorm, en word dan later verhard deur die neerlegging van kalksoute. Die bene van babas is plasties en vervormbaar maar word harder met die loop van tyd. Die onderlinge bene in die skedels van babas is by geboorte nog los van mekaar en kan oor mekaar gly om die skedelomtrek kleiner te maak. Hierdie proses vergemaklik geboorte. Hierna begin die los skedelbene om aan mekaar te heg deur middel van naatgewrigte. Dit is 'n langdurige proses en die skedelnate word eers teen volwassenheid volkome gevorm.



</doc>
<doc id="85063" url="https://af.wikipedia.org/wiki?curid=85063" title="Široki Brijeg-slagting">
Široki Brijeg-slagting

Die term Široki Brijeg-slagting verwys na die gebeure waartydens 28 Kroatiese Fransiskane-monnike van die Široki Brijeg-klooster in Herzegowina tussen 7 en 15 Februarie 1945 deur kommunistiese Tito-partisane vermoor is.

Die slagoffers van die slagting word deur die Rooms-Katolieke Kerk in Bosnië en Herzegowina, maar ook deur Rooms-Katolieke elders, as martelaars vereer. Gelowiges herdenk ook die moorde op 38 ander monnike in die Fransiskaanse provinsie Herzegowina waarvan sommige op die sogenaamde "Kroatiese Kruispad" vermoor is.


</doc>
<doc id="85076" url="https://af.wikipedia.org/wiki?curid=85076" title="Walter Sisulu Nasionale Botaniese Tuin">
Walter Sisulu Nasionale Botaniese Tuin

Die Walter Sisulu Nasionale Botaniese Tuin (voorheen bekend as die "Witwatersrand Nasionale Botaniese Tuin") is 'n 300 hektaar (3.0 km)-groot botaniese reservaat in Roodepoort naby Johannesburg. Dit is amptelik in 1982 gestig; dus een van die jongste van Suid-Afrika se nasionale botaniese tuine, maar die plek waar dit geleë is, was baie dekades lank reeds gewild by besoekers. Die tuin is die tuiste van 'n bekende paar witkruisarende wat nes gemaak het in die Roodekransrif wat deur die reservaat loop. Die tuin het 'n restaurant, geskenkwinkel en kwekery wat Suid-Afrikaanse inheemse plante verkoop. Die tuin is ook bekend as een van die mooiste botaniese tuine in die wêreld omdat dit 'n waterval insluit wat dig teenaan wye groen grasperke neertuimel.

Die Walter Sisulu Nasionale Botaniese Tuin se toegangshek en parkeerterrein is geleë in Beaconweg, Poortview, Roodepoort. 




</doc>
<doc id="85077" url="https://af.wikipedia.org/wiki?curid=85077" title="Marlise Joubert">
Marlise Joubert

Marlise Joubert is ’n Afrikaanse digter, skrywer en dramaturg. Sy is getroud met die digter Louis Esterhuizen.

Marlise Joubert is op 17 Desember 1945 op Elim naby Levubu in die destydse Noord-Transvaal gebore. Sy voltooi haar skoolloopbaan op Warmbad in die Waterberge en verwerf ’n B.A. (Bibl.)- en Honneursgraad in Filosofie aan die Universiteit van Pretoria.

Sy word bibliotekaresse by verskeie instansies. Na 16 jaar by die Departement Beeldende Kunste van die Universiteit van Stellenbosch, werk sy vir vyf jaar by Protea Boekwinkel op Stellenbosch. In 1970 debuteer Joubert met die digbundel "’n Boot in die woestyn". Daarna volg nog sewe digbundels waarvan die jongste, Bladspieël, in 2015 by Human & Rousseau verskyn het en genomineer is vir die Elisabeth Eybers Poësieprys in 2016, asook die ATKV Poësie Woordveertjie. Sy het drie romans gepubliseer, te wete "Klipkus", "Oranje Meraai" en "Ateljee van glas". "Klipkus" het in Nederlands verskyn as "Rode granaat" (1981). Sy was die samesteller van vier bloemlesings met gedigte wat by die Versindaba-poësiefeeste in Stellenbosch voorgelees is. Sy is ook die samesteller van ’n bloemlesing met vertalings, "In a burning sea, Contemporary Afrikaans Poetry in translation; (with an introduction and selection by André P. Brink)", wat in 2014 deur Protea Boekhuis uitgegee word. Sy skryf verskeie radiodramas en is reeds vier keer bekroon in die RSG/Sanlam-radiodramakompetisie. Van haar kortverhale het in verskeie tydskrifte verskyn. Sy skryf en skilder tans voltyds. Sy is ook die webmeester van die Versindaba-webtuiste: http://versindaba.co.za

Haar eerste gedigte skryf sy reeds op sewejarige ouderdom en haar verse word in 1962 in die skooljaarblad gepubliseer. Vanaf 1967 publiseer sy gedigte in "Tydskrif vir Letterkunde", "Kol", "Donga" en "Contrast". Sy maak haar debuut met die digbundel "’n Boot in die woestyn". Hierin bundel sy veral liefdesverse, waarin sy veral van vergelykings en metafore gebruik maak om verskeie mooi beelde te skep. In die geheel slaag sy egter nie altyd daarin om die verband tussen beeld en toepassing te skep nie en is slegs enkele gedigte deurgekomponeer.

"Domus" (die Latyn vir “huis”) bevat hoofsaaklik biegpoësie oor ’n romanse en die geliefde. Die bundel se gedigte word in vier afdelings verdeel. "Wit water" bevat veral gedigte met verlange na die geliefde en onsekerheid oor die liefde en die geliefde. In "Terugreis" word reis en die beminde met mekaar vergelyk en met mekaar gelyk gemaak. "Skipper onder God" bevat ’n lang liefdesvers wat in verskeie outonome dele die hele liefdesgeskiedenis weergee, vanaf die begin tot met afskeid, met al die tussenfases se emosies soos angs, ekstase en droefnis. "Uit die Waterberg" bevat verse oor die gevoelens van haar jeug en sy sluit die bundel af met die gedig "Domus", waarin die hunkering is na ’n eie huis waar sy rustig saam met die geliefde kan vertoef.

"So ver en verder" bevat, soos die titel aandui, hoofsaaklik reisverse. Dit is egter nie net ’n fisiese reis nie, maar ook ’n geestelike een en ’n reis binne verhoudings. Weereens bevat die bundel vier afdelings. "As die son weer die appels vang" bevat verse oor drome en fantasie, waarin deur vrye assosiasie die verbeelding vrye teuels gegee word, met meermale ’n romantiese droom as kern. Daar is ook ’n aantal verblyfgedigte met Amsterdam as sentrum. "Sleutel in my solder" bevat verse oor bevrugting, geboorte en moederskap, met "Begin van ’n seun" wat die ontstaan en eerste lewensjare van ’n seun met mooi beelde verwoord. "Op so ’n middag" is ’n monoloog wat die moeder aan die seuntjie rig, met die titel wat verwys na ’n sonnige somermiddag. Die slotstrofe staan in kontras met die voorafgaande, want waar die seuntjie heldhaftig die branders trotseer, is hy nou nog duidelik nie gereed vir verantwoordelikheid nie en is die moeder besorg oor sy toekoms. Die afdeling "Om aan ’n vriend te dink" se verse is meer uiteenlopend van aard. "Ligte van stede" gee met sy deurgekomponeerde gebruik van skip- en watersimbole die gevoel van vloeibaarheid in die ontwikkelende verhouding tussen twee mense, terwyl die herhaling van die refrein “ligte van Stede” en “sterre van hawens” die rondomtaliedraai van die verhouding en die wentelrestaurant weergee. "Om ’n begin te skryf" beskryf die onvermoë van die spreker om voorwerpe of haar innerlike gevoelens sinvol weer te gee, met die verlange na die weersiens wanneer die geliefdes se woorde vir mekaar ’n nuwe begin sal wees wat oneindig kan wees. Die laaste afdeling, "Droomsap", bevat weer persoonlike liefdesgedigte wat tref met hulle direktheid en eerlikheid van segging.

"Ontruiming" sit die oorheersende tema van haar werk, naamlik liefdesgedigte, voort. Hierdie keer is die klem egter op die ervaring van ’n mislukte verhouding wat op egskeiding uitloop en die proses om daarna weer normaal te funksioneer. Die titel verwys na ’n proses van emosionele leegmaak.

Na ’n lang stilte publiseer sy die bundel "Lyfsange", waar hierdie bundel en Louis Esterhuizen se "Opslagsomer" met mekaar in gesprek tree. Die bundel het dan ook grootliks ontstaan uit verse wat hulle met die aanvang van hulle liefdesverhouding vir mekaar geskryf het, aanvanklik sonder die bedoeling om dit te publiseer. Die titel beklemtoon beide die lyflikheid (erotiek) en die speelsheid of vreugde van die liefde. Weereens oorheers liefdesgedigte in die bundel, wat gereeld sprankel met die soms verrassende beeldspraak wat haar hele oeuvre kenmerk. Die lofsange oor liefde word volgehou in die drie afdelings van die bundel, waar die eerste afdeling meer besinnend is oor die lewe (met die gedigte oor die ouers ’n hoogtepunt). Hierdie afdeling bevat ook enkele verse oor die verlatenheid na ’n egskeiding. "Tong van die vrou" tref met sy volkse inslag en irrasionele beelding. Die tweede afdeling stel die geliefde voor en spreek hom aan. "Huis" is ’n mooi beskrywing van die nuwe liefde en maak gebruik van vele vuurbeelde. Die derde afdeling neem die verhouding verder en ontwikkel dit tot ’n volkomenheid, vol ekstase.

"Passies en passasies" se titel verwys enersyds na die liefdes in die spreker se lewe, haar man en ander nabye figure, en andersyds na die interaksie wat sy het met byvoorbeeld filosofiese, literêre, musikale en kunswerke in Afrikaans en ander tale. Die bundel word in vier afdelings verdeel. "Die omsingelde huis" bevat verse waar die kunstenaar in haar huis droom, waar sy ook vasgekeer word. "Passies" is liefdesgedigte, waar die poësie en lewe van die Joodse digter Yehuda Amichai as inspirasie en bron dien. "Winterbriewe e.a." bevat verse oor die winter en die koudheid en kaalheid van emosies in hierdie seisoen. "Sleursange" is verwerkings van spirituele gedigte van regoor die wêreld.

Sy skilder self "Splintervlerk" se omslag en die titel van die bundel verwys na beweeglikheid wat aan bande gelê word, veral na aanleiding van ’n rugoperasie wat sy moes ondergaan. Die temas van pyn, siekte, magteloosheid en stadige herstel loop dan ook dwarsdeur die bundel. Die bundel word in drie afdelings verdeel. "Winterklou" bevat gedigte oor ’n rugoperasie wat met sy ongemak en onvermoë ook as metafoor geld vir die verouderingsproses en verlies aan sekuriteit en onafhanklikheid. "Rugkaatsing" is ’n terugkeer na die tuiste, met sy ondersteuning en vertroude aktiwiteite van skryf en skilder, maar ook herinneringe aan die verlede. Hier vind daar gestadigde fisiese herstel plaas. Die liggaamlikheid en letsels word simbole in die skryfproses. "(D)ryfgoed" se titel suggereer die onvermoë om betekenis vas te vang en die gevoel van magteloos ronddobber en meegesleur word. Hier is pyn weer ’n deurlopende motief, of dit nou fisiese pyn is of verlange na ’n kind of tye wat verby is. Daar is egter herstel in die hervatting van normale aktiwiteite en die herbesinning oor die kosbaarheid vervat in verhoudings en die alledaagse. In hierdie bundel bereik sy ’n hoogtepunt in haar digkuns met die beleë besinning oor die lewe, verhoudings en kuns.

"Bladspieël" is ’n lywige bundel van meer as honderd bladsye. Die titel dui reeds die verhouding en bemoeienis met die digkuns aan, met die gedig wat as weergawe of beeld van die emosies van die spreker dien. In die bundel is die digter duidelik bewus van die verganklikheid, met die strewe om lewenservarings op ’n manier te laat voortleef, soos woorde op papier. Die oorwegende tema is dan verhoudings, insluitende met die geliefde, die natuur, kinders en kleinkinders, die liggaam en veral die digkuns, terwyl die bundel ook reisgedigte en politieke verse bevat. Van die sterkste verse betrek die digkuns of digproses. Die reisgedig "Vlug" besin byvoorbeeld ook oor die skryfproses. "Om te dig" het die impak van die selfoon op die digkuns as tema, met die tegnologie wat nie die digproses vergemaklik nie. Gesprekke met ander digters word gevind in "klein reistog" en "by die lees van" (gesprekke met Louis Esterhuizen)  en in "’n dag in die lewe van ’n digter", waar die Estlandse digter Jaan Kaplinski aangespreek word. "Tussen gaan en bly" is ’n verwerking van ’n gedig van Octavio Paz, terwyl die digters Sappho en Sylvia Plath in ander gedigte betrek word.  Die openingsgedig, "herfs", se wens vir ’n langer lewe word ondersteun deur die telkens veranderende refrein wat durende voortgang maar met verandering simboliseer. "Agter die lessenaar" is ’n lykdig met herinneringe aan die vader.

Haar gedigte word in verskeie versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Nuwe verset", "Die mooiste Afrikaanse liefdesgedigte", "Poskaarte", "Digters en digkuns", "Goudaar", "Woordpaljas", "Majesteit, die kat" en die "Versindaba" bundels wat jaarliks na hierdie fees uitgegee is. Sy publiseer ook gedigte op die Internet op die webwerwe van Meanderkrant, De gekooide roos en LitNet.

Sy is samesteller van die "Versindaba" bundels vir 2005–2009, waarin gedigte opgeneem word van digters wat gedurende daardie jaar gepubliseer het en/of aan die Versindaba-fees op Stellenbosch deelgeneem het. As sulks verteenwoordig dit ’n uitstekende barometer van die stand van die Afrikaanse poësie op daardie tydstip. Vertalings van Afrikaanse gedigte in Engels deur bekende vertalers soos Charl F. Cilliers, Michiel Heyns, Leon de Kock, Tony en Gisela Ulyatt, Heilna du Plooy en Marcelle Olivier stel sy saam in die bundel "In a burning sea". Sommige gedigte is deur die digter self vertaal. André P. Brink skryf ’n insiggewende inleiding vir die bundel, wat gedigte bevat van ouer digters wat steeds publiseer (Wilma Stockenström, Lina Spies, Breyten Breytenbach, Antjie Krog, Marlene van Niekerk en ander) en die nuwe generasie digters wat hoofsaaklik na die eeuwending gedebuteer het (Danie Marais, Ronelda S. Kamfer, Loftus Marais en ander). Die titel is afkomstig uit die gelyknamige gedig van Breyten Breytenbach in sy bundel "Windcatcher". Deur hierdie bundel word kontemporêre Afrikaanse digters en gedigte aan ’n internasionale gehoor bekendgestel. Hierdie gedigte woord ook op die Versindaba-webwerf gepubliseer.

Sy publiseer verskeie kortverhale in tydskrifte voordat sy haar hand aan langer prosawerk waag. Haar debuutroman "Klipkus" word deur Ena Jansen in Nederlands vertaal as "Rode granaat". By die verskyning van die boek lok dit baie bespreking uit, aangesien dit die eerste roman in Afrikaans is wat oor lesbiese liefde handel. Dit word selfs vir enkele dae deur die Publikasieraad verban, maar hierdie verbod word opgehef na ’n pleidooi deur D.J. Opperman. Drie motto’s word aangehaal, twee uit Sappho, die legendariese Griekse lesbiese digter, en een uit Lewis Carroll. Die verhaal word in die vorm van briewe aangebied, waarin die hoofkarakter Adriana (Adri) de Kock soek na sin en betekenis. In die baie persoonlike briewe van Adri bereik Joubert soms poëtiese hoogtes. Die briewe bestaan uit twee groepe, naamlik die vroeë liefdesbriewe van Adri aan haar minnares Brigitta Havemann toe Adri nog adolessent was en haar briewe uit ’n later stadium, wat ontstaan terwyl sy in Nederland vertoef. Die tweede Adri is ouer, meer volwasse en betrokke by ’n verhouding met ’n man, ene Phaon, maar toon steeds kenmerke van die uitbundige jeugdige en verwarde Adri. Phaon se naam stem ooreen met dié van Sappho se minnaar, wat verdere betekenis daaraan en aan die aanhalings uit Sappho se werk binne die teks verleen. Die relatiewe oppervlakkigheid van Adri en Phaon se verhouding en die komplikasies van haar soek na ontvlugting in dwelmmiddels en groepseks lei tot ontnugtering en toenemende eensaamheid. Dit word vroeg in die roman duidelik dat Adri selfdood is in ’n vliegtuig op pad terug na Suid-Afrika. Brigitta besorg dan die briewe aan die uitgewer Victor Vink, wat sorg vir afwisseling in die aanbieding en ook ’n emosionele nugterheid en selfs afsydigheid waarmee die intens persoonlike belydenisse van Adri gerelativeer word. Die briewe tussen Brigitta en Vink is die derde reeks briewe waaruit die roman bestaan. Die tema van die roman veroorsaak baie belangstelling en is welkom as verruiming binne die Afrikaanse letterkunde, maar die roman slaag net ten dele, veral weens die verskeidenheid van style en perspektiewe wat nie in hul geheel geïntegreer word nie. Wanneer hierdie roman vir eerstejaarstudente in Durban voorgeskryf word, ontlok dit verdere kontroversie.

Die roman "Oranje Meraai" maak ook gedeeltelik gebruik van die briefvorm. Die hoofkarakter is ’n vrou (Vera) wat na ’n egskeiding vereensaam en sukkel om doelgerig te bly lewe. Sy verdiep haar in die verlede deur middel van briewe wat sy as student aan haar ouers geskryf het en aan die hand van oorgelewerde dokumente aan ’n voorval uit die Anglo-Boereoorlog wat ’n groot impak op die familiepsige gehad het. Deurentyd word sy ook gekonfronteer met die werklikheid van die geweld in die kontemporêre Suid-Afrika. Die hoofkarakter ontwikkel groter selfbegrip deur die verre verlede, die nabye verlede en die hede saam te weef.

"Ateljee van glas" beeld die verhouding uit tussen ’n beeldhouer (Ruben) en sy model, gebaseer op die werklike simbiotiese verhouding tussen Auguste Rodin en Camille Claudel. Die meerduidige titel verwys enersyds na die beeldhouer se werklike ateljee, maar die ateljee is ook die mens se eie menswees of identiteit, terwyl die glas deursigtig, breekbaar en gelouter is. Die vroulike model Milla het aanvanklik geheueverlies en is in hierdie toestand deur die beeldhouer gevind nadat sy deur ’n golf by die see van ’n rotspunt afgeslaan is. Na ’n tyd in die hospitaal neem hy haar na sy huis om daar aan te sterk en skep feitlik vir haar ’n nuwe identiteit. Sy word egter al hoe sterker namate sy haar geheue herwin, sodat die verhouding se magsbalans heelwat verander deur die verloop van die verhouding. Beide partye dra ook swaar aan hulle verlede, wat deur terugflitse uitgebeeld word. Hierdie verledes moet eers verwerk word voordat ’n nuwe lewe kan begin. Deurlopende motiewe is verder die aard en wese van kuns, veral in die teenstellings tussen moraliteit en amoraliteit, en etiek teenoor estetiek en erotiek. Verskeie van die Hebreeuse digter Yehuda Amichai se verse word in omdigtings in die teks opgeneem, terwyl daar ook intertekstuele gesprekke is met ’n kunstenaar soos Frida Kahlo en die dramaturg Bartho Smit.

Haar kortverhaal "Exit" word opgeneem in die versamelbundel "Vrou: Mens" onder redaksie van Corlia Fourie. Nog 'n kortverhaal van haar word opgeneem in "Die kleure van die liefde", wat in 2017 by Human & Rousseau sal verskyn. 'n Outobiografiese skets van haar verskyn in "Spoorvat". Sy vertaal ook verskeie kinderboeke in Afrikaans, waaronder "My eerste woordeboek", "Die reënvoëls", "Afrika-stories", "Hongerspieël" en "Verhale uit die skatkis van Shakespeare". Later, in 2016 vertaal sy 8 kinderboeke vir Jacana Uitgewers, waarvan die nuutste "Die wilde wollabol" heet.

Haar radiodramas wen verskeie pryse in Radio Sonder Grense se radiodramawedstryde. In 2001 wen "Nosferatu, die doodlose" die eerste prys in die beginnerskompetisie. Hierdie drama behandel die verhaal van Hertog Dracula se laaste aand. In 2002 wen "Die vierde wedren" die derde prys in die gevestigde radioskrywerskompetisie en in 2003 wen sy die tweede prys met "Die nag kom in". "Die paspoort" verower in 2006 die derde prys.

In 2010 word sy by die Versindaba vereer met ’n medalje vir haar jarelange onbaatsugtige bydrae tot hierdie fees. Cordis Trust ken in 2015 hulle Orde van die Goue Pen aan haar toe vir haar buitengewone langtermynbydrae tot die bevordering van die Afrikaanse woordkuns.

Werke wat uit haar pen verskyn sluit in:








</doc>
<doc id="85084" url="https://af.wikipedia.org/wiki?curid=85084" title="Sebrabaskanniedood">
Sebrabaskanniedood

Die Sebrabaskanniedood ("Commiphora viminea") is 'n klein (9 m) immergroen boom wat beperk is tot basaltiese grond in die noorde en noordooste van Punda Maria in die Krugerwildtuin, en ook in die suidooste van Zimbabwe voorkom.


</doc>
<doc id="85086" url="https://af.wikipedia.org/wiki?curid=85086" title="Sebrahout">
Sebrahout

Die Sebrahout ("Dalbergia melanoxylon", African Black Grenadella, of Mpingo) is 'n boom in die familie "Fabaceae", inheems aan droë streke van Afrika van Senegal oos na Eritrea en die suide van Transvaal in Suid-Afrika. Die boom is 'n belangrik vir houtproduksie in sy voorkomsgebied; dit word gebruik vir die vervaardiging van musiekinstrumente en goeie meubels. Die plant se genetiese biodiversiteit word bedreig deur oorbenutting as gevolg van 'n gebrek aan bewaringsbeplanning en deur die spesie se swak ontkiemingsvermoë.

Die klein boom word slegs 4–15 m hoog, met 'n grys bas en stekelrige lote. Die blare is bladwisselende in die droë seisoen, alternatiewe, 6–22 cm lank, veervormig saamgestelde, met 6 tot 9 afwisselend gerangskikte pamflette. Die blomme is wit en kom voor in digte trosse. Die vrugte is 3–7 cm lank in 'n peul wat een tot twee sade bevat.



</doc>
<doc id="85088" url="https://af.wikipedia.org/wiki?curid=85088" title="Bergmahonie">
Bergmahonie

Die Bergmahonie ("Entandrophragma caudatum", Engels: "Mountain Mahogany") is 'n groot Suider-Afrikaanse boom wat deel uitmaak van die Mahoniefamilie en wat in KwaZulu-Natal, eSwatini, Limpopo, Mpumalanga, Botswana, Angola, die Kaprivistrook, Zimbabwe, Zambië en Malawi voorkom. In Limpopo word eksemplare selde groter as 10 m, maar in Mosambiek, hoewel yl verspreid, kan die boom tot 20 m hoog word.



</doc>
<doc id="85090" url="https://af.wikipedia.org/wiki?curid=85090" title="Karnmelkspruit">
Karnmelkspruit

Die Karnmelkspruit is 'n sytak van die Kraairivier in die Senqugebied in die noordoostelike deel van die Oos-Kaap. Dit ontspring in die Witteberg suid van Lesotho, en vloei as 'n stroompie suidweswaarts deur valleie en klowe oos van die dorp Lady Grey tot waar dit verder suid aansluit by die Kraairivier ().

Die spruit word deur 'n historiese treinspoorlyn gekruis (by ), en die "Jan Kemp Vorsterbrug" (1973) dra die motorverkeer oor die spruit in die rigting van Barkly-Oos, sowat 50 km verder weg.


</doc>
<doc id="85091" url="https://af.wikipedia.org/wiki?curid=85091" title="Pollsmoor-gevangenis">
Pollsmoor-gevangenis

Pollsmoor-gevangenis is 'n tronk in Tokai, 'n woonbuurt van Kaapstad, Suid-Afrika. Dit word deur die Suid-Afrikaanse Departement van Korrektiewe Dienste bestuur. 

Pollsmoor is 'n maksimum-sekuriteitstronk waaruit gevangenis weinig kans het om te ontsnap. Van Suid-Afrika se gevaarlikste misdadigers word hier aangehou. Die gevangenis het 1 278 personeellede en kan 4 336 aangehoudendes akkommodeer. Hoewel die aantal gevangenes daagliks wissel, huisves die tronk tans meer as 7 000.

Nelson Mandela was die bekendste gevangene wat hier aangehou is. Marlene Lehnberg, die sogenaamde Skêrmoordenares, het haar vonnis hier uitgedien, maar is in 1986 op parool vrygelaat. Walter Sisulu en Ahmed Kathrada, albei anti-apartheid-aktiviste, was hier opgesluit. Allan Boesak het sy tronkstraf hier uitgedien nadat hy in 2000 aan bedrog skuldig bevind is.



</doc>
<doc id="85094" url="https://af.wikipedia.org/wiki?curid=85094" title="Inkbessiebos">
Inkbessiebos

Die inkbessiebos ("Cestrum laevigatum") is 'n genaturaliseerde boom wat oorspronklik van Suid-Amerika kom en 'n onkruid in die trope en subtrope geword het. Die boom word 'n probleem in versteurde plekke langs die ooskus van noordwaarts vanaf Oos-Londen. Die blare ruik onaangenaam wanneer dit gekneus word.

Dit is nie 'n welbekende feit dat die bos ook hoogs giftig is vir diere nie. Daar is bevind dat dit giftig is vir beeste, skape, bokke en selfs volstruise. Dit word algemeen in tuine geplant as struike en kan later in 'n ernstige probleem ontaard as dit na nabygeleë plase en plotte versprei waar daar vee is. Daar is selfs gevalle van meer as twintig beeste in 'n week se tydperk wat vrek as gevolg van die giftige stowwe in die blaar en stingel van die plant.

Die inkbessiebos is 'n kategorie 1b indringerplant in Suid-Afrika.





</doc>
<doc id="85096" url="https://af.wikipedia.org/wiki?curid=85096" title="Wildetabak">
Wildetabak

Die Wildetabak ("Nicotiana glauca") is 'n genaturaliseerde, klein boom wat oorspronklik vanaf Suid-Amerika kom en het 'n onkruid in groot dele van Suid-Afrika geword; behalwe die Kalahari. Dit is 'n slanke boom wat opvallend is langs waterlope, paaie en op ander versteurde plekke. Kenmerkend is die blougroen blare en trosse klein, buisvormige blomme.

Dit is 'n kategorie 1b indringerplant dwarsoor Suid-Afrika, en is veral 'n probleem in bewaringsgebiede soos die Krugerwildtuin. Die plant is onsmaaklik en giftig vir huishoudelike en wilde diere.





</doc>
<doc id="85099" url="https://af.wikipedia.org/wiki?curid=85099" title="Stilbaceae">
Stilbaceae

Stilbaceae is die wildevlier-familie wat hoort tot die orde "Lamiales". Wêreldwyd hoort daar slegs twintig spesies tot die familie waarvan veertien plaaslik voorkom en daarvan is sewe bome.

Genera sluit in:

Van die Suid-Afrikaanse spesies is:




</doc>
<doc id="85100" url="https://af.wikipedia.org/wiki?curid=85100" title="Amorities">
Amorities

Amorities is 'n uitgestorwe Noordwes-Semitiese taal wat deur die Amoriete in antieke Midde-Ooste gepraat is. Dit is bekend eksklusief uit die nie-Akkadiese eiename wat deur Akkadiese skrywers vermeld is gedurende tydperke van Amoritiese beheer in Babilonië in die derde en tweede millenniums v.C.


</doc>
<doc id="85104" url="https://af.wikipedia.org/wiki?curid=85104" title="Skelet">
Skelet

Die skelet of geraamte (Grieks σκελετός, skeletos "verdroë liggaam") verwys na die harde struktuur wat ondersteuning, stewigheid aan die vorm van 'n organisme verskaf en wat die inwendige organe beskerm. In die geval van gewerweldes bestaan die skelet uit die inwendige stawe en plate wat meestal uit beenweefsel bestaan (die bene van visse word visgrate genoem) oftewel die endoskelet, terwyl die geleedpotiges 'n uitwendige- of eksoskelet het (bv. 'n insekdop). Die spiere is aan die skelet vasgeheg en maak die beweging van die ledemate moontlik. Plekke waar twee of meer bene aan mekaar raak maar ook onderling kan beweeg, word gewrigte genoem.

Die skelet sluit in alle harde strukture wat binne (endoskelet) of aan die buitekant (eksoskelet) van die liggaam lê. Die skelet dien as verstewiging en beskerming van die liggaam en verleen aanhegting vir die spiere. Die skelet is uit organiese stowwe soos kollageenvesels en/of anorganiese stowwe soos kalk opgebou. 

Eksoskelette word by veral ongewerwelde diere aangetref (byvoorbeeld die chitienpantser van insekte, die skulp van weekdiere, ensovoorts). Werweldiere word gekenmerk deur 'n endoskelet (geraamte) van kraakbeen en been. As gevolg van die styfheid en onbuigbaarheid van 'n benige skelet is gewrigte nodig om beweging moontlik te maak. 

Been dien ook as 'n minerale reserwe en in die rooi beenmurg word bloedselle vervaardig. Die algemene bouplan van die skelet is min of meer dieselfde by amfibieë, voëls en soogdiere en die name van die verskillende benige komponente (beendele) stem naastenby ooreen. Die skelet van die mens verskil van soogdierskelette ten opsigte van die groter skedel en die bou van die lyf (romp). By werweldiere is die eksoskelet as huidplate, kloue, ensovoorts, aanwesig.

Hoewel die benige skelet of geraamte van die werweldiere en die mens die bekendste tipe is, bestaan daar in die diereryk baie ander strukture (met 'n soortgelyke funksie van verstewiging en beskerming van die liggaam) wat ook as ŉ skelet bekend staan. 

Skeletdele wat die buitenste grense van die liggaam vorm, word 'n eksoskelet genoem, en ontstaan by sommige diersoorte tydens die embrionale ontwikkeling uit ektoderm. Daarenteen lê 'n endoskelet binne die liggaam van 'n organisme en is dit van mesodermale oorsprong. Harde endo- en eksoskelette word deur die hele diereryk in verskillende uiteen lopende vorme aangetref. Veral by die hoër ontwikkelde diere funksioneer die skelet as 'n aanhegtingsplek vir spiere. 

Die stof waaruit skeletdele opgebou is, kan organies van oorsprong wees (onder andere kollageenvesels of keratien), maar dikwels word dit gevorm deur die afsetting van anorganiese stowwe soos kalk in ŉ bepaalde weefsel (beenvorming). Verbening of ossifikasie is ŉ besondere vorm van beenvorming en is een van die onderskeidende kenmerke van werweldiere. Hier speel die skelet ook 'n rol as 'n bron van minerale reserwes wat gebruik word om die algehele ewewig van die lewensprosesse binne die liggaam te handhaaf (homeostase). Die endoskelet van werweldiere word tydens die embrionale ontwikkeling as kraakbeen gevorm, waarna dit later grotendeels verbeen.

By die verskillende diergroepe word daar van ŉ vloeistof- of hidrostatiese skelet gepraat wanneer 'n bepaalde stewigheid verkry word indien die liggaamsvloeistof van 'n dier op die een of ander manier onder druk verkeer, byvoorbeeld by 'n spieromringde holte of buisstelsel. Tentakels van poliepe stulp byvoorbeeld uit onder invloed van die druk van die water waarmee hulle gevul is. 

Dieselfde geld vir die stekelhuidiges (phylum Echinodermata) se voetjies, wat 'n onderdeel van die watervaatstelsel vorm. By die verskillende rondewurms (phylum Aschelminthes) en ringwurms (phylum Annelida) word stewigheid verkry deur die gesamentlike werking van die liggaamsvloeistof, die liggaamswand en die liggaamspiere. Die inwendige druk is baie hoog sodat die vloeistof na buite spuit wanneer die diere beseer word. In baie gevalle speel hierdie stelsel ook 'n rol by voortbeweging. 

By soogdiere kom die beginsel van 'n hidrostatiese skelet in die swelling van die penis voor. Plante verkry hul stewigheid deur die druk wat die waterige selinhoud op die selwand uitoefen (turgor). In hierdie twee gevalle word die term "hidrostatiese skelet" nie gebruik nie. 

By verskeie van die eensellige organismes (phylum Protozoa) kom daar ook verstewigende strukture voor in die vorm van 'n endo- of eksoskelet. So is die sweephaardiertjies (orde Flagellata) voorsien van 'n stewige as of aksostiel. By die "gaatjiesdraers" (orde Foraminifera) word 'n eksoskelet in die vorm van 'n kalkdop (kalkskelet) aangetref; die eksoskelette van die straaldiertjies (orde Radiolaria) is opgebou uit kieselsuurkristalle. Die enigste plantaardige organismes waar van ŉ skelet gepraat word, is die kieselwiere of diatome (klas Bacillariophyceae). 

By baie sponse (afdeling Parazoa) word spesiale selle (skleroblaste) of spikulae gevorm. By die Coelenterata word 'n groot verskeidenheid van sowel in- as uitwendige skeletvorme aangetref. So byvoorbeeld word poliepkolonies van die klas Hydrozoa omgewe deur 'n stewige wand of kutikula, wat opgebou is uit 'n stof wat baie soos chitien lyk. By die sagte korale (orde Alcyonaria) word daar tussen die endo- en ektoderm kalknaalde (spikulae) gevorm, wat by die steenkorale (orde Madreporaria) saamgesmelt is tot ŉ stewige kalkdop wat die hele poliep omring. 

By die geleedpotiges (phylum Arthropoda) kom slegs 'n eksoskelet voor, wat ook 'n kutikula genoem word. By die meeste weekdiere (phylum Mollusca) word 'n eksoskelet in die vorm van 'n skulp aangetref. Die inkvisse met 2 kieue (subklas Dibranchiata) is die enigste weekdiere waar die skulp inwendig gevorm word; dit is ook baie gereduseer. 

Die bekendste voorbeeld is die inwendige skulp van die seekat (Sepia officinalis). Slegs by die inkvisse met 4 kieue (subklas Tetrabranchiata) en by die Nautilusspesies kom ook 'n uitwendige skulp voor. Die skeletdele van die stekelhuidiges (phylum Echinodermata) word in die onderhuidse weefsel as klein stukkies kalk neergelê.

By die werweldiere (subphylum Vertebrata) is die endoskelet baie goed ontwikkel en staan dit bekend as 'n geraamte. Dit bestaan gewoonlik uit 2 kenmerkende skeletweefsels, naamlik been en kraakbeen. Die rondebekvisse (orde Cyclostomata) en kraakbeenvisse (klas Chondrichthyes) is die enigste 2 groepe wat 'n kraakbenige skelet besit; by alle ander werweldiere bestaan die skelet hoofsaaklik uit been. Been is 'n weefseltipe wat by uitsluitlik werweldiere voorkom en meestal uit kraakbeen ontstaan deur middel van die afsetting van kalksoute (enchondrale beenontwikkeling). 

Bykomstig hierby is daar ook dermale beenvorming, dit wil sê die been word direk gevorm. As gevolg van die onbuigbaarheid van die been en kraakbeen is daar tussen die benige komponente van die skelet gewrigte wat beweging moontlik maak. Die kenmerkendste onderdeel van die skelet, waaraan die groep gewerweldes sy naam ontleen het, is die werwelkolom. Die werwelkolom ontstaan tydens die embrionale ontwikkeling uit die chorda dorsal is of notochorda: 'n elastiese staaf waaruit 'n aantal gelykvormige, (kraak)benige segmente, die werwels, ontstaan. 

Die werwels is deur middel van gewrigte met mekaar in verbinding en kan deur artikulasie beweeg; elke werwel dra 2 ribbes. Die werwelkolom en die ribbes word gesamentlik die rompskelet (lyfskelet) genoem. By die laer Vertebrata (visse en amfibieë) dra ongeveer aflê werwels ribbes; by die reptiele, voëls en soogdiere is die ribbes gebuig en is die een gedeelte daarvan gereduseer. Die meeste ribbes kom by die borsbeen (sternum) saam, terwyl enkeles met die werwelkolom artikuleer en aan die voorkant vry is (swewende ribbes). 

Die ledemate is deur middel van die skouer- en bekkengordel aan die werwelkolom geheg. By visse dien die ledemate (vinne) oorwegend om ewewig te verleen aan die liggaam in die water en daarom is die gordels eenvoudig van bou. By die diere wat by 'n landlewe aangepas is, kom skarniergewrigte voor tussen die ledemate en die werwelkolom en is die bekken en die werwelkolom met mekaar vergroei. Daarby is die ledemate baie stewiger omdat die opwaartse druk van die water ontbreek en die  liggaam in verhouding dus baie swaarder is. 

Ook ten opsigte van die kop is daar verskille: by visse vorm die kop en die romp 'n eenheid, terwyl daar by landdiere 'n nek aanwesig is wat meeronafhanklike beweging van die kop ten opsigte van die lyf (romp) moontlik maak. By voëls is die voorste ledemate omgebou tot vliegorgane en is die borsbeen baie vergroot, wat verband hou met die ontwikkeling en aanhegting van die vliegspiere. Afgesien van 'n endoskelet, wat as stut dien, word daar by werweldiere ook 'n eksoskelet aangetref. 

Die uitgestorwe pantservisse (orde Osteovoe straci) was geheel en al omgewe deur dermale beenplate. By die resente gewerweldes kom dergelike dermale bene slegs in die kopgebied voor. Die skubbe van die beenvisse (klas Osteichthyes) het hieruit ontwikkel. Die uitwendige benige komponente van reptiele en soogdiere, die dop van skilpaaie, benige velplate, kloue, vere en hare word alles as 'n eksoskelet beskou.

Die twee belangrikste kenmerke van die menslike skelet in vergelyking met die van werweldiere is eerstens die vorm van die skedel (die neurokranium is goed ontwikkel) en tweedens die bou van die rompskelet (lyfskelet), waardeur die regop posisie van die mens moontlik gemaak word. Die skelet word verdeel in ŉ aksiale skelet, wat gevorm word deur die skedel (kranium), die werwelkolom (vertebrale kolom) en die borskas (toraks), en in 'n appendikulere skelet wat bestaan uit die skouer- en bekkengordel (pektorale en pelviese gordel) en die boonste en onderste ledemate. 

Die aksiale skelet beskerm die inwendige organe teen beskadiging, terwyl die aksiale sowel as appendikulêre skelet aanhegting bied vir spiere, wat weer saam met die gewrigte en skeletdele vir beweging verantwoordelik is. Laastens bevat die skelet ook die rooi beenmurg, wat ŉ belangrike rol speel in bloedselvorming (hematopoïese). 

Die studie van die benige skelet staan bekend as osteologie. In die algemene osteologie word die algemene kenmerke van die benige komponente van die skelet (dit wil sê die verskillende benige gedeeltes of bene van die skelet) bestudeer, terwyl in die spesiale of besondere osteologie die verskillende benige komponente se tipiese kenmerke bestudeer word.

By volwassenes bestaan die skelet, met uitsondering van enkele kraakbenige gedeeltes (byvoorbeeld die neuskraakbeen, ribkraakbeen, gewrigskraakbeen), uit ongeveer 200 benige komponente (bene) wat opgebou is uit beenweefsel en beenmurg. Die beenweefsel, wat as gevolg van die aanwesigheid van kalksoute hard is, vertoon op sommige plekke ŉ kompakte struktuur (compacta) en is op ander plekke opgebou uit dun plaatjies wat loodreg op mekaar staan. 

As gevolg van hierdie rangskikking is daar klein openinge in die beenweefsel; hierdie tipe beenweefsel staan as sponsbeen of sponsagtige been (spongiosa) bekend. Die benige komponente bestaan nie geheel en al uit beenweefsel nie, maar is grotendeels hol, waarskynlik om die massa te verminder. Die beenmurg, wat hierdie holtes opvul, word in rooi en geel beenmurg verdeel. Die rooi beenmurg, wat verantwoordelik is vir die vorming van bloedselle, kom in die openinge van sponsbeen voor. 

Die geel beenmurg bevat baie vetselle, wat verantwoordelik is vir die kleur van die beenmurg. Op 'n hoë leeftyd kan hierdie vetsel le begin verdwyn en deur bindweefsel vervang word, waardeur grys beenmurg ontstaan. Alle benige komponente is bedek met 'n dun, gryswit vlies (beenvlies of periosteum), wat ryk is aan bloedvate en senuwees; laasgenoemde dring die been vanuit die beenvlies binne. In die omgewing van die gewrigte ontbreek die beenvlies, maar daar is wel 'n lagie kraakbeen oor die gewrig (bekend as die gewrigskraakbeen). 

Die meeste benige komponente van die liggaam kan volgens vorm soos volg ingedeel word: 

- Langbene (byvoorbeeld die boarm, skeenbeen, vingerfalankse); kenmerkend vir hierdie benige komponente is dat die middelstuk, die skag of diafise, 'n groot holte, die murgholte, bevat wat om ring word deur kompakte been en met geel beenmurg gevul is. Albei uiteindes (epifises) bestaan uit sponsbeen met rooi beenmurg. Suite-om die sponsbeen kom 'n dun lagie kompakte been voor wat as die kortikalis bekend staan.

- Platbene (byvoorbeeld die borsbeen, skedelbene en rib bes) wat uit grotendeels sponsbeen met 'n dun lagie kompakte beenweefsel buiteom bestaan.

- Kortbene (byvoorbeeld handwortelbeentjies, werwels); hierdie bene se struktuur lyk baie soos die van die platbene, maar die buitenste laag beenweefsel is oor die algemeen dikker.

Afgesien van hierdie 3 tipes benige komponente word daar ook die aangetref wat luggevulde ruimtes bevat (gepneumatiseerde bene). Hiertoe behoort onder andere die voorhoofsbeen (os frontale) en die bokaak (maksilla). Met uitsondering van die meeste skedelbene (wat uit bindweefsel ontstaan) word die skelet tydens embrionale ontwikkeling as groot kraakbeenstukke afgeset. 

Die kraakbeen en bindweefsel word mettertyd deur been vervang, 'n proses wat al begin wanneer die embrio 2 maande oud is en eindig op ongeveer die 20e lewensjaar. Die vorming van been uit kraakbeen (enchondrale verbening) en uit bindweefsel (membraneuse verbening) begin by gebiede bekend as primêre ossi fiseringsentra (beenkerne), wat langsamerhand uitbrei. Met verloop van tyd verskyn in die meeste benige komponente meer sekondêre ossif iseringsentra. 

In die langbene begin die verbening (ossifisering) byvoorbeeld in die derde embrionale maand met 'n ossifiseringsentrum in die skag (diafisekern). terwyl daar ook na die geboorte kerne in die epifises verskyn (epifisekerne). Die verskillende ossifiseringsentra groei na mekaar toe en terselfdertyd ontstaan die murgholte in die diafisekern. Uiteindelik is daar slegs op die grens tussen die diafise en die epifise 'n stukkie kraakbeen oor: die epifisiale skyf. 

Omdat die kraakbeenselle 'n groot verdelingskapasiteit besit, kan groei voortgesit word totdat die epifisiale skyf ook verbeen het; die liggaam het dan sy definitiewe lengte bereik (wat grotendeels bepaal word deur die lengte van die langbene). Omdat dit bekend is hoeveel verbening op 'n bepaalde leeftyd voltooi behoort te wees, kan 'n mens met behulp van röntgenfoto's (waarop beenweefsel duidelik sigbaar is) die skeletleeftyd bepaal en sodoende sekere siektebeelde aantoon.

Die borskas (toraks) word, afgesien van die 12 borswerwels (torakale werwels), ook deur 12 paar ribbes (costae) en 'n borsbeen (sternum) gevorm. Elke rib (costa) is aan die agterkant deur middel van 'n gewrig met die werwelkolom verbind en eindig aan die voorkant in 'n kraakbenige gedeelte of ribkraakbeen (kostale kraakbeen). Die ribkraakbene van die boonste 7 paar ribbes, die ware ribbes (costae verae), is regstreeks aan die borsbeen gevestig, terwyl die volgende 3 paar steeds in verbinding is met die ribkraakbeen van die boonste liggende (superior) rib. 

Hierdie laaste groep ribbes vorm saam met die 2 onderste (inferior) pare, wat geen kontak met die borsbeen het nie en daarom as swewende ribbes (costae fluctuantes) bekend staan, die vals ribbes (costae spuriae). Variasie kan voorkom, byvoorbeeld daar kan ribbes wees wat met die onderste nekwerwels (nekribbes) of met die boonste lendewerwels (lenderibbes) artikuleer. Die borsbeen (sternum) is 'n plat been en bestaan uit 3 dele: 'n manibrium, waaraan die sleutelbeen (klavikel) en die eerste paar ribbes geheg is, die liggaam of corpus, met die volgende 6 paar ribbes daaraan, en die swaardvormige aanhangsel of processus xiphoideus. 

Deurdat die borsbeen vlak onder die vel geleë is, kan 'n geneesheer met behulp van 'n hol naald rooi beenmurg vir mikroskopiese ondersoek hieruit trek (sternale punksie). In die ruimte tussen die ribbes word tussenribspiere (musculi intercostales) aangetref, terwyl die borskas aan die onderkant (inferior) afgesluit word deur die middelrif (diafragma). Sowel die middelrif as die tussenribspiere behoort tot die asemhalingspiere wat by sametrekking die ruimte van die borskas vergroot. 

Die bekken (pelvis) bestaan uit ŉ heiligbeen (os sacrum), 'n stuitjiebeen (os coccyx) en die 2 heupbene (ossa coxae). Daar word tussen ŉ groot bekken (vals bekken) en ŉ klein bekken (ware bekken) onderskei. Die grens tussen die vals en ware bekken word die bekkeningang genoem; die bekkenuitgang is die onderste rand van die ware bekken. In die holte van die ware bekken lê die blaas, rektum en geslagsorgane. By die vrou is die ware bekken ruimer as die van die man omdat die baba tydens geboorte daardeur moet beweeg, en dit staan derhalwe as die geboortekanaal bekend.

Die name van die beendere in die menslike skelet is deels van Grieks, deels van Latyn afgelei. Baie van die beendere is genoem volgens die liggaamsdele waarin hulle voorkom, maar ander dra die name van alledaagse gebruiksvoorwerpe omdat hulle so baie daarna lyk. Hier is 'n paar voorbeelde:

STERNUM: hierdie naam vir die borsbeen is afgelei van die Griekse woord "sternon" wat “bors" beteken.

ILIUM: die Latynse woord vir dye is "ilia", en hiervan is die term vir die heupbeen afgelei.

RADIUS: 'n mens hoef maar net vlugtig na hierdie voorarmbeen te kyk om te weet hoekom die Latynse woord vir 'n speek as naam daarvoor gebruik word.

ULNA: die Grieke het die term "olene" vir die elmboog en die voorarm gebruik. Dit het later ulna geword, en dui die grootste van die twee voorarmbene aan.

FALANKS: hierdie term vir die vingerbeentjies is afgelei van die Grieks. Dit gee te kenne dat hierdie beentjies ‘n ooreenkoms toon met houtrollers of stompe.

PATELLA: die Latynse woord vir 'n klein pannetjie is ‘n goeie beskrywing van hoe die knieskyf voel as 'n mens dit deur die vet betas.

TIBIA: hierdie Latynse woord beteken “skeenbeen" en ook “fluit". Fluite is soms van hol bene gemaak



</doc>
<doc id="85108" url="https://af.wikipedia.org/wiki?curid=85108" title="Nuxia">
Nuxia

Nuxia is 'n genus van plante in die wildevlier-familie, Stilbaceae. Die genus omvat 15 spesies.





</doc>
<doc id="85109" url="https://af.wikipedia.org/wiki?curid=85109" title="Westville-gevangenis">
Westville-gevangenis

Die Westville-gevangenis is 'n tronk in Westville, 'n woonbuurt van Durban, Suid-Afrika. Dit is een van die grootste tronke in die land en is die enigste tronk in die Durban-area. Dit word deur die Suid-Afrikaanse Departement van Korrektiewe Dienste bestuur. Die gemiddelde daaglikse bevolking vir 2010 was 3 281.

Op 21 Februarie 2010 ontsnap die sogenaamde "suikerriet-reeksmoordenaar", Thozamile Taki, saam met agt ander verhoorafwagtende gevangenes uit die tronk. Hulle saag deur 'n staaldeur en roosterhekke en ontvlug uit die tronk se "Medium A"-afdeling. Teen 7 Maart 2010 is drie van die ontsnaptes, saam met Thozamile Taki, weer gevang en is een deur die polisie geskiet.



</doc>
<doc id="85110" url="https://af.wikipedia.org/wiki?curid=85110" title="Brandvlei-gevangenis">
Brandvlei-gevangenis

Die Brandvlei-gevangenis is 'n tronk op die oewers van die Brandvleidam naby Worcester in die Wes-Kaap, Suid-Afrika. Die tronk word deur die Suid-Afrikaanse Departement van Korrektiewe Dienste bestuur.

Die tronk het 'n maksimum- en minimum-sekuriteitseenheid asook 'n jeugafdeling. Volgens die 2011-sensus het die tronk 'n bevolking van 3 020, wat beide prisoniers en personeel insluit.



</doc>
<doc id="85112" url="https://af.wikipedia.org/wiki?curid=85112" title="Korbeelhuise">
Korbeelhuise

Korbeelhuise is kliprondawels wat die pionierboere in die middel van die 19de eeu in die Hantam Karoo gebou het. Hulle is belangrike oorblyfsels uit die kultuurgeskiedenis en die geskiedenis van die volksboukunde in Suid-Afrika.

Korbeel is 'n woord uit die argitektuur wat verwys na 'n uitspringende steen uit 'n muur, skoorsteen of pilaar waarop weer 'n ander baksteen rus. Dit is 'n ouderwetse konstruksiemetode wat veral gebruik is vir die bou van boë en koepels.

Hierdie boumetode kom wydverspreid in die wêreld voor en is 'n eeue-oue boutegniek. Dit is gebruik in antieke Egipte, antieke Griekeland, antieke Irak, Indië, Kambodja en die Majas van die Andes. By die bou van die Russiese kerke van die 12de eeu is die boutegniek benut. Korbeelhuise met koepeldakke wat na 'n byekorf lyk, kom ook in die Balkan, op die Iberiese skiereiland, in die suide van Italië en die suide van Frankryk en in Ierland voor.

Die Sotho-stamme (die Ghoya) van die huidige Vrystaat het reeds in die 16de eeu klein byekorfhutte gebou. Hierdie hutjies is saamgegroepeer in 'n kraal. So 'n dorpie word by Doringberg in die Willem Pretorius-wildreservaat as 'n nasionale gedenkwaardigheid beskerm.

Toe die blanke trekboere met hul veekuddes die Hantam en die Roggeveld (in die omgewing van die huidige dorpe Williston, Carnarvon, Fraserburg, Loxton en Sutherland) binnetrek, is hulle in 'n byna boomlose omgewing sonder enige timmerhout en dekriet. Die enigste boumateriaal was plat klippe, mis van diere en 'n bietjie gras.

Korbeelhuise in die Karoo is tussen 1825 en 1875 gebou, was gewoonlik rond, maar reghoekige geboutjies kom voor. Die rondawels was meesal 5m in deursnee, 7m hoog en die mure 75 cm dik. Tot op ongeveer 2m is die mure vertikaal gebou. Daarna is die opeenvolgende lae plat klippe ry vir ry effens na binne gepak totdat hulle boontoe amper bymekaar uitgekom het en 'n koepeldak gevorm het. Die oorblywende gat is met 'n groot plat klip gesluit. 'n Mengsel van kaf en grond met water gemeng en geknee tot die korrekte tekstuur verkry is, was die sement. Dikwels is die klippe bloot netjies opmekaar gepak. Teenswoordig is die meeste korbeelhuise wit gekalk.

Weens die dik mure en die hoë dak het dit goeie beskerming teen die somerhitte gegee. Die voordeur was gewoonlik 'n bo- en onderdeur en die drempel opvallend hoog bo die grond. Regoor die deur was meesal 'n klein luggat ('n venster) met 'n luik. Die luggat was dikwels skuins sodat die Boesmans nie pyle daardeur in die huise kon inskiet nie.

Vloere is gemaak van klei en mis gemeng met osbloed en vet. Deur polering was dit glad en het dit 'n rooibruin glans verwerf.

In die bouproses met die onreëlmatige stene het rakke en nissies ontstaan wat handig te pas gekom het. Daar waar die mure begin skeef loop het, is dikwels hanebalke aangebring. Dit sowel as horings aan die mure is gebruik vir die ophang van apparaat, klere en biltong.

Boere het aanvanklik net een korbeelhuis gebou en dikwels later 'n 2de of 3de of selfs 'n langwerpige kamer by die oorspronklike rondawels gevoeg. So het elkeen van die huisies sy eie unieke uitleg gekry.

Daar is 'n 50 korbeelhuise in die verspreidingsgebied oor. Om voorbeelde van die plattelandse argitektuur vir die nageslag te bewaar, is vyf korbeelhuise tot monumente verklaar. Hulle is almal in die omgewing van Williston op die plase Grootfontein, Arbeidersfontein, Schuinshoogte, Goraas en Stuurmansfontein. Ander goeie voorbeelde is in die Williston-distrik op die plase Droogeputs, Klipkolk, Tkokobos en Konka. By Carnarvon kan van die boustyl op die plaaswerwe van Osfontein, Van Aswegenfontein (Silvery Home) en Vischgat gesien word. Rietvlei, Driefontein en Louw se plaas in die distrik van Fraserburg het huise in die boustyl. Net suid van Sutherland op die plaas Gunsfontein staan 'n korbeelhuis. Tussen Sutherland en Merweville op die plaas Vinkfontein en naby Merweville by Ongeluksfontein is ook korbeelhuise.



</doc>
<doc id="85116" url="https://af.wikipedia.org/wiki?curid=85116" title="Veiligheidsklep">
Veiligheidsklep

'n Veiligheidsklep (in Engels 'n "(pressure/temperature) safety valve / PSV / TSV") is 'n meganiese klep wat outomaties oopmaak om toerusting teen hoë druk te beskerm.

Die drukval deur die veiligheidsklep se inlaatlyn mag nie hoër wees as 3% van die steldruk (in absolute druk) nie. Dus:

formula_1

waar ΔP die drukval is en P die steldruk in meterdruk is.

Indien ΔP/Pstel > 3%, kan dit gebeur dat die veiligheidsklep oopmaak en dan val die inlaatdruk by die PSV só dat die klep weer toemaak. In Engels word dit "chattering" genoem.

Die opgeboude teendruk moet minder as 10% wees van die veiligheidsklep se steldruk (alles in meterdruk). Indien dit groter as 10% is, kan dit gebeur dat die veiligheidsklep oopmaak en dan verhoog die klep se uitlaatdruk só dat PSV weer toemaak.




</doc>
<doc id="85117" url="https://af.wikipedia.org/wiki?curid=85117" title="Watervlier">
Watervlier

Die Watervlier ("Nuxia oppositifolia") is 'n klein immergroen boom wat vanaf KwaZulu-Natal noordwaarts voorkom tot in Zimbabwe, ooswaarts tot by Beira en daar is ook 'n afgesonderde populasie in Kaokoland. Die boompie groei langs waterlope, op oewergrond en selfs tussen rotse.

Dit is 'n meerstammige struik of klein boom (tot 8 m hoog) met 'n dun, regop stam en digte blaarbedekking. Takke is dun en reguit en neig om buitentoe te buig in ouer bome. Die bas raak gesplete in lang riwwe wat later in lang repe afdop.

Die glansende, vaalgroen blare is lank en smal (8 x 1 cm), enkelvoudig en in pare gedra. Die uiters fyn en klein, wit blommetjies word in digte bondels op oksels van die laaste paar blare gedra.




</doc>
<doc id="85119" url="https://af.wikipedia.org/wiki?curid=85119" title="Pambatieboom">
Pambatieboom

Die Pambatieboom ("Anastrabe integerrima") is 'n struik of klein boom wat voorkom onder die platorand vanaf Port Elizabeth noordwaarts tot in KwaZulu-Natal. Die boompie groei in oewerbos en aan woudrande. Die blare is styf, donkergroen aan die bokant en gelerig en wollerig aan die onderkant. Die blomme is geel en koppievormig.




</doc>
<doc id="85122" url="https://af.wikipedia.org/wiki?curid=85122" title="Sinkretisme">
Sinkretisme

Godsdienstige sinkretisme word gewoonlik gesien as die vermenging van twee godsdienstige stelsels in die mate dat die uniekheid van 'n spesifieke godsdiens in die gedrang kom. Dit word dus negatief beleef in die sendingveld.

Volgens die HAT is sinkretisme die poging om verskillende sektes en godsdienstige opvattings met mekaar te versoen.


</doc>
<doc id="85129" url="https://af.wikipedia.org/wiki?curid=85129" title="Witdoring">
Witdoring

Die Witdoring ("Senegalia polyacantha" subsp. "campylacantha") is 'n boom endemies aan Afrika. In Engels staan die boom bekend as "Whitethorn".

Dit is 'n groot bladwisselende boom wat tot 20 m hoog kan word, met 'n relatief spaarsamige, vormlose tot ronde kroon. Die stam is besonders lank, reguit en kaal en dra lang, kaal takke. Ouer bas is donkergrys, lengtegewys redelik diep gegroefd, wat afskilfer in groot kurkagtige vlokke om die nuwe geel bas daaronder bloot te stel.

Die fyn, haarlose blaartjies (5 x 1 mm) word dubbelsaamgestel aan pinnas gedra (tot 40 pare aan 'n pinna, 25 cm lank). Klein rooibruin haakdorings kom aan die onderkant van die strosstingel voor, met 'n buitengewoon groot, ovaal klier aan elke blaarsteel.

Die wortels stel chemiese stowwe vry wat krokodille, slange en rotte wegdryf.

'n Ekstrak gemaak van die witdoring se wortels is bruikbaar teen slangbyt en 'n kind wat rusteloos is snags, se lyf kan hiermee afgespons word.

Die boom se hout is bruikbaar as brandhout, maar sy dorings maak dit effens lastig. Die kernhout het 'n digtheid van ongeveer 705 kg/m³.




</doc>
<doc id="85130" url="https://af.wikipedia.org/wiki?curid=85130" title="Blouhaak">
Blouhaak

Die Blouhaak ("Acacia erubescens") is 'n boom endemies aan Afrika. In Engels staan die boom bekend as "Blue thorn".




</doc>
<doc id="85131" url="https://af.wikipedia.org/wiki?curid=85131" title="Buikdoring">
Buikdoring

Die Buikdoring ("Acacia luederitzii" var. "retinens") is 'n boom endemies aan Afrika. In Engels staan die boom bekend as "Belly thorn".




</doc>
<doc id="85132" url="https://af.wikipedia.org/wiki?curid=85132" title="Rooidoring">
Rooidoring

Die Rooidoring ("Acacia gerrardii" subsp. "gerrardii") is 'n boom en endemies aan Afrika. In Engels staan die boom bekend as "Red thorn".




</doc>
<doc id="85133" url="https://af.wikipedia.org/wiki?curid=85133" title="Brakdoring">
Brakdoring

Die Brakdoring ("Acacia robusta" subsp. "clavigera") is 'n doringboom wat in rivieroewerbos groei in die laeveld en noordwaarts tot by die Zambezirivier. Volop rondom die Tshokwane-piekniekplek in die Krugerwildtuin. Die boom het heldergroen blare in die lente. Dis 'n subspesies van die Enkeldoring ("Acacia robusta").



</doc>
<doc id="85136" url="https://af.wikipedia.org/wiki?curid=85136" title="Tatoeëermerk">
Tatoeëermerk

’n Tatoeëermerk of tatoe is ’n vorm van liggaammodifisering waar ’n naald gebruik word om ink onder die opperhuid aan te bring om die vel se pigment te verander. Die term kom waarskynlik van die Tahitiaanse woord "tatu", wat streep of vlek beteken, en is deur matrose na Europa gebring. Van daar het dit moontlik na die res van die wêreld versprei.

Die gebruik van die Engelse terme "skin art", "tattoo art", "pieces" en "work" raak al hoe gewilder onder tatoekunstenaars en kunsateljees, wat uitstallings hou van konvensionele en selfontwerpte tatoes. 

Die simboliek van die tatoe wissel van plek tot plek en van kultuur tot kultuur. Baie tatoes is tekens van passie, status of rang, godsdiens, dapperheid, seksualiteit, liefde, beskerming of assosiasie. Dit is ook dikwels tekens van uitgeworpenes, slawe en gevangenes. Baie gevangenes en misdaadbendes gebruik tatoes om inligting oor hul oortredings te vertoon of aan te dui tot watter bende hulle behoort. In ’n studie is gevind 72 persent van die deelnemers met tatoes aan die gesig, nek, hande of vingers het meer as drie dae in die tronk deurgebring, in vergelyking met 6 persent van dié sonder tatoes. 

Vandag laat baie mense hulle tatoeëer vir bloot artistieke redes of om te wys hulle behoort tot ’n sekere groep soos misdaadbendes of ’n etniese groep. In sekere lande word geglo tatoeëermerke het towerkragte wat die draer daarvan beskerm. 

In sommige gevalle in die geskiedenis is mense ook al teen hul wil gatatoeëer. ’n Bekende voorbeeld is die identifikasienommers wat op Jode in konsentrasiekampe aangebring is onder die Nazi-stelsel. Die Nazi's het die praktyk in 1941 in Auschwitz begin om die liggame van geregistreerde gevangenes in die kampe te identifiseer. In die Zhou-dinastie het Chinese owerhede tatoes op mense se gesigte aangebring as ’n straf vir sekere oortredings of om gevangenes of slawe te merk. Ook in die Romeinse Ryk moes soldate, gladiators en slawe tatoeëermerke dra. Deels vanweë ’n Bybelse uitspraak teen die merk van die liggaam, het keiser Konstantyn die Grote die tatoeëring van gesigte omstreeks 330 n.C. verbied, en die Tweede Konsilie van Nicea het in 787 die tatoeëring van enige deel van die liggaam as ’n heidense gebruik verbied.

Al hoe meer tatoes word gebruik vir kosmetiese doeleindes, soos permanente grimering of om velverkleurings te verbloem. Eersgenoemde sluit die tatoeëring van lippe en oogwenke (omlyner), ooglede (omlyner) en selfs moesies in. Natuurlike kleure word gewoonlik daarvoor gebruik omdat dit veronderstel is om soos grimering te lyk.

’n Toenemende neiging is ook om tatoes aan te bring op merke ná ’n operasie soos ’n mastektomie. Die tatoeëring van tepels op gerekonstrueerde borste is ook gewild.

Mediese tatoes word byvoorbeeld gebruik om te verseker instrumente word op die regte plekke aangebring by herhaalde radioterapie. Dit is ook al gebruik om mediese inligting oor te dra, soos ’n persoon se bloedgroep of ’n mediese toestand.

Tatoes is waarskynlik ook in antieke medisyne gebruik as deel van die pasiënt se behandeling. Die dokter Daniel Fouquet het in 1898 ’n artikel geskryf oor mediese tatoeëerpraktyke in Antieke Egipte. Hy beskryf daarin die tatoes op die vroulike liggame wat op die Deir el-Bahari-terrein gevind is. Hy het vermoed tatoes en ander letsels kon mediese of terapeutiese doeleindes gehad het.

Ötzi, die ysmummie wat sowat 5 300 jaar gelede geleef het en in 1991 ontdek is, het 59 tatoes aan sy lyf gehad. Dit is geskep deur insnydings in die vel waarin steenkoolpoeier gevryf is en daar word vermoed dit kon ’n behandeling vir sy gewrigslytasie gewees het.

Daar is ook tatoes aan die Siberiese Ysvrou gevind, wat tussen omstreeks die 6de en 2de eeu v.C. in die Siberiese steppe gewoon het en wie se liggaam in 1993 ontdek is. 

Tatoeëring behels die inspuiting van pigment in die vel se dermis, die laag velweefsel net onder die epidermis. Die pigment word versprei deur ’n gehomogeniseerde beskadigde laag deur die epidermis en boonste dermis, waar die teenwoordigheid van ’n vreemde stof die immuunstelsel se fagosiete aktiveer om die pigmentdeeltjies op te neem. Terwyl heling plaasvind, skilfer die beskadigde epidermis weg terwyl korrelweefsel dieper in die vel vorm; dit word later omgesit in bindweefsel deur kollageengroei. Dit heel die boonste dermis, waar pigment vasgevang bly binne-in fibroblaste en eindelik konsentreer in ’n laag net onder die dermis/epidermis-grens.

Sommige tradisionele stamme skep tatoes deur die ontwerp in die vel te sny en dan ink, as of ’n ander stof daarin te vryf. So word dikwels ook verhewe letsels gevorm. 

Die mees algemene metode in die moderne tyd is met ’n elektriese tatoeëermasjien, wat die ink deur ’n naald of naalde in die vel spuit deur middel van ’n vibrerende eenheid. Die eenheid dryf die naalde vinnig in en uit die vel, gewoonlik 80 tot 150 keer per sekonde. Die naalde word net een keer gebruik en word individueel verpak. Die tatoeëerkunstenaar moet handskoene dra en die toerusting moet gesteriliseer word. Die wond moet herhaaldelik met ’n nat, weggooibare soort doek afgevee word.

Tatoeëermerke het in historiese China ’n negatiewe konnotasie gehad omdat misdadigers dikwels getatoeëer is om hulle te merk. Dit is vandag steeds ’n taboe in Sjinese gemeenskappe. Die verbinding van tatoes met misdadigers het ook na Japan oorgespoel. Die Japannese regering het tatoes in die 19de eeu verbied en die verbod is eers in 1948 opgehef. 

In Europa en Noord-Amerika word die mening oor tatoeëermerke steeds beïnvloed deur stereotipes wat gebaseer is op afwykende sosiale groepe van die 19de en 20ste eeu. In die 1960's en 1970's het mense tatoes begin verbind met mense soos motorfietsryers en gevangenes. 

Dit lyk egter of die openbare mening al hoe meer positief word. Baie ondersoeke is al gedoen oor wat die publiek van tatoes dink. In Junie 2006 het die Amerikaanse Akademie van Dermatologie die resultate van ’n telefoonopname in 2004 gepubliseer. Daarvolgens het 36% van Amerikaners tussen 18 en 29 tatoes gehad, 24% van dié tussen 30 en 40, en 15% van dié tussen 41 en 51. In Januarie 2008 het Harris Interactive ’n opname gedoen en bevind 14% van alle volwassenes in Amerika het ’n tatoe, effens minder as die 16% in 2003. Mans is effens meer geneig om tatoes te hê as vroue.

Omdat die vel binnegedring word, hou tatoeëring die gevaar van ontsteking en allergiese reaksies in. Moderne kunstenaars verminder die risiko's deur naalde net een keer te gebruik en instrumente ná elke gebruik te steriliseer. Baie owerhede vereis dat hulle opleiding in bloedbesmetting ondergaan. In amateur-tatoeëring, soos in tronke, is daar egter steeds groot gevare aan verbonde. Met ongesteriliseerde toerusting kan ontsteking ontstaan of sekere siektes oorgedra word soos sekere vorme van hepatitis, herpes, MIV en tuberkulose.

Nie baie mense toon ’n allergiese reaksie op die tatoeëer-ink nie, maar dit is tog moontlik. Mense kan veral met spesifieke kleure ink ’n allergie toon. Dit is soms weens die teenwoordigheid van nikkel in ’n inkpigment, wat ’n algemene metaalallergie veroorsaak. Kneusmerke kan ook veroorsaak word deur die beskadiging van ’n aar.

Hoewel tatoes as permanent beskou word, kan dit tog soms gedeeltelik of heeltemal verwyder word deur laserbehandeling. Swart en sommige kleure ink kan makliker verwyder word as ander kleure. Die koste en pyn om dit te verwyder is gewoonlik groter as met die aanbring daarvan. 



</doc>
<doc id="85138" url="https://af.wikipedia.org/wiki?curid=85138" title="Lebombowattel">
Lebombowattel

Die Lebombowattel ("Newtonia hildebrandtii var. hildebrandtii") (Lebombo wattle, "Umfomothi") is 'n beskermde boom in Suid-Afrika.
Dit is kenmerkend aan die kuswoud van Maputaland-ekostreek.


</doc>
<doc id="85140" url="https://af.wikipedia.org/wiki?curid=85140" title="Afrikaanse kerkbou in die Karoo">
Afrikaanse kerkbou in die Karoo

Afrikaanse kerkbou in die Karoo is die argitektuur van die kerkgeboue van veral die drie gereformeerde Afrikaanse kerkgenootskappe, naamlik die Nederduitse Gereformeerde Kerk, die Gereformeerde Kerke in Suid-Afrika en die Nederduitsch Hervormde Kerk, in die meer as 40 landdrosdistrikte in die provinsies Wes-, Noord en Oos-Kaap asook vier suidwestelike landdrosdistrikte van die Suidwes-Vrystaat wat gewoonlik as die Karoo beskou word. Dié landdrosdistrikte beslaan 395 200 km, meer as die helfte van die destydse Kaapprovinsie en amper 'n derde van Suid-Afrika se grondgebied, hoewel die grense nie met sekerheid vasgestel kan word nie.

Die hele spektrum van Afrikaanse kerkboustyle is in die Karoo te sien, van die eenvoudige, toringlose kerkgeboutjies uit die vroeë tye tot die katedraalagtige, Neogotiese of Neoklassieke kerkgeboue op dorpe soos Aberdeen, Beaufort-Wes, Graaff-Reinet en Cradock. In die meeste gevalle is die NG kerk vandag nog die grootste of dan wel indrukwekkendste gebou op die meeste van dié dorpe. In sommige gevalle, soos Fraserburg en Aberdeen wat as kerkdorp ontstaan het, is aan die kerk 'n plein in die middel van die dorp afgestaan wat die oorheersing van die omliggende geboue beklemtoon het. Net enkele moedergemeentes in die Karoo aanbid vandag nog in hul oorspronklike kerk, want in die meeste gevalle is die eerste kerk deur 'n tweede en selfs 'n derde vang. In sommige gevalle was dit omdat die eerste kerk te klein vir die groeiende gemeente geword het; in ander gevalle was die ou kerk nie deftig genoeg vir 'n gemeente wat welvarend geword het nie; in nog gevalle het die ou kerk bouvallig of gevaarlik geword en het die gemeente die herstelkoste ontsien en liewer 'n nuwe gebou laat oprig.

Die Khoi, wat honderde jare deur dié dorre gebied geswerf het, het die naam "Karoo" aan die landstreek gegee wat die Hollandse nedersetters die Droogeveld genoem het. Die vroegste benaming beteken "hard" en daaruit kom die begrip "droog". Voor dit gestandaardiseer is, het die naam ook voorgekom as onder meer "Carro, Caro, Carrow, Karo, Karroo, Kuru" en "Xhaeruh". Die huidige benaming is 'n kompromis tussen die vroeë Engelse vorm "Caro" en die Afrikaanse "Karroo".

Dit is amper onmoontlik om 'n presiese beskrywing te gee van óf die aard óf die grense van die Karoo. Die streek word as 'n eenheid beskou op grond van onder meer die topografie, die geologie en veral die klimaat, wat gekenmerk word deur lae reënval, fel sonskyn en droë lug, met uiterste koue en hitte. Dié faktore het saam bygedra tot omstandighede waarin die xerofitiese plantegroei van die Karoo ontwikkel het om te oorleef in die strawwe klimaat. Veral dié plantegroei bepaal die Karoo se grense, maar egte Karooplantegroei kom in die aanliggende grasveldstreke voor en omgekeerd, sodat dit moeilik word om dié gebiede se presiese grense te bepaal. Boonop versprei tipiese Karooplante algaande ooswaarts en neem streke in waar hulle enkele honderde jare gelede heeltemal onbekend was. Vernietigende boerderymetodes dra by tot dié verspreiding wat dié agteruitgang en soms vernietiging van 'n groot deel van die oorspronklike plantegroei. Na raming het die Karoo teen 1970 reeds 240 km ooswaarts geskuif en dié uitbreiding duur gedurig voort.

Die huidige grense is die Langeberg-reeks in die suide en sy noordwaartse uitlopers in die distrikte Montagu, Ladismith, Oudtshoorn en Willowmore. In die ooste, waar die Karoo algaande uitbrei, sluit dit die distrikte Pearston, Somerset-Oos, Cradock en Venterstad in met 'n verlenging oor die Oranjerivier tot in die suidweste van die Vrystaat, onder meer die distrikte Philippolis en Bethulie. Die Karoo bestaan uit talle onderverdelings, soos die Hantam-Karoo (rondom Calvinia), die Klein-Karoo ('n gebied van sowat 480 km lank en 128 km breed tussen die Witte- en Swartberge in die noorde en die Langeberge in die suide en wat strek van Worcester in die weste tot by Oudtshoorn in die ooste), die Moordenaarskaroo (noord van die N1 tussen Prins Albertweg en Laingsburg en sluit Sutherland en Middelpos in), die Tankwa-Karoo (tussen die Ceres- of Bokkeveld-Karoo en die Klein-Roggeveldberg in die noorde, die dorp Ceres uitgesluit), die Koup (Laingsburg, Leeu-Gamka, Matjiesfontein en Beaufort-Wes), die Kamdeboo (met Graaff-Reinet in die middel en dorpe Nieu-Bethesda, Aberdeen, Jansenville en Pearston daaromheen), die sentrale Bo-Karoo (wat dorpe insluit soos Richmond, Hanover en Drie Susters aan die N1, maar strek tot by De Aar, Britstown, Victoria-Wes en Murraysburg), die oostelike Karoo (Somerset-Oos en Cradock), die Koup-Kamdeboo-Karoo (Steytlerville en Willowmore), die oostelike Bo-Karoo (Middelburg, Colesberg en Noupoort) en die westelike Bo-Karoo (die driehoek wat gevorm word deur Williston, Fraserburg, Carnarvon).

Vir die doeleindes van dié artikel, beslaan die Karoo die volgende gemeentes van die Nederduitse Gereformeerde Kerk. In die Sinode van Wes-en-Suid-Kaapland: Barrydale, Beaufort-Wes, Calitzdorp, Calvinia, Calvinia-Hantam, De Rust, Fraserburg, Gamka-Oos, Gamkavallei, Kangovalleie, Ladismith, Laingsburg, Leeu-Gamka, Loeriesfontein, Merweville, Montagu, Nieuwoudtville, Oudtshoorn, Oudtshoorn-Noord, Oudtshoorn-Park, Oudtshoorn-Suid, Oudtshoorn-Welgeluk, Oudtshoorn-Wes, Prins Albert, Richmond, Sutherland, Touwsrivier, Uniondale, Vanwyksdorp, Victoria-Wes en Volmoed. In die Sinode van Oos-Kaapland: Aberdeen, Colesberg, Cradock, Cradock-Noord, Cradock-Oos, Graaff-Reinet, Hofmeyr, Jansenville, Klipplaat, Middelburg Karoo, Murraysburg, Nieu-Bethesda, Noupoort, Nuwekerk, Graaff-Reinet, Pearston, Rietbron, Somerset-Oos, Steytlerville, Venterstad, Waterford, Willowmore. In die Sinode van Noord-Kaapland: Brandvlei, Britstown, Carnarvon, De Aar, De Aar-Noord, Hanover, Hopetown, Loxton, Orania, Petrusville-Uitsig, Petrusville, Philipstown, Prieska, Strydenburg, Vanderkloof, Van Wyksvlei, Vosburg, Williston. In die Vrystaatse Sinode: Philippolis en Bethulie.

Die Gereformeerde Kerk het die volgende gemeentes in die Karoo: Bethulie, Colesberg, Philipstown, Venterstad, Westdene, Lyciumville, Strydenburg (ontbind in 2014), De Aar, Orania, Oranjerivier, Middelburg, Cradock/Somerset-Oos, Rhenosterberg, Graaff-Reinet en Oudtshoorn.

Van die Nederduitsch Hervormde Kerk is net twee gemeentes in die Karoo geleë: Vanderkloof (sluit in De Aar, Philipstown, Petrusville, Vanderkloof, Luckhoff, Orania, Hopetown, Strydenburg) en Cradock (sluit in Cradock, Graaff-Reinet, Middelburg, Noupoort, Hofmeyr, Tarkastad en Somerset-Oos).

Die vroegste kerkgeboue in die Karoo was eenvoudige, langwerpige geboue wat meer aan 'n saal as 'n kerkgebou herinner, met 'n spitsdak van riet en 'n eenvoudige gewel aan elke end van die gebou. Dit is gewoonlik gebou van bakstene en dan witgekalk of van sandsteen. Enkele Gereformeerde gemeentes in die Karoo het vandag nog so 'n onopgesmukte, langwerpige kerkgebou, onder meer Colesberg en Venterstad (1876). Die Gereformeerde kerkgebou op Noupoort is in dieselfde styl opgerig, hoewel dit van die eerste helfte van die 20ste eeu dateer, terwyl NG kerkgeboue op dorpies wat klein gebly en dus nie 'n groot kerk kon bekostig nie, ook vandag nog so lyk, onder meer Klipplaat, Vanwyksvlei en Venterstad. Namate die gemeentes se lidmate toegeneem het en die landelike lidmate vooruit geboer het, kon hulle dit bekostig om deftiger kerke op te rig. Beaufort-Wes het in 1831 reeds 'n kerkgebou gekry wat groter en sierliker was as baie van die kerkgeboue wat selfs nog dekades later opgerig sou word. Dié vlaag deftiger toringkerke was gewoonlik die tweede kerkgebou van een van die eerste ses Karoo-gemeentes: Graaff-Reinet (1792, die sesde NG gemeente landwyd), Cradock (1818, 11de), Beaufort-Wes (1820, 12de), Somerset-Oos (1825, 15de) en Colesberg (1826, 18de), of die eerste of tweede kerkgebou van die menigte Karoo-gemeentes wat ná 1850 afgestig is.

Terwyl daar tussen die stigting van die eerste Karoo-gemeente, Graaff-Reinet in 1792 en die stigting van die tiende gemeente, Calvinia, 55 jaar verloop het, is daar in die 15 jaar tussen 1851 en 1866 'n volle 16 gemeentes in die Karoo afgestig. Hiervan was vier in die Klein-Karoo, twee in die Vrystaatse Karoo, vyf in die Oos-Kaapse Karoo, en vyf in die teenswoordige Wes- of Noord-Kaap.

Daar word soms na die 19de eeu verwys as jare van argitektoniese ballingskap, in Suid-Afrika sowel as in die buiteland, want vergeleke met die swier en staatsie van die 18de eeu, lyk die voortbrengsels van die tydperk tussen 1830 en 1880 soms op die oog af na 'n insinking. Wat die boukuns is Suid-Afrika se binneland betref, was dit wel te wyte aan ekonomiese agteruitgang en aanpassing by die primitiewe leefwyse wat die harde pionierslewe aan die trekkers voorgeskryf het. Die hele ontwikkeling van die beskeie wonings van die vryburgers in die skadu van Tafelberg tot die prag en praal van Vergelegen, moes hom nou op die vlaktes van die Vrystaat en Transvaal herhaal. Maar in die Karoo was daar 'n voortsetting van die ou tradisies, 'n voortbouing op al die swaar verworwe kennis van drie eeue se koloniale boukuns.

Teen 1850 het 'n groot golf nuwe afstigtings in die NG Kerk begin. Dit het gestalte gekry in die nuwe dorp wat rondom die gemeentes ontstaan het. Die verhouding tussen die woonhuisies en sakegeboutjies, enersyds, en die katedraalagtige kerk van die tipiese Karoodorp, kon 'n mens laas in die Middeleeuse stede van die Nederlande waarneem, waar die hoë kerktoring ook myle oor die plat landskap bokant die lae dakke van die gemeentelike huise sigbaar was. Heelwat ander kenmerke skakel die nagmaaldorpe van die Karooboere by die tradisies van hul Europese voorouers aan.

Met die beplanning van die 18de-eeuse en vroeg 19de-eeuse dorpe is die aanleg van die strate meerendeels deur die ligging van die Drostdy bepaal. Soms, bloot was 'n gebaar, is aan die kerk ook 'n belangrike perseel aan die koppenent van 'n straat afgestaan, maar die meeste planne verraai duidelik waar die swaartepunt van die gemeenskapslewe hom bevind het. Met die dorpe wat ná die Groot Trek uitgelê is, is dit anders gesteld, want in die dorpsplanne van ná 1840 het die kerk 'n oorheersende plek gekry. Dit was asof dié veranderde dorpsuitleg die verskuiwing van openbare belangstelling van politieke aangeleenthede na teologiese aangeleentheid, versinnebeeld. Tussen 1840 en 1880 (en selfs in sommige gevalle tot 1920) is kerke gebou op 'n skaal wat 'n mens verbysterd laat staan oor die vermoë van klein en soms arm gemeenskappies om hul aardse rykdom te belê in geboue wat ses dae in die week teen hulle gesluit sou staan. Nêrens ander is Afrikaners se gehegtheid aan hul kerk so treffend openbaar nie. Die grootte, duursaamheid en veral die vorm van die kerk was in skrille kontras met die huisies wat hom omring het.

Die boustyl van dié katedraalagtige kerke was, paslik in die omstandighede, Gotiese herlewing of Neo-Goties: skuins, spits, met ingewikkelde kronkelende muurvlakke onder die hoë staandak. Daarteenoor was die omliggende huise brakdakwonings van net een verdieping, met breë kalm muurvlakke onder die kroonlys, versier – waar daar sprake van versiering was – in die klassieke herlewingstyl. (Van al die groot ou 19de-eeuse kerke in die Karoo, is net Colesberg en Cradock s'n in die klassieke herlewingstyl opgerig.) In dié kontras tussen die amptelike (Neogotiese) en die volksboustyl (neoklassiek), het die stryd tussen Goties en Renaissance in die loop van die 19de eeu weerklink. Destyds was die klassieke 'n vreemde indringer in Holland; drie honderd jaar later in die Karoo, was dit die ingeburgerde styl.

J.M.J. Koorts in "Beginsels van Gereformeerde Kerkbou" beskryf dié boustyl as die enigste tipe kerkbou tot dusver wat "plegtig en stigtelik in sy voorkoms is en wat binne 'n gewyde atmosfeer besit". Hy beskryf die styl as "outyds" en 'n "vereenvoudigde" Gotiek met hier en daar Romaanse en Barok-elemente. Koorts meen: "Suiwer argitektonies gesien, kan ons met trots na hierdie kerke terugkyk; hulle behoort tot 'n eerbare tydperk wat ongemerk verbygegaan het. Dit is net tragies dat sommige van die sierlikstes reeds voor die stootskraper te lande gekom het om plek te maak vir 'n nuwe struktuur wat die landskap geen eer aandoen nie." Voorbeelde van gesloopte Neogotiese kerke in die Karoo is onder meer Fraserburg, Carnarvon en Willowmore. Die wat behoue gebly het, is van die mooiste kerke in Suid-Afrika, onder meer Somerset-Oos, Graaff-Reinet, Nieu-Bethesda, Beaufort-Wes, Laingsburg, Oudtshoorn, Sutherland, Richmond en Murraysburg.

A.M. Hugo en J. van der Bijl in "Die kerk van Stellenbosch 1686-1963" is heelwat minder beïndruk deur dié boustyl. Hulle skryf: "Die herleefde belangstelling in die Gotiese boustyl van die laat middeleeue het rondom agtien dertig soos 'n veldbrand oor die lande van Europa versprei. Met weinig uitsonderings was die voortbrengsels van hierdie mode alleen maar smakelose namaaksels, soos die berugte 'Waterstaats-kerken' in Nederland, wat deur ingenieurs van die waterstaat (kanale en dyke) ontwerp is. Maar vir die generasie van daardie tyd was dit mooi. Hul romantiese bewondering vir die meesterwerke van die middeleeuse ambagsmanne het hulle blind gemaak vir die ongerymdheid en die lelikheid van hul eie nabootsings. Carl Hager het as apostel van daardie boustyl na Suid-Afrika gekom, en die jong predikant Jan Neethling, soos die meeste van sy tydgenote, sou niks liewer sien as dat al die ou strooidakkerke van Suid-Afrika deur 'sierlike' neogotiese toringkerke vervang word nie; immers, alleen laasgenoemde soort kerk was tog geheel kerk! Vir die eiendommelike skoonheid en karakter van die ou strooidakkerke kon die geslag van 186o geen waardering hê nie; dit was te bekend, dit was te alledaags, dit was hopeloos verouderd; die ganse stroom van die tyd was daarteen. Al betreur ons dan vandag hul handelwyse, moet ons ons in geen geval daaroor verbaas nie; veeleer mag dit ons verbasing wek dat daar hoegenaamd nog enige van daardie ou kerke bewaar gebly het, en moet ons dankbaar wees dat die 19de eeu, by alle prulle wat dit ons nagelaat het, tog ook 'n aantal monumente geskep het waarop ons vandag nog die oog met genoeë kan laat rus."

J.M.J. Koorts skryf in "Beginsels van Gerformeerde Kerkbou" die Neo-Bisantynse boustyl, wat gevolg het op wat hy beskryf as die "ou Boerekerk" (met voorbeelde soos Graaff-Reinet, Beaufort-Wes en Philippolis), was die heel eerste pogings tot iets nuuts en tipies Suid-Afrikaans. Hy tipeer die kerke wat hier ter sprake is, as "die gladde rooi-geel siersteen-kerke wat soos 'n veldbrand versprei het en vandag (1974) oral in ons land te sien is". Hy beskryf die kerke as "na-aapsels" van die Bisantynse styl wat dit geïnspireer het. Tog is dit ietwat verander met behulp van moderner materiale, boumetodes en sin vir skaal. Koorts sê om dié kerke verder te moderniseer, "is hulle opgesmuk met al die modernismes van die dertigerjare: teatrale lyne, vertikale strepe, krulle en ander tierlantyntjies. Die torings het veral uitgestaan met aanplaksels van modernistiese lyne wat sterk herinner aan "juke-boxes" wat in kafees aangetref word." Hy beskryf die bouwerk as bestaande uit hoofsaaklik "lompe samestellinge van siersteenmassas; die sierstene meestal blink, glad en geelrooi".

Koorts sluit sy kritiek op dié boustyl, waarvan Hendrik Vermooten seker die grootste eksponent in die Afrikaanse kerkbou was, af met die opsomming: "Sodra dit by prinsipiële verantwoording kom, vind ons dat die Neo-Bisantynse kerkbouery in Suid-Afrika 'n minder gelukkige fase was. Dit was geen logiese skakel in die ontwikkeling van kerkargitektuur in ons land nie, dit bevat niks wat dit as "tipies Suid-Afrikaans" laat kwalifiseer nie, en nog minder as "tipies Protestants"".

Nog 'n boustyl, maar een wat Koorts nie in sy oorsig van die Gereformeerde kerkbou in Suid-Afrika noem nie, is net te sien in twee kerkgeboue in die Karoo en was blykbaar beperk tot die twintigerjare van die vorige eeu. Die kerke is almal deur Wynand Louw ontwerp en die twee Karoovoorbeelde is die Nuwekerk, Graaff-Reinet, waarvan die hoeksteen gelê is 1929 en die Gereformeerde kerk op Bethulie, waarvan die hoeksteen gelê is op 16 Februarie 1924; so is dié tydperk as 't ware 'n oorgang tussen Neogoties en Neo-Bisantyns. Voorbeeld daarvan landwyd is Die Strand (hoeksteen gelê op 1 Maart 1930), Durban (hoeksteen gelê op 7 Julie 1923), Luckhoff (1924), Observatory, Kaapstad, se vorige kerkgebou en Turffontein (intussen afgebrand).

Voorbeelde van kappiekerke is nie volop in die Karoo nie en net een is opgerig in die plek van ’n Neogotiese gebou, naamlik dié van die NG gemeente Willowmore. Ander voorbeelde is: NG gemeente Waterford, Leeu-Gamka, Calvinia-Hantam, Cradock-Noord, Strydenburg en Middelburg-Uitsig. Dié kerke word vereenselwig met die snelle uitbreiding van die NG kerk in die vyftiger- en sestigerjare van die 20ste eeu toe 'n groot getal gemeentes in snel ontwikkelende woonbuurte afgestig is. Selfs in die Karoo, waar die bevolkingsgroei stadiger was, is drie van dié sewe voorbeelde 'n dogtergemeente en nié die dorp se moedergemeente nie.

In die vyftigerjare van die 20ste eeu, terwyl die Neo-Bisantynse kerktipe nog in volle gang was, het 'n nuwe soort sy verskyning op die Suid-Afrikaanse en kort daarna ook op die Karoo se horison gemaak, naamlik die kappiekerk (ook bekend as die tentstyl).

Die plattegrond waarop hierdie kerk staan, is meestal 'n waaiervorm, wat hom beter leen tot die horisontale gerigtheid van Woord tot antwoord. Maar volgens Koort is dit die enigste ligpunt, “aangesien daar in die ander argitektoniese aspekte van die kappiekerk weinig deug te bespeur is”. Hy skryf "die gevaarte van 'n dak wat hoog begin en baie steil weerskante tot laag op die grond reik”, is wat eerste opval. Sommige van hierdie geboue toon skaars mure aan die sykante. Die gewelaansigte is gewoonlik driehoekig, ingevul met glas. Koort sê dis interessant om op te merk dat net voor die verskyning van die eerste kappiekerk in Suid-Afrika, daar in die VSA 'n kerk vir die Universaliste Kerk gebou is wat baie ooreenkoms toon met die latere kappiekerk. Die argitek was die beroemde Frank Lloyd Wright, wat, terloops, 'n agnostikus was. Hy het in hierdie dakfatsoen die simboliek van biddende hande gesien. Daar bestaan 'n foto van hom waar hy voor die boukommissie sy twee hande op so 'n wyse saamgevoeg hou dat dit die vorm van 'n spitsdak aanneem.

In Suid-Afrika het argitektuurstudente wat destyds nog niks anders as Neo-Bisantynse kerke voor oë gehad het nie, met belangstelling die Frank Lloyd Wright-skepping betrag. Kort daarna is die eerste kappiekerk in ons land gebou. Die kappiekerk het spoedig soos paddastoele oraloor Suid-Afrika verrys. Hoewel hierdie kerktipe aanvanklik met skeptisisme bejeën is, is dit binne enkele jare aangeprys as verteenwoordigend van 'n egte Suid-Afrikaanse Protestantse kerkboustyl. Tog skryf Koorts: “Suid-Afrikaans is dit egter nie, aangesien so 'n reusagtige spitsdak eerder geneigd is om assosiasies op te wek van Europese lande met 'n swaar sneeuval in die winter. Kerklik is dit ook nie, aangesien daar aan die kappiekerk niks is wat 'n kerklike gees adem nie.

“Van buite gesien is dit 'n sameflansing van skuins lyne en vlakke: die noklyn loop skuins af, die dakoorstek by die gewel is skuins, die toringlyne is skuins, die dak-helling is skuins . . . alles is skuins! Hierdie skuinstes vorm skrille kontraste met mekaar en die resultaat is 'n rustelose harwar. Dis nie vereenselwigbaar met die Christelike ideale van waardigheid, rus en balans nie. Daar word ook beweer dat die tent-voorkoms aan die tabernakel herinner, maar diegene wat so sê, weet nie hoe die tabernakel gelyk het nie.”

Die gewelaansig van ’n kappiekerk verleen hom tot 'n hele reeks eksperimente. In 'n tipiese gewelaansig sal 'n mens 'n Gotiese boog binne-in 'n driehoekvorm aantref. Binne-in die Gotiese boog kan daar dalk 'n vierkantige ingangspoort verskyn. “Dus drie botsende geometriese vorms opmekaar geplak: 'n groteske resultaat!” volgens Koorts.

Hy meen kerkgangers soek binne-in die kerk vergeefs na ’n gewyde atmosfeer. “Die wit soliede plafon ontspring vanaf die lae muurtjies op tot by die nok daarbo. Vanweë die feit dat die skuins plafonvlakke so laag begin, is die vertikale dimensie verswak en daarmee ook die versinnebeelding, in die strukture, van die opstyg van gebede na bo. (Al wat moontlik kan opstyg, is bedompige lug wat onbeweeglik vas daarbo bly hang. Dit verklaar waarom hierdie kerke in die somer so warm is, sodat veral die mense op die galery en kansel dit ontgeld.)”

Die binneruim word dus oorheers deur die strakke, soliede skuins wande wat na bo soos 'n omgekeerde drukgang gevorm is. Koorts meen die gevoel is “een van ingekerker te wees: daar is geen ontvlugting nie – 'n voëltjie sou hom genadeloos teen die plafon vasvlieg in 'n poging om te ontsnap.”

Die binneruim van die kappiekerk is gewoonlik skel verlig sodat alle sweem van misterie verdryf word. Die hoofbron van lig is gewoonlik die gewel met sy reuse-venster, wat tot gevolg het dat die predikant, terwyl hy preek, die hele tyd in die skerp lig moet vaskyk. Koorts gee toe: “Daar sal seer sekerlik voorbeelde van kappiekerke wees waarteen die kritiek 'n matiger toon kan aanneem, maar solank die dak in 'n buitengewoon groot verhouding tot die hoogte van sy mure staan, op so 'n wyse dat dit neerdrukkend uitwerk, is die beginsel moeilik verdedigbaar.”

Hy vat sy kritiek saam: “Daar is niks aan hierdie kerktipe wat herinner aan die ewigheid nie. Die rusteloosheid van skuinslyne sou eerder simptomaties wees van die ontwrigte tyd waarin ons lewe. In 'n kerkgebou moet daar eerder 'n herinnering aan die vastigheid van Gods beloftes en die vrede van Christus opklink. Die tipe versierings is baie oppervlakkig – van so 'n aard dat dit die populêre smaak vlei, eerder as om tot stigting te dien.”

Ses van die Neogotiese kerkgeboue in die Karoo is gesloop en nog een, die ou kerk op De Aar, se toring is verwyder toe dit in 'n kerksaal omskep is. Van die geslooptes was drie beslis en een waarskynlik deur die Duits gebore argitek Carl Otto Hager.


<div style="font-size:90%;">


</doc>
<doc id="85141" url="https://af.wikipedia.org/wiki?curid=85141" title="Vogelsberg">
Vogelsberg

Die Vogelsberg is 'n middelgebergte van vulkaniese oorsprong in die Duitse deelstaat Hesse wat deel uitmaak van die Oos-Hessiese Bergland. Die hoogste piek in die gebied - die grootste geslote basaltmassief in Europa - is die Taufstein met 'n hoogte van 773 m bo seevlak. Die Natuurpark Hoher Vogelsberg beslaan groot dele van die bergreeks se hoër geleë gebiede, terwyl die waterskeiding tussen Ryn en Weser ook deur die berggebied loop.


</doc>
<doc id="85144" url="https://af.wikipedia.org/wiki?curid=85144" title="François Verster">
François Verster

Dr. François (Swys) Verster is 'n Afrikaanse skrywer wat fiksie- sowel as niefiksieboeke in Afrikaans en Engels vir verskillende ouderdomsgroepe skryf.

François Philippus Verster is op 24 Januarie 1962 in Bellville, 'n voorstad van Kaapstad gebore. Hy word groot in Parow, waar hy aan die Laerskool Parow-Wes uitblink in atletiek en rugby. Weens kroniese rug- en spierbeserings neem hy eerder tennis op, wat hy met groot entoesiasme speel, hoewel slegs op klubvlak. Van kleins af is hy versot op lees; enigiets van strokiesboeke tot volwasse lektuur. Hy matrikuleer by die Hoërskool President in Vrijzee in 1979 met 'n A-gemiddelde en bekom 'n onderwysbeurs, waarna hy inskryf aan die Universiteit van Stellenbosch.

François se studieloopbaan begin in 1980, waar hy as inwoner van die manskoshuis Eendrag eers'n B.A. met Geografie en Geskiedenis as hoofvakke behaal, daarna in 1983 'n Honneurs in Geskiedenis voltooi, en toe inskryf vir 'n M.A. in Geskiedenis. Hy gaan voort met hierdie navorsing terwyl hy met spesiale toestemming van die universiteit ook sy Hoër Onderwysdiploma in 1985 bekom. Nadat hy verteenwoordigende snoeker, tafeltennis en hokkie gespeel het, begin hy weer rugby speel, vir die studentewyk Libertas as inwoner van Huis van Riebeeck. (Dié sou hy ná sy diensplig – 1986 tot 1987 – op klubvlak speel). Gedurende die tydperk van ses jaar se studie, teken hy enkele spotprente vir studenteblaaie, maar skryf geen fiksieverhale nie.

In 1986 meld hy vir nasionale diensplig aan by Ysterplaat en reis per trein na die Infanterieskool op Oudtshoorn. Weens sy rugprobleme (veroorsaak deur skoliose) wat hom van kindsbeen pla, word hy in die weermag as G-3 geklassifiseer en meegedeel dat hy as “medies ongeskik” 'n keuse het om of stoorklerk of onderwyser in Namibië te word. Hy gaan na Omega in die Kaprivistrook as vrywilliger waar hy vir Boesmans skool gee en klaar daar uit in Desember 1987. Daarna is hy teen wil en dank by kadette (selfs die meisiespeloton en skoolorkes) betrokke, maar toe hy uit die onderwys bedank, het hy nooit weer in uniform verskyn nie – die ou "browns" is in elk geval nou etlike nommers te klein!

Weens ’n gesukkel om 'n permanente onderwyspos te kry, veroorsaak dit dat hy van een skool na die ander swerf: (Ladismith in 1988; Kuruman 1989 Januarie – Junie; Vrijzee 1989 Julie – Desember; Mosselbaai 1990), waarna hy uit die onderwys bedank en tydelike werk doen totdat hy in Julie 1991 by die Kaapstadse Argief aansluit. Hier werk hy in verskillende afdelings totdat hy 'n nuwe afdeling vir openbare betrekkinge (Outreach) stig en hom daarop toespits om argiefwerk aan die publiek bekend te maak. Hiervoor ontvang hy die toekenning vir uitsonderlike bydraes tot die argiefwese van die minister van kultuur en sport in 2008.

Reeds in Julie 2007 verlaat hy die staatsdiens en begin as maatskappy-argivaris van die mediamaatskappy Naspers in Kaapstad werk. Sy eerste taak was om die hele argief te moderniseer en te digitaliseer, wat in verskillende stadia uitgevoer is. 'n Groot deel van sy pligte behels steeds bewusmaking van argiewe, wat lesings en die skryf van artikels insluit.

Gedurende sy loopbaan by die staatsargief konsentreer hy op skilderwerk, maar skryf hy ook honderde artikels oor argiefwetenskap, navorsing en geskiedenis vir 'n aantal publikasies, asook enkele kortverhale. Hy tree op as redakteur van die nasionale argiefblad Argiefnuus en skryf vir akademiese en vaktydskrifte, terwyl hy sy MA in Geskiedenis (1992) verwerf. In 1994 voltooi hy 'n Nasionale Argiefdiploma en 'n D Phil in Kultuurgeskiedenis in 2003. Tussendeur neem hy skilderklasse en neem hy aandklasse in Xhosa en Frans saam met sy Suidwesmeisie Charlene (van Zyl), met wie hy in 1992 getroud is.

In 2004 skryf hy sy eerste boek, gebaseer op sy doktorale studie oor die lewe en werk van T.O. Honiball en word genooi om in Frankryk by die Universiteit van Dijon 'n lesing daaroor te gee. Dit lei tot die egpaar Verster se eerste reis na Europa. Hy vertaal die boek self in Engels sodat die eerste uitgawe in Engels is en die Afrikaanse uitgawe in 2005 verskyn.

In dieselfde jaar word hy gevra om 'n boek te skryf oor 'n reis wat Simon van der Stel in 1685 na Namakwaland onderneem het, met vergelykende informasie aangaande 'n herdenkingsreis in 1985 deur (die uitgewer) Willie Visagie en 'n aantal vriende. Dié boek waarvoor Verster ook illustrasies gemaak het, verskyn in 2005 (in 2004 verskyn 'n boek "Deur die Duineveld na Skipskop", deur die kultuur-historikus Brönnhilde Ekermans, waarvoor Verster ook illustrasies doen).

In 2006 neem Verster 'n skryfkursus by Riana Scheepers (Wellington), wat hom motiveer om nuwe genres aan te durf en stel hy 'n CD ROM saam getiteld "Verras jouself", waarin ook werke van medekursusgangers opgeneem is. In 2008 word van sy haikoes in 'n bundel (Gebede vir 'n landskap, deur Strijdom van der Merwe) opgeneem en in 2009 volg kinderverse in "Die Nuwe Kinderverseboek", saamgestel deur R. Scheepers en S. Kotze-Myburgh. In 2011 word 'n gedig opgeneem in die jeugbundel "Toulopers" (Jaco Jacobs). Kortverhale vir kinders is vervat in die bundels Metz and Bop and the big library theft (2009) en Spoke, rillers en ander grillers (2010). In 2012 volg kortverhale vir volwassenes in "Grensoorlogstories" (2012) en "Skarlakenkoors" (2013). Sy eerste roman "Een teen Adamstor" verskyn ook in 2013, waarvoor hy die prys vir beste Afrikaanse jeugroman by Maskew Miller Longman wen en in 2014 verskyn die wetenskapfiksieroman Deur na Nebula Nege.

Tussendeur sit Verster sy studies voort – in 2007 verwerf hy 'n diploma in joernalistiek by CPUT in Kaapstad (waar hy hoë lof en aanmoediging kry) en gaan hy voort met vryskutwerk, veral met die doel om die publiek aan te moedig om te lees en hulle bewus te maak van hul erfenis en streeksgeskiedenis. Hy probeer deurgaans om sy repertoire uit te brei en meer oor skryfkuns te leer, waaroor hy ook sedert 2006 gereelde rubrieke skryf vir bv. "Kaapse Bibliotekaris". 'n Tweede weeklange skryfskool by Scheepers, 'n dagkursus by Rachelle Greeff en 'n twee-weke kursus by "Centre for the Book" in Kaapstad stu sy ambisie om sy skryfvaardighede te verskerp.

Verster glo daarin om deur oefening en verdere leeswerk algaande te verbeter en daarom woon hy in 2013 ook die skryfskool op Potchefstroom by – nuwe insigte en wenke oor wat om níé te doen nie, maak sulke skryfskole die moeite werd. Dog, veral kontak met vriende en die motivering wat hulle bied is die brandstof waarmee die skrywer van een mylpaal na die volgende kan beweeg. Mense wat sover 'n groot positiewe invloed in Verster se skryfloopbaan was, was o.a. sy ouers en Charlene, asook skrywersvriende soos Estelle Kruger, Beatrice Wiltshire, Dana Snyman, Charles Stofberg, Pieter Hugo, Eileen Jensen-Steenekamp en Wilna Jensen.

Die meeste van Verster se skryfwerk bly steeds artikels en rubrieke en hy het ook dosyne boekresensies gedoen, maar verkies nou om op eie skryfwerk te fokus en hoop dat hy 'n paar substantiewe romans sal publiseer, maar nie-fiksiewerk sal ook altyd 'n belangstelling bly en hy hunker altyd terug na die akademie. In 2010, dertig jaar nadat hy daar as eerstejaarstudent ingeskryf het, voltooi hy sy MPhil in Joernalistiek by die Universiteit van Stellenbosch, maar dis waarskynlik einde niet: een of ander tyd sal hy weer begin dink aan bydraes in die akademie.

François Verster is 'n argivaris by Naspers sedert 2007.


Verster het drie romans geskryf:


Sy artikels het verskyn op die webblaaie van Afrifiksie, Litnet, History Online, wiki.nuwegeskiedenis en mygeskiedenis.com, Ancestry24.com, Potchefstroom ATKV Skryfskool webblad (Facebook-weergawe), Mediamense.com, asook in tydskrifte en koerante soos Village Life, @Stellenbosch, Cape Librarian, Beeld, Die Burger, By, Oudtshoorn Courant, Nuus Hoorn, Tygerburger, Bolander, The Plainsman, Atlantic Sun, Helderberg Sun, Cape Towner, Rapport, My24 en akademiese artikels in Argiefnuus, Quarterly Bulletin of SA National Library, Hugenote Bulletin, Suid-Afrikaanse Tydskrif vir Kultuurgeskiedenis en Global Media Journal.

Sy rubrieke het in Bolander, Paarl Post, Cape Librarian en My24 verskyn. Boekresensies verskyn in Rapport Boekeblad, Cape Librarian, Bolander, Litnet en Tydskrif vir Kultuurgeskiedenis.
Redaksionele bydraes wissel van redakteur van Argiefnuus tot lid van die redaksionele raad: Journal of SA Society of Archivists.

François Verster se boek "Een teen Adamastor" was die beste Afrikaanse roman in Maskew Miller Longman se jeugromanskompetisie vir 2013. Een teen Adamastor is op Listopia benoem as beste Afrikaanse wetenskapfiksieroman en "Inversim as derde beste op die lys. "Omega oor en uit" is deur 'n resensent die "beste Grensoorlogboek van 2016" genoem, terwyl "Die Groot Drie" die kortlys vir beste nie-fiksieboek van 2016 by Kyknet-Rapport se jaarlikse boekpryse gehaal het.
Sy werk is vermeld in publikasies soos Tydskrif vir Kultuurgeskiedenis, Quarterly Bulletin for the SA National Library, Cape Librarian, Die Burger, Rapport Weekliks, BY, Kakkerlak, Pomp, Landbouweekblad, Taalgenoot en Huisgenoot.

'n Strokiesverhaal is in Basel, Switserland in 1999 uitgestal by 'n globale kompetisie. Ook is teks vir strokies in Rapport Boekeblad gedoen (2011).

Illustrasies en spotprente in die streekskoerant Bolander. Illustrasies in "Deur die duineveld na Skipskop" (2004), Op die spore van Simon van der Stel (2005) en Deur na Nebula Nege (2014). Van sy skilderye is in privaatversamelings soos dié van CPUT opgeneem.

Verster was lid van die Kaapstadse Straatnamekomitee asook die Provinsiale Geografiese Pleknamekomitee tussen 2008 en 2013, trustee van die Coachman’s Cottage Museum, voorsitter van die SA Kultuurgeskiedenisvereniging, ondervoorsitter van die Vereniging van Argivarisse, lid van die Raad vir Nominasies van die Wes-Kaapse Ministeriële Kuns, Kultuur & Erfenistoekennings, en lid van die uitvoerende komitee van die Vriende van Boerneef- en Welgemeend, Vriende van die Nasionale Biblioteek van Suid-Afrika, Die Stigting VOC en die Van Riebeeck-Vereniging.

Let wel: François Verster moet nie verwar word met 'n naamgenoot wat lid is/was van die Broederbond nie of die filmmaker met dieselfde naam nie. Van films weet hy niks (helaas) en 'n lid van geheime organisasies was hy nooit (gelukkig).

Verster is die oudste seun (hy het een broer Jacques en 'n suster, Sandra) van Frans Verster wat ook vir Naspers gewerk het in die rolpersafdeling. Die eerste Verster wat hom in Suid-Afrika gevestig het, Jacobus, was die eienaar van die plaas Oude Westhoff, in 1753.

Hy is ook trots daarop dat hy verwant is aan die skrywers J.H.H. de Waal en Dr Goedhardt, die spotprenttekenaars D.C Boonzaier en Fred Mouton, asook die gevierde illustreerder en skrywer, Tanja Joubert.



</doc>
<doc id="85145" url="https://af.wikipedia.org/wiki?curid=85145" title="Deur na Nebula Nege">
Deur na Nebula Nege

Deur na Nebula Nege is ’n wetenskapsfiksie verhaal. Die boek is geskryf deur François P. Verster en in 2014 deur Thompson Boekdrukkery gepubliseer.

In “Deur na Nebula Nege” word ‘n verhaal vertel van verraad in talle gedaantes, van magslus, moordlus, van eksotiese planete en bisarre wesens, maar ook van liefde en heldhaftigheid wat afspeel in die nabye toekoms. Die vreemde plekke en karakters ten spyt, is daar heelwat tonele wat skrikwekkend bekend klink. Die post-apokaliptiese aarde is bykans vernietig weens die mens se hebsug en geneigdheid tot geweld, maar daar is ‘n uitweg. Die genialiteit van die enigmatiese Professor Kitakilus skyn die oplossing te bied, maar wie is die man werklik en wat wag op die mensdom in die parallelle heelal bekend as Nebula Nege waar veral op drie planete ’n hele menagerie kreature op mekaar jag maak?

Die titel verwys na die parallelle heelal waarheen aardbewoners reis met ‘n toestel bekend as ‘n Transitor.

Sekere tonele speel af op die grootliks verwoeste aarde en ander op die planete Terraduo, Genumo en Aerani, wat heelwat verskil in omtrek, topgrafie, plantegroei en bewoners.

Die eerste toneel is op aarde, waar tegnici en twee ander persone saam met ’n man bekend as Dr. Roodezandt na plasmaskerms kyk. Die tweede toneel vind plaas in ‘n ander tyd, ook in Kaapstad, maar ‘n geheel ander situasie. Die verkenners van Groep 14, Wilf, Leia en Samanda soek na ‘n grot waarin ‘n toestel is wat die mensdom kan red. In ‘n ander dimensie, Nebula Nege, is konflik aan’t opbou: op Terraduo regeer Die Leier oor sy sekte Die Volk in hulle kolonie Nieu-Amsterdam, en beplan ‘n aanval op die primitiewe Errati-stam. Dan is daar ook die gevreesde Gryliks wat hulle eie aanvalle bekook, en spioene in allerlei gedaantes is besig om soms hulle eie agendas na te streef. In ‘n geheime bunker bekend as Die Waterkant woon die eksentrieke Professor Kitakilus en sy vreemde metgeselle, ook elkeen met sy eie fokus in sy lewe. Dit kom ook voor asof daar ‘n ander skadu-agtige figuur is, genaamd Komistor, wat homself as ‘n amper-goddelike entiteit beskou.

Op Genumo, die groot geel planeet, gaan verskriklike dinge aan. Daar is die Gryliks-koningin, Nefamuti Gro-Minna aan bewind, na ‘n staatsgreep waarmee sy haar man Arm’ador uitgeskakel het en haar kinders Fl’ad en Sui’raga gevolglik tot selfopgelegde ballingskap gedryf het. Duisende slawe word van verskillende planete ontvoer om vir die Gryliks se sinistêre doeleindes misbruik te word, maar sedert hulle in die omgewing van die Drie Susters kom nes skop het, is nie net Genumo se inwoners in gevaar nie. Sui’raga en Fl’ad spring haar egter hulle moeder voor deur hulle bloeddorstige bedrywe na Terraduo uit te brei. Beide Die Volk en die Errati ly daaronder, hoewel selfs ná die geweld van hulle aanvanklike botsing, onverwagte samewerking mag volg.

Op die derde van die Drie Susters, die klein planeet Aerani, is hoofsaaklik myn-aktiwiteite aan die gang in ‘n plek genaamd Die Put, waar die Vlakhoof Radigus Rimni regeer met behulp van onder andere die Oktoraptors. Daar probeer Monti Wordaan vir hom en sy broer Sybie ‘n beter lewe beding en sterf amper in die proses – inderdaad verskeie kere sedert hy Die Vlakhoof ontmoet.

En dan is daar ook die mens-masjiene, die kuborge, asook Bodrun die Gryse en sy Lephurs, wolfgedrogte wat uit genetiese manipulasie ontstaan het, maar minder geslaagd as die kroon van die Professor se skepping: Arnan die magtige woudreus.

Arnan het een doel voor oë: hy wil die moordenaar van sy geliefde Tiga beetkry. Sy getroue kameraad Jabado, is onseker van die wysheid van Arnan se handelinge, maar hulle paaie skei tydelik wanneer Arnan na Genumo vertrek. Daar knoop hy die verstommende Mosteg ‘n bondgenootskap aan teen die Grylik-koningin en die botsing bereik ‘n klimaks tydens die Fees van die Wedergeboortes, wanneer die Gryliks nuwe hirsas kry, die gasheerliggame waarbinne dié aggressiewe parasiete voortleef.

Op dieselfde tydstip bars oorlog tussen die dominante groepe van Terraduo uit, terwyl Wilf en sy kamerade by die rebellemagte van WoTram aansluit en net betyds na Terraduo terugkeer om ‘n aaklige seremonie in die geheimsinnige Piramide van die Songodin te probeer keer. Teen die Volkers onder Zattek Botzma, en WoTram en sy kamerade, asook Wilf, Leiea en Monti, moet selfs die gedugte Sui’raga op vlug slaan. Dis egter einde niet: nog twee van haar grootste vyande probeer haar om die beurt uitwis, maar Sui’raga oorleef, vir eers. Fl’ad, haar broer, het sy eie probleme en word gedwing om skuiling te soek by sy oorlede vader se ou bondgenoot en skielik draai die wiel teen die Wilf en sy vriende.

Ook op Aerani vind omwentelings plaas, hoewel op ‘n minder skouspelagtige wyse. Dog, wanneer ‘n nuwe bondgenootskap daar ontstaan, besef Wilf dat net een wese tussen hulle en totale ondergang staan en dit is die eens-asketiese luiperdman. En dan volg die uiteindelike ontknoping in ‘n ander tyd, op ‘n ander plek.

Net twee mense weet wat presies gebeur het nadat die eerste dimensie-reisigers na Nebula Nege vertrek het. En net een van hulle het sy hande op die hefbome van absolute mag. Elke leiersfiguur in die verhaal het sy of haar geheime agenda, maar eintlik is hulle soos kinders wat in ‘n sandbak stry in vergelyking met die maniese Komistor, die meester manipuleerder.

Wanneer die gevegte op Genumo en Terraduo ophou en die mense na hulle woonplekke terugkeer, nuwe leiers gekies word en gewondes herstel en vooraadopname doen van wat gebeur het, sit Komistor en sy nuwe samesweerders in Aerani, veilig tot tyd en wyl nuwe offensiewe uitgevoer word.

Op die aarde van vandag, ver verwyderd van die gebroek planeet waar Generaal Attilorus en Samanda Festino oplaas om oorlewing geveg het, wys Dr Roodezandt ook wenners van een groot prys aan. En so kom diegene wat nie by die reëls wou hou nie uiteindelik almal hulle Moses teë.

Kommandeur Beaudin is die argetipiese aksieheld: sterk, aantreklik, onverskrokke en vaardig genoeg om bykans enige gevaar hok te slaan – wat dit ook al mag verg om die laaste groepie aardbewoners te red. Hy is ook die eerste van Groep 14 se verkenners om die Transitor te betree.

‘n Pragtige blondine, koel en kalm, intelligent en dapper, ‘n vlieënier soos Wilf. Kaptein Vestra skyn onbewus te wees dat mans oor haar swymel. Nogtans is daar iets tragies aangaande haar, asof sy nie net mans nie, maar ook ongeluk aantrek.

Atleties gebou, jonger as Leia, ook mooi, maar ‘n donkerkop, ‘n ekstrovert en verlief op Wilf. Dié manhaftige luitenant is ’n goeie vegter en toon uiteindelik heelwat inisiatief en uithouvermoë.

’n Kort, bles ou mannetjie, maar die grootste brein van sy tyd en die uitvinder van die grensverskuiwende Transitor. Hy bou ‘n bunker op Terraduo waarvandaan hy sy tentakels uitsprei.

Die luiperdman met sy groot gespierde gestalte, vlamrooi hare, swartgespikkelde vel en geel oë vul almal met óf bewondering óf vrees.

Die mollige seun met die vaal hare en groot onskuldige oë het ‘n droom om ‘n soort Olimpiese Spele op Aerani te reël, maar eers moet hy die perfekte deelnemers vind.

Die intelligente seun met die koring-geel hare ontdek ‘n krat voel boeke – as’t ware die boom van goed en kwaad wat sy lewe byna handomkeer verander.

Die magtigste halfmens op Genumo met ‘n dodelike geheim.

Die dapper krygsman wat deur sy eie mense as slaaf weggestuur word, maar triomfantelik terugkeer.

Wanneer sy vader gruwelik vermoor word, sluit die troonopvolger van die Errati ‘n verraderlike ooreenkoms.

Die ingenieur wat gewaag het om op te staan teen ‘n despoot, ten koste van sy vryheid, sy dogter en sy vrou.

Die pragtige blonde dogter wat klaarblyklik as slagoffer geoormerk word deur eers haar moeder se held en toe die godin van die Errati.

Dié prinses die Gryliks én godin van die Errati wat haar broer probeer vermoor, maar uiteindelik betaal sy die hoogste prys vir haar sondes.

Die Gryliks prins infiltreer eers Die Volk en vind later skuilplek by Komistor. Saam bewaar hulle twee ‘n geheim wat Aran graag sou wou weet.

Om te regeer in Genumo se hoofstad Gomopolos het die beeldskone maar koelbloedige koningin nodig gehad om haar mag te konsolideer. Daarvoor het sy ‘n spesiale verrassing voorberei vir die Fees van die Wedergeboortes, wat haar ook kwesbaar sou laat vir verraad.

Op aarde bekend as plein ou Peewar, maar nadat ‘n stem aan hom begin instruksies gee, word hy die outokratiese hoof van ‘n groep emigrante, wat kort ná Professor Kitakilus en sy kamerade na Nebula Nege vertrek om van die Adramata-magte te ontsnap om hulle op Terraduo te vestig.

Die laaste Aardse leier van Groep 14, die militêre eenheid wat ‘n desperate poging aanwend om die robotmagte uit die Ooste te oorwin. Geleidelik verdwyn sy verkenners totdat hy self op sy laaste sending na Tafelberg vlieg.

Die Professor se ou vriend gaan saam met hom na Nebula Nege, waar hy beheer oorneem oor die Put, terwyl die Professor hom op Terraduo ingrawe. Mettertyd tel Rimni se gebrek aan intelligensie egter teen hom en hy sterf op ‘n eensame plek waar hy op sy vriend wag.

Eerste druk: Februarie 2014 deur Thompson Boekdrukkery.




</doc>
<doc id="85148" url="https://af.wikipedia.org/wiki?curid=85148" title="Tronk">
Tronk

'n Tronk of gevangenis is 'n gebou of kompleks van geboue waar mense opgesluit word. Mense wat in 'n tronk aangehou word, word gevangenes of prisoniers genoem. Die personeel wat die tronk beman en bedryf word tronkbewaarders genoem. Mans, vrouens en jeugdiges word apart aangehou.

In die moderne samelewing word tronke algemeen as deel van die regstelsel ingespan om verhoorafwagtendes en veroordeelde misdadigers aan te hou. Na arrestasie word verhoorafwagtende gevangenes aangehou sodat hulle voor 'n hof gebring kan word. As hulle 'n vaste adres het en nie 'n vlugrisiko inhou nie, kan hulle op borgtog vrygelaat word. Daarteenoor word veroordeelde kriminele vir 'n spesifieke periode gevangenisstraf opgelê. Dit dien as 'n vorm van straf, maar ook om hulle te rehabiliteer, of as dit nie moontlik is nie, uit die vrye samelewing te verwyder. Sulke gevangenes word soms vroeër, onder streng voorwaardes, op parool vrygelaat.

Outoritêre regimes gebruik soms ook tronke as 'n instrument vir politieke onderdrukking, waar politieke andersdenkendes aangehou word. Dié gebruik is egter onwettig in terme van internasionale reg. Ten tye van oorlog of konflik, kan gevangenes ook in militêre tronke (soos konsentrasiekampe) geïnterneer word.

Tronke word ook soms vir teregstellings gebruik. In lande waar die doodstraf toegepas word, word mense in tronke aangehou tot hulle tereggestel word.

Tronke word gewoonlik deur hoë mure, hekke en uitkykposte omring. Streng toegangsbeheer word toegepas om te verseker dat prisoniers nie ontsnap nie. Selfs binne die tronk is daar gewoonlik verskeie hekke om die beweging van die aangehoudenes te beheer. Die gevangenes slaap in klein geslote kamers wat selle genoem word. 'n Tipiese sel het 'n bed, toilet en 'n wasbak. Gevangenes word daagliks vir 'n beperkte tyd uit hulle selle (maar nogsteeds binne die tronk) gelaat om te eet, te oefen of sekere take te verrig (soos kosmaak en skoonmaak).

Besoekers word sommige dae vir kort periodes in 'n aparte besoekersarea toegelaat. Afhangende van die klassifikasie van 'n gevangene mag hy 'n publieke telefoon gebruik, sport beoefen of televisie kyk. Die administratiewe kantoor en gesondheidskliniek kan gewoonlik ook daagliks besoek word.

In Suid-Afrika word tronke meestal deur die Suid-Afrikaanse Departement van Korrektiewe Dienste bestuur. Voorbeelde hiervan is die Kgosi Mampuru II-beheergebied in Pretoria en die Drakenstein-gevangenis in die Paarl. Die Mangaung-gevangenis in Bloemfontein is 'n voorbeeld van 'n privaatbestuurde tronk.



</doc>
<doc id="85151" url="https://af.wikipedia.org/wiki?curid=85151" title="Suid-Afrikaanse Departement van Korrektiewe Dienste">
Suid-Afrikaanse Departement van Korrektiewe Dienste

Die Suid-Afrikaanse Departement van Korrektiewe Dienste is een van die departemente van die Suid-Afrikaanse regering. Die departement is vir die land se gevangenisstelsel verantwoordelik. Hulle het ongeveer 34 000 personeellede in diens wat 240 tronke met 189 748 prisoniers administreer. Hierdie tronke sluit minimum-, medium-, en maksimum-sekuriteitstronke in. Die politieke hoof van die departement is die Minister van Korrektiewe Dienste. Minister Michael Masutha het die pos tot 2018 beklee. Die hoofkantoor is in die wes-blok van die Poyntons-gebou in Pretoria.

Die 240 tronke wat deur die departement bestuur word, word as volg ingedeel:

Van die bekende tronke is:



</doc>
<doc id="85152" url="https://af.wikipedia.org/wiki?curid=85152" title="Elamities">
Elamities

Elamities is 'n uitgestorwe taal wat deur die antieke Elamiete in die Midde-Ooste gepraat is. Elamities was die primêre taal van die Elamiete in hedendaagse Suidwes-Iran van 2800-550 v.C. Die laaste Elamitiese geskrifte dateer uit die tyd van die verowering van die Persiese Ryk deur Alexander die Grote.

Elamities is aan geen ander bekende taal verwant nie en word derhalwe as 'n isolerende taal beskou. Die Elamitiese wigskrif is op die Akkadiese wigskrif gebaseer.

Die Behistoen-inskripsie in Iran is deur Dareios I in Oud-Persies, Babilonies ('n vorm van Akkadies) en Elamities gekerf.



</doc>
<doc id="85153" url="https://af.wikipedia.org/wiki?curid=85153" title="Vitamien B12">
Vitamien B12

Vitamien B, ook bekend as kobalamien, is 'n wateroplosbare vitamien en een van die agt B-vitamiene. Dit speel 'n belangrike rol in die normale funksionering van die brein en senuweestelsel, en ook in die vorming van bloed. Dit is gewoonlik betrokke by die metabolisme in elke sel van die menslike liggaam, veral wat DNS-sintese en -regulering, vetsuurbiosintese en energieproduksie betref.

Nie swamme, plante, óf diere is in staat om self vitamien B te vervaardig nie. Slegs bakterieë en archaea besit die ensieme wat nodig is vir die sintese, hoewel baie kossoorte 'n natuurlike bron van B is as gevolg van bakteriële simbiose. Die vitamien is die grootste en struktureel mees-ingewikkelde vitamien en kan in die nywerheid slegs geproduseer word deur bakteriële fermentasie-sintese.

Vitamien B word toegedien tydens vitamien B-tekort, sianiedvergiftiging, of om 'n oorerflike tekort aan transkobalamien II te behandel. Dit word as deel van die Schillingtoets vir die diagnose van bloedarmoede gebruik.

Vir sianiedvergiftiging, kan 'n groot hoeveelheid van hidroksokobalamien binneaars toegedien word in kombinasie met natriumtiosulfaat. Die meganisme van aksie is eenvoudig: Die hidroksokobalamienhidroksied ligand word verplaas deur die giftige sianied-ioon, en die gevolglik skadelose B-kompleks word uitgeskei in die urine. In die Verenigde State van Amerika het die FDA "(Food and Drug Administration)" in 2006 die gebruik van hidroksokobalamien goedgekeur vir die akute behandeling van sianiedvergiftiging.

Hoë vitamien B-vlakke in bejaardes kan beskerming bied teen breinatrofie wat verband hou met Alzheimer se siekte en verswakte kognitiewe funksie.

Die dieetverwysingsinname van vitamien B vir 'n volwassene wissel van 1.5 µg per dag (vir die VK) tot 2-3 µg per dag (vir die VSA).

Daar word gemeen dat vitamien B wat mondelings ingeneem word veilig is in hoeveelhede wat nie die aanbevole dieettoelae oorskry nie. Die aanbevole dieettoelae vir vitamien B in swanger vroue is 2.6 mg per dag en 2.8 mg tydens laktasie. Daar is onvoldoende inligting beskikbaar oor die veiligheid van hoër inname van vitamien B tydens swangerskap.

Die Amerikaanse Instituut van Medisyne beweer dat, aangesien 10 tot 30% van die ouer mense nie natuurlike vitamien B uit hul voeding kan absorbeer nie, dit raadsaam is om vir diegene 51 jaar en ouer B-gefortifiseerde kosse of B aanvullings tot op die aanbevole inname te verskaf.


</doc>
<doc id="85154" url="https://af.wikipedia.org/wiki?curid=85154" title="Joe Foster">
Joe Foster

Joe Foster (gebore Johan Vorster) is 'n Suid-Afrikaanse liedjieskrywer, solosanger en voormalige lid van die mansgroep ADAM. Hy het verskeie trefferliedjies soos "Gebore om jou lief te hê", "Hartklop" en "Hart se volkslied" geskryf. Hy tree gereeld by musiekfeeste op en het onder andere by die "Huisgenoot"-Skouspel opgetree.

Foster het reeds op agtjarige ouderdom in musiek begin belangstel. Op 13 skryf hy sy eerste liedjie en op 19 is sy eerste album, ""Invisble Destiny"" opgeneem (nie meer beskikbaar is nie). Na die opname van ""Invisble Destiny"" het hy 'n kwalifikasie in musiekvervaardiging en klankingenieurswese aan die "SAE Technology College" in Amsterdam in die Nederland verwerf. Met sy terugkeer het hy sy eie ateljee en platemaatskappy begin en het voltyds as 'n musiekvervaardiger gewerk, onder andere aan albums soos die van Karen Wessels se ""Hoe Durf Jy"".

In 2010 sluit hy as 'n voltydse lid van die groep ADAM aan. In November 2013 stel hy sy debuut-enkelsnit met die naam, "Pad Na Jou Hart" vry. Dit is die temalied van die gelyknamige rolprent, Pad na jou hart, waarin hy ook as akteur verskyn.





</doc>
<doc id="85158" url="https://af.wikipedia.org/wiki?curid=85158" title="Laurentia">
Laurentia

Laurentia, of die Noord-Amerikaanse kraton, is ’n groot kontinentale kraton wat die antieke geologiese kern van die Noord-Amerikaanse kontinent vorm. 

Laurentia was dikwels in sy verlede ’n aparte kontinent, soos dit nou is in die vorm van Noord-Amerika, hoewel dit oorspronklik ook die kratongebiede Groenland en die noordwestelike deel van Skotland ingesluit het. Tydens ander tye was Laurentia deel van groter kontinente en superkontinente. Kleiner dele land en oseaaneilande het gebots en verenig in ’n al hoe groter wordende Laurentia, en saam het hulle die stabiele Archeïese kraton gevorm wat vandag bestaan.

Die kraton is genoem na die Laurentiese Skild, wat weer na die Laurentiese Berge genoem is.


</doc>
<doc id="85159" url="https://af.wikipedia.org/wiki?curid=85159" title="Baltica">
Baltica

Baltica is ’n naam wat geoloë gebruik vir ’n kontinent uit die Laat Proterosoïkum/ Vroeë Paleosoïkum wat nou die Oos-Europese kraton Noordwes-Eurasië insluit. Baltica is sowat 1,8 miljard jaar gelede of later gevorm. Voorheen was die drie segmente/kontinente waaruit die huidige Oos-Europese kraton bestaan, op verskillende plekke op die aardbol. 

Baltica was op die Baltiese Plaat, ’n tektoniese plaat, geleë.


</doc>
<doc id="85161" url="https://af.wikipedia.org/wiki?curid=85161" title="Siberiese kraton">
Siberiese kraton

Die Siberiese kraton of Angaraland is in die hartjie van Siberië geleë en beslaan die huidige Sentraal-Siberiese Plato. Dit is ’n uiters antieke kraton wat voor die Perm-periode ’n aparte kontinent, Siberia, gevorm het.

Sowat 2,5 miljard jaar gelede het die Siberiese kraton saam met die Kanadese Skild deel uitgemaak van die kontinent Arktika. Sowat 1,1 miljard jaar gelede het dit deel geword van die superkontinent Rodinië, totdat laasgenoemde sowat 750 miljoen jaar gelede verbrokkel het. Die kraton het toe deel van die kleiner superkontinent Protolaurasië geword. Sowat 600 miljoen jaar gelede het Protolaurasië deel geword van die groot suidelike superkontinent Pannotië, maar sowat 50 miljoen jaar later het beide Pannotië en Protolaurasië verdeel en die kontinente Laurentia, Baltica en Siberia geword.

Siberia was ’n aparte kontinent deur die Vroeë Paleosoïkum totdat dit tydens die Karboon-periode met die kleiner kontinent Kazachstanië gebots het. Nog ’n botsing met Baltica tydens die Perm het gelei tot die vorming van die superkontinent Pangea en die Siberiese Trappe.

Pangea het tydens die Jura opgebreek, hoewel Siberia en Laurasië aaneengebly het. Laurasië het tydens die Kryt geleidelik verbrokkel en Siberia het deel gebly van die huidige noordoostelike Eurasië.

Die Siberiese kraton is vandag deel van die klein superkontinent Afro-Eurasië. Oor sowat 250 miljoen jaar kan Siberia in die subtropiese streek val en deel vorm van ’n nuwe superkontinent, Pangea Ultima.



</doc>
<doc id="85165" url="https://af.wikipedia.org/wiki?curid=85165" title="Jono Ross">
Jono Ross

Jonathan Montague Ross (gebore in Sandton op 27 Oktober 1990) is 'n Suid-Afrikaanse rugbyspeler wat op agtsteman vir die Blou Bulle in die Curriebeker en die Bulls in Superrugby speel.



</doc>
<doc id="85167" url="https://af.wikipedia.org/wiki?curid=85167" title="Euramerika">
Euramerika

Euramerika (ook bekend as Laurussia) was ’n klein superkontinent wat in die Devoon-periode ontstaan het ná ’n botsing tussen die kratons Laurentia, Baltica en Avalonia.

In die Laat Karboon, sowat 300 miljoen jaar gelede, het tropiese reënwoude oor die ewenaar van Euramerika gestrek. ’n Groot, skielike verandering in die plantegroei het plaasgevind toe die klimaat droër word. Die woud het verdeel en die plantfilum Lycopodiophyta, wat die gebied oorheers het, het verminder en is deur varings vervang. Daar was ook ’n groot verlies aan amfibiese verskeidenheid en terselfdertyd ’n toename in reptielvorme.

Euramerika het in die Perm deel van die groot superkontinent Pangea geword. In die Jura, toe Pangea verdeel het in twee kontinente, Gondwana en Laurasië, was Euramerika deel van Laurasië.


</doc>
<doc id="85169" url="https://af.wikipedia.org/wiki?curid=85169" title="Handré Pollard">
Handré Pollard

Handré Pollard (gebore in Somerset-Wes op 11 Maart 1994) is ’n Suid-Afrikaanse rugbyspeler wat op losskakel vir die Blou Bulle in die Curriebeker en die Bulls in Superrugby speel.

Pollard maak op 28 Junie 2014 sy Springbokdebuut teen Skotland in Port Elizabeth en teken 13 punte met die stewel aan. Hy was ook deel van Suid-Afrika se span tydens die Rugbywêreldbeker 2015 en die Rugbywêreldbeker 2019.



</doc>
<doc id="85173" url="https://af.wikipedia.org/wiki?curid=85173" title="Kraton">
Kraton

’n Kraton is ’n ou, stabiele deel van die kontinentale kors. Dit is dikwels deur siklusse van samesmelting en verbrokkeling van kontinente gevorm en word gewoonlik in die binnekant van tektoniese plate aangetref. Hulle bestaan meestal uit ouer fondamentrots, wat deur jonger afsettingsgesteentes bedek word. Hulle het ’n dik kors en diep basisse wat tot verskeie honderde kilometers in die Aarde se mantel kan strek. Die meeste het in die Argeïkum ontstaan.

Die term kraton word gebruik om die stabieler deel van die kontinentale kors te onderskei van streke wat geologies aktiewer en onstabiel is. Dit kan beskryf word as skilde, waarin die fondamentrots bo die oppervlak van die Aarde uitsteek, en platforms, waarin die fondamentrots bedek word deur afsettings en afsettingsgesteentes.

Voorbeelde van kratons is die Kanadese Skild, die Siberiese kraton en -in Suid-Afrika- die Kaapvaal-kraton.


</doc>
<doc id="85177" url="https://af.wikipedia.org/wiki?curid=85177" title="Sjimpansee">
Sjimpansee

Die sjimpansee ("Pan troglodytes") is ’n spesie van mensape. ’n Nabyverwant is die bonobo. Fossiel- en DNA-toetse wys albei spesies is sustersgroepe van die moderne menslike lyn.

Die sjimpansee is bedek met growwe, swart hare, maar het ’n haarlose gesig, vingers, tone, handpalms en voetsole. Dit is sterker gebou as die bonobo; dit weeg tussen 40 en 65 kg en is van kop tot stert sowat 1,3 tot 1,6 m lank. Sjimpansees is agt maande lank dragtig. Babas word op sowat drie jaar gespeen, maar het gewoonlik jare daarna nog ’n sterk verhouding met die ma. Hulle bereik puberteit op sowat 10 jaar en hul lewensverwagting is sowat 50 jaar.

Sjimpansees woon in groepe van 15 tot 150 lede, hoewel individue bedags in veel kleiner groepe rondbeweeg. Die spesie word deur die manlike diere oorheers en lewe volgens ’n streng hiërargie, wat beteken verskille kan gewoonlik sonder geweld opgelos word. Byna alle sjimpanseebevolkings gebruik gereedskap, aangepaste stokke, klippe, gras en blare om heuning, termiete, miere, neute en water bymekaar te maak.

Die sjimpansee is op die Internasionale Unie vir die Bewaring van die Natuur (IUBN) se lys van bedreigde spesies. Daar is na raming tussen 170 000 en 300 000 sjimpansees oor in die woude en grasvelde van Wes- en Sentraal-Afrika. Hul grootste bedreiging is die vernietiging van hul habitat, wilddiefstal en siektes.

Die spesienaam "troglodytes" (Grieks vir "grotbewoner") is deur Johann Friedrich Blumenbach gebruik in sy boek "De generis humani varietate nativa liber", wat in 1776 gepubliseer is. Die boek is gebaseer op sy verhandeling ’n jaar voor die publikasiedatum slegs vir interne gebruik aan die Universiteit van Göttingen, en die verhandeling self het dus nie voldoen aan die voorwaardes vir gepubliseerde werke met betrekking tot dierkundige naamgewing nie.

Ondanks ’n groot aantal vondste van "Homo"-fossiele, is sjimpanseefossiele in 2005 vir die eerste keer beskryf. Bestaande sjimpanseebevolkings in Wes- en Sentraal-Afrika oorvleuel nie met die groot fossielvondste van mense in Oos-Afrika nie. Daar is egter nou sjimpanseefossiele uit Kenia aangeteken. Dit sou beteken mense sowel as lede van die "Pan"-klade het tydens die Middel-Pleistoseen in die vallei van die Groot Skeurvallei voorgekom.

John Gribbin en Jeremy Cherfas meen in hul boeke "The Monkey Puzzle: Reshaping the Evolutionary Tree" en "The First Chimpanzee: In Search of Human Origins" sjimpansees en bonobo's kan van "Australopithecus" afstam.

Volgens DNS-bewyse het die sjimpansee en bonobo moontlik minder as ’n miljoen jaar gelede van mekaar geskei (nes "Homo sapiens" en die Neanderdallers). Die sjimpanseelyn het sowat 6 miljoen jaar gelede van die laaste gemeenskaplike voorouer van die menslike lyn geskei. Omdat geen spesie behalwe "Homo sapiens" van die menslike lyn oorleef het nie, is die twee sjimpanseespesies die mens se naaste verwante. Die sjimpanseegenus, "Pan", het sowat 7 miljoen jaar gelede van die gorillas se genus afgeskei.

Vier subspesies van die sjimpansee word erken, met die moontlikheid van ’n vyfde:

Die manlike volwasse sjimpansee weeg tussen 40 en 60 kg en die wyfie tussen 32 en 47 kg. Groot, wilde mannetjies kan egter tot 70 kg weeg en mannetjies in aanhouding het al tot 91 kg gehaal. Die lengte van die neus tot die agterlyf wissel van 63 tot 94 cm. Manntjies wat staan, kan tot 1,6 m lank wees en wyfies tot 1,3 m. Hul lywe is bedek met growwe, swart hare, behalwe die gesig, vingers, tone, handpalms en voetsole. Hul spiere is "tot vyf keer digter as mense s’n. So dig dat hulle nie kan swem nie."

Sjimpansees kom in bome (snags) en op die grond (bedags) voor. Hulle loop of staan gewoonlik op al vier pote, maar kan vir kort entjies op twee pote loop. Hulle loop op hul kneukels, nes gorillas en bonobos, teenoor die orangoetang, wat op die buitekant van sy palms loop.

Sjimpansees is hoogs aanpasbaar. Hulle woon in ’n verskeidenheid habitats, onder meer droë grasvelde, immergroen reënwoude en moeraswoude. Hulle het ’n goeie geheue wat hul tuiste aanbetref. Hulle maak elke aand ’n slaapplek in ’n nuwe boom en slaap apart, behalwe die baba- of jong sjimpansees, wat by hul ma slaap. Wanneer hulle ’n indringer gewaar, sal hulle hard skree en enige voorwerp moontlik gebruik om hulle te verdedig.

Luiperds is ’n groot bedreiging en gevalle is aangemeld waar sjimpansees luiperdwelpies doodmaak, blykbaar hoofsaaklik as ’n beskermingsmetode.

Sjimpansees verkies vrugte bo enige ander kos en sal dit selfs gaan soek as dit nie volop is nie. Hulle sal ook blare eet. Sade, bloeisels, boombas en gom maak die res van hul plantdieet uit. Hoewel hulle hoofsaaklik planteters is, eet hulle ook heuning, grond, insekte, voëls en hul eiers en klein tot mediumgrootte soogdiere, insluitende ander primate. Soogdiere wat hulle eet, sluit in sekere soorte ape, bobbejane, blouduikers, bosbokke en vlakvarke.

Sjimpansees jag soms alleen, en soms in groepe sodat hulle hul prooi makliker kan vaskeer. As hulle saam in bome jag, het elke sjimpansee ’n rol. Sommige sorg dat die prooi in ’n sekere rigting hardloop en jaag hulle sonder om hulle te probeer vang. Ander sal onder bome staan en opklim om te keer dat die prooi in ’n ander rigting hardloop. Dan is daar dié wat vinnig beweeg en die prooi probeer vang, en dié wat wegkruip en die prooi vang as hulle nader kom. Hulle sal sowel volwassenes as kleintjies vang. Hulle is egter bang vir sekere soorte ape en sal die kleintjies probeer gryp sonder om die ma aan te val. Die mannetjies jag meer as die wyfies. Wanneer die prooi gevang is, sal dit verdeel word onder almal wat gejag het, en selfs onder die omstanders.

Sjimpansees woon in gemeenskappe van gewoonlik tussen 15 en meer as 150 lede, maar loop meestal rond in kleiner, tydelike groepe van ’n paar individue – dié kan voorkom in enige kombinasie van ouderdom en geslag. Beide mans en wyfies kan ook alleen rondloop. Hulle het ingewikkelde sosiale verhoudings en bestee baie tyd daaraan om mekaar te versorg ("groom").

Mannetjies vorm die kern van die sosiale struktuur. Hulle loop rond, beskerm groeplede en soek kos. Hulle bly in die gemeenskappe waarin hulle gebore is, maar wyfies kan na ander groepe oorloop as hulle volgroei is. Daarom is mannetjies in ’n groep meer geneig om aan mekaar verwant te wees as aan die wyfies. Onder die mannetjies is daar gewoonlik ’n dominansie-hiërargie en hulle oorheers ook die wyfies. Groepe of individue wyk ook gereeld van die groter gemeenskap af en sluit dan weer later by hulle aan. Dié kleiner groepe kan in ’n verskeidenheid vorme voorkom, om verskeie redes. ’n Groep mannetjies kan byvoorbeeld bymekaarkom om te jag, terwyl ’n groep wyfies saam ’n paar kleintjies kan grootmaak. ’n Individuele sjimpansee sal ander gereeld raakloop, maar feitlik nooit baklei nie – hulle baklei net in groot groepe.
Omdat groepe en individue voortdurend kom en gaan, is die struktuur van die gemeenskap baie ingewikkeld. ’n Mannetjie kan byvoorbeeld ná ’n tyd terugkeer en onseker wees of daar enige "politieke skuiwe" tydens sy afwesigheid plaasgevind het; dan sal hy sy heerskappy probeer hervestig. ’n Groot mate van aggressie vind dus plaas binne die eerste vyf tot vyftien minute nadat ’n mannetjie weer by die gemeenskap aangesluit het.

Mannetjies behou en verbeter hul sosiale rang deur koalisies te vorm. Dié is gebaseer op ’n sjimpansee se invloed in vyandige interaksies. As twee sjimpansees in ’n koalisie is, kan hulle ’n derde sjimpansee oorheers wat hulle nie op hul eie sou kon nie, want sjimpansees wat hul hand goed speel, kan mag in aggressiewe interaksies uitoefen ongeag hul rang. Hoe meer bondgenote ’n sjimpansee het, hoe ’n beter kans het hy om ’n oorheersende rol te spel. Mannetjies in ’n koalisie kan egter ook teen mekaar draai as dit hulle pas.

Manntjies met ’n lae rang verander dikwels van kant in geskille tussen meer dominante sjimpansees. Hulle kan voordeel trek uit ’n onstabiele hiërargie en meer seksuele geleenthede kry. Verder konsentreer dominante mannetjies op mekaar tydens ’n konflik in plaas van op dié met ’n laer rang. Die hiërargie tusen wyfies is swakker, maar ’n klein sjimpansee kan voordeel trek uit sy ma se status. Sosiale versorging blyk ook belangrik te wees in die instandhouding van koalisies, veral tussen mannetjies.

Sjimpansees paar regdeur die jaar, hoewel die aantal wyfies wat bronstig is, van seisoen tot seisoen in ’n groep wissel. Hulle is meer geneig om bronstig te wees as kos volop is. Paring tussen sjimpansees is promisku – ’n wyfie kan met verskeie mannetjies in die groep paar terwyl sy bronstig is. Die patrone wissel egter. Soms beperk dominante mannetjies toegang tot wyfies. ’n Mannetjie en wyfie kan ook buite hul gemeenskap paar – soms verlaat wyfies die groep om met ’n mannetjie van ’n ander groep te paar.

Dis gewoonlik die ma wat ’n kleintjie versorg. Die oorlewing en emosionele gesondheid van ’n kleintjie hang van moederlike sorg af. Die ma gee die kleintjie kos, hitte en beskerming en leer hulle sekere vaardighede. ’n Kleintjie se toekomstige rang in die gemeenskap kan ook afhang van die ma se status. Vir die eerste 30 dae klou ’n kleintjie aan die ma se maag vas. Wanneer hulle vyf tot ses maande oud is, ry hulle op die ma se rug. Hulle het permanente kontak vir die eerste jaar. Wanneer hulle twee jaar oud is, kan hulle self rondbeweeg en sit. Teen hul derde jaar sal kleintjies begin wegbeweeg van die ma af. Hulle word gespeen op tussen vier en ses jaar.

Tussen hul sesde tot negende jaar sal die jong sjimpansee naby sy ma bly, maar ook meer interaksies met ander lede van die gemeenskap hê. Jong wyfies beweeg tussen groepe en word deur die ma bygestaan in vyandige situasies. Jong mannetjies bring tyd saam met die ouer mannetjies deur en sal saam met hulle jag of die gebied patrolleer.

Sjimpansees gebruik ’n verskeidenheid gesigsuitdrukkings, houdings en klanke om met mekaar te kommunikeer. Hulle kan grynslag, pruil en hul lippe teen mekaar druk. ’n Aggressiewe mannetjie sal op twee voete staan en sy arms swaai om hom groter te laat lyk. Soms stamp sjimpansees hul hande en voete teen ’n groot boomstam.

As hulle opgewonde is, sal hulle sagte "hoe"-geluide maak, wat al hoe harder word tot dit ’n skree of soms blaf word. Dié sal dan weer sagter word en eindig in nog sagte "hoe"-geluide. Hulle sal uitroep as hulle ander teen gevaar waarsku of kos sien. Kort blafgeluide word ook gemaak wanneer hulle jag.

Die gebruik van gereedskap is al in feitlik alle sjimpanseegemeenskappe waargeneem. Hulle sal stokke, rotse, gras en blare aanpas en dit gebruik om heuning, miere, neute en water te soek. Al is die gereedskap nie ingewikkeld nie, verg dit tog vaardigheid en lyk dit of vooraf daaroor gedink is. Volgens die resultate van ’n ondersoek wat in 2007 gepubliseer is, lyk dit of die gebruik van gereedskap deur sjimpansees uit minstens 4 300 jaar gelede dateer.

’n Sjimpansee in Tanzanië was die eerste nie-menslike dier wat waargeneem is terwyl hy ’n stuk gereedskap maak – ’n tak wat hy aangepas het om miere uit ’n miershoop te krap. Wanneer hulle heuning kry, sal sjimpansees aangepaste, kort stokke gebruik om die heuning uit die bynes te skep as die bye hulle nie steek nie. As die bye gevaarliker is, sal hulle langer, dunner stokke gebruik. Hulle sal op dieselfde manier miere uit miershope grawe.

Sommige sjimpansees sal harde neute met klippe of takke kraak. Daar is ’n vorm van voorbedagde rade, want die klippe en takke word nie aangetref op plekke naby neute nie. Om neute te kraak is ’n vaardigheid wat aangeleer moet word. Sjimpansees sal ook blare gebruik om water mee te skep.

In ’n onlangse studie is die gebruik van spiese selfs waargeneem wat sjimpansees in Senegal met hul tande skerp maak. Daarmee gooi hulle klein bosape uit gate in bome.

Die Britse primatoloog Jane Goodall het die eerste langtermyn-veldstudie van sjimpansees gedoen. Dit het in 1960 in die Nasionale Park Gombe Stream in Tanzanië begin en 50 jaar geduur. Die kennis oor die spesie se tipiese gedrag en sosiale strukture is in ’n groot mate danksy Goodall se navorsing.

Die mens en die sjimpansee is baie eenders. In Desember 2003 het ’n voorlopige ontleding van 7 600 gene wat die twee spesies deel, gewys sekere gene wat met spraakontwikkeling verband hou, het ’n vinnige evolusie in die menslike lyn ondergaan. ’n Voorlopige weergawe van die sjimpansee-genoom is op 1 September 2005 gepubliseer in ’n artikel deur ’n groep wetenskaplikes.

Daar is baie min verskille tussen die mens en sjimpansee se DNA. Die duplisering van klein dele van chromosome was die grootste bron van verskille tussen die spesies se genetiese materiaal. Sowat 2,7% van die ooreenstemmende moderne genome verteenwoordig verskille, wat ontstaan het deur die duplisering of weglating van gene in die sowat 4 miljoen tot 6 miljoen jaar sedert die mens en die sjimpansee afgeskei het van hul gemeenskaplike voorouer.

Dit het al gebeur dat sjimpansees mense aanval. Die gevare wat onverskillige menslike optrede teenoor sjimpansees inhou, word vererger deur die feit dat baie sjimpansees mense as moontlike mededingers beskou.

Omdat ’n sjimpansee soveel sterker is, is dit vir hom maklik om ’n mens dood te maak as hy kwaad is, soos blyk uit ’n paar aangetekende voorvalle. Daar is minstens ses aangetekende gevalle van sjimpansees wat menslike babas gegryp en geëet het.

Twee tipes MI-virusse word in mense aangetref: HIV-1 en HIV-2. Eersgenoemde kom die meeste voor en word die maklikste oorgedra; HIV-2 is grootliks beperk tot Wes-Afrika. Albei tipes het in Wes- en Sentraal-Afrika ontstaan – oorgedra van ape na mense. HIV-1 het ontwikkel uit ’n aap-immuniteitsgebreksvirus (SIVcpz) wat in die sjimpansee-subspesie "Pan troglodytes troglodytes" voorkom; hulle is inheems aan Suid-Kameroen. Kinshasa, in die Demokratiese Republiek van die Kongo, het die grootste genetiese verskeidenheid van HIV-1 wat nog ontdek is, wat daarop dui dat die virus daar langer kan bestaan as op enige ander plek. HIV-2 is van ’n ander stam van die aap-immuniteitsgebreksvirus na die mens oorgedra – dit word in die roetmangabie van Guinee-Bissau aangetref.

Sjimpansees word in die meeste wêrelddele waar hulle voorkom, deur die wet beskerm en word in en buite nasionale parke aangetref. Daar is vermoedelik tussen 172 700 en 299 700 van hulle in die natuur oor.

Hul grootste bedreiging is die vernietiging van hul habitat, wilddiefstal en siektes. Hul habitats het kleiner geword weens ontbossing in beide Wes- en Sentraal-Afrika. Die bou van paaie het hul habitat verdeel en dit toegankliker gemaak vir wilddiewe.

Sjimpansees word algemeen deur wilddiewe geteiken. In die Ivoorkus maak sjimpansees 1–3% uit van wilde diere se vleis wat op plaaslike markte verkoop word. Hulle word ook gevang en as troeteldiere verkoop ondanks ’n verbod daarop in die meeste lande waarin hulle voorkom. Verder word hulle in sommige gebiede vir medisyne gejag. Om sjimpansees te vang vir wetenskaplike navorsing is steeds wettig in sommige lande soos Guinee. Mense sal ook enige sjimpansee doodmaak wat hul oeste bedreig en hulle beland per ongeluk in strikke wat vir ander diere bedoel is.

Aansteeklike siektes is die hoofoorsaak van dood onder sjimpansees. Hulle kry baie siektes wat mense ook bedreig aangesien die spesies so ooreenstem. Namate menslike bevolkings toeneem, vergroot die gevaar dat siektes van die mens aan die sjimpansee oorgedra kan word.



</doc>
<doc id="85188" url="https://af.wikipedia.org/wiki?curid=85188" title="Biltmore House">
Biltmore House

Biltmore is 'n groot privaat landgoed en toeristelokpunt in die Blue Ridge-berge naby Asheville in westelike Noord-Carolina. Biltmore House, die hoofgebou op die terrein, het tussen 1889 en 1895 as herewoning in die Châteauesque-styl vir George Washington Vanderbilt II en sy vrou Edith ontstaan. Met 250 vertrekke en 'n oppervlakte van meer as 16 000 m² is dit die grootste woning in privaat besit in die Verenigde State.

Die Biltmore-landgoed en -herehuis is vandag steeds in besit van George Washington Vanderbilt II se nakomelinge, maar staan oop vir die publiek. Die herehuis is een van die indrukwekkendste voorbeelde van Gilded Age-boukuns wat bewaar gebly het, net soos die omliggende tuin in die "jardin à la française" en Engelse landskapstuin-styl 'n beduidende plek in die tuinboukuns inneem wat uit dié periode oorgelewer is. Die "American Institute of Architects" het die herewoning in 2007 agste geranglys op sy lys van Amerika se gunsteling-boukuns.



</doc>
<doc id="85194" url="https://af.wikipedia.org/wiki?curid=85194" title="Mopaniegeeldoring">
Mopaniegeeldoring

Die Mopaniegeeldoring ("Rhigozum zambesiacum") is 'n boom wat voorkom vanaf die noorde KwaZulu-Natal, langs die Lebomboberge tot in die Limpoporiviervallei. Die boom kom ook in die Zambeziriviervallei voor. Hierdie boom groei in laagliggende bosveld en op klipperige plekke.




</doc>
<doc id="85196" url="https://af.wikipedia.org/wiki?curid=85196" title="Pienkjakaranda">
Pienkjakaranda

Die Pienkjakaranda ("Stereospermum kunthianum") is 'n middelgroot boom wat voorkom en groei op miershope, in oewerbos of op klipperige heuwels in die Zambeziriviervallei. Die boom het aanskoulike pienk blomme met rooi strepies wat in groot pluime gedra word. Die vrug is plat en houtagtig.




</doc>
<doc id="85199" url="https://af.wikipedia.org/wiki?curid=85199" title="Cornal Hendricks">
Cornal Hendricks

Cornal Hendricks (gebore in die Paarl, Suid-Afrika op 18 April 1988) is ’n rugbyspeler wat vir die Vrystaat Cheetahs op vleuel in die Curriebeker en die Cheetahs in Superrugby speel.

Hendricks het die Boland in alle ouderdomsgroepe tot op senior vlak verteenwoordig. In 2011 word hy gekies om vir die Suid-Afrikaanse nasionale Sewesrugbyspan te speel waar hy tot 2013 sy land in 17 toernooie en ’n wêreldbeker verteenwoordig. Hy het in 2011 en 2012 aan die Suid-Afrikaanse toernooi deelgeneem, in 2012 en 2013 het hy aan die toernooie in Nieu-Seeland (Auckland), die VSA (Las Vegas), Hongkong, Japan (Tokio), Skotland (Glasgow), Engeland (Londen), Australië (Goudkus) en die VAE (Dubai) deelgeneem. Hy is ook in 2012 gekies vir die Suid-Afrikaanse Suidelike Barbarians wat teen Engeland gespeel het. In 2013 was Hendricks deel van die Sewespan wat ’n goue medalje by die Wêreldspele in Cali, Colombia gewen het en is hy ingesluit in die span wat in 2013 aan die Seweswêreldbeker deelgeneem het.

Hendricks is in 2014 beloon met ’n plek in die vergrote Springbokgroep vir ’n vriendskaplike wedstryd teen ’n Wêreld XV en drie toetse teen Wallis en Skotland. Op 14 Junie 2014 het Hendricks sy Springbokdebuut teen Wallis gemaak en ’n drie gedruk in sy eerste toets. Hy was ook deel van die Sewespan wat in 2014 ’n goue medalje by die Statebondspele in Skotland gewen het en beoog om aan die Sewestoernooi by die Olimpiese Spele in 2016 deel te neem.


</doc>
<doc id="85200" url="https://af.wikipedia.org/wiki?curid=85200" title="Jean Cook">
Jean Cook

Jean Cook (gebore in Pietermaritzburg, Suid-Afrika op 14 Augustus 1991) is ’n rugbyspeler wat vir die Vrystaat Cheetahs op flank in die Curriebeker en die Cheetahs in Superrugby speel.

Cook het die Vrystaat in die Cravenweek verteenwoordig op hoërskool. Daarna het hy die Vrystaat in die onder 19-ouderdomsgroep verteenwoordig en in 2011 het hy vir die Ixias van die Sentrale Universiteit van Tegnologie in die Varsityskildtoernooi gespeel. In dieselfde jaar het hy Suid-Afrika by die IRR Junior Wêreldkampioenskap verteenwoordig. In 2012 het hy na Pretoria verhuis waar hy in die Varsitybeker vir die Universiteit van Pretoria en die Blou Bulle uitgedraf het. Hy het ook een wedstryd vir die Bulls in die Superrugbykompetisie gespeel. 

In 2014 is hy terug na Bloemfontein waar hy vir die Cheetahs in die Superrugbytoernooi speel.



</doc>
<doc id="85201" url="https://af.wikipedia.org/wiki?curid=85201" title="Bruinbekvingerblaar">
Bruinbekvingerblaar

Die bruinbekvingerblaar ("Vitex payos") is 'n middelgroot boom wat in die bosveldplantegroei van Zimbabwe voorkom, asook in Mosambiek en noordwaards tot in Oos-Afrika. Die boom het 'n geronde kroon. In Engels word dit die "chocolate berry" genoem.




</doc>
<doc id="85202" url="https://af.wikipedia.org/wiki?curid=85202" title="Perssambreelblom">
Perssambreelblom

Die Perssambreelblom ("Karomia speciosa") is 'n boom wat voorkom in eSwatini en langs die Lebomboberge. Die blom het 'n groot, pieringvormige kelk.



</doc>
<doc id="85204" url="https://af.wikipedia.org/wiki?curid=85204" title="Noordelike perssambreelblom">
Noordelike perssambreelblom

Die Noordelike perssambreelblom ("Karomia tettensis") is 'n boom wat in die Zambeziriviervallei voorkom. Die kelke is pienk tot pers van kleur.



</doc>
<doc id="85205" url="https://af.wikipedia.org/wiki?curid=85205" title="Dean Elgar">
Dean Elgar

Dean Elgar (gebore 11 Junie 1987 in Welkom) is 'n linkshandige Suid-Afrikaanse krieketkolwer wat vir die Suid-Afrikaanse nasionale krieketspan, die Proteas speel. Hy speel in al drie vorms van die spel, maar konsentreer veral op Internasionale eendagwedstryde.

Elgar maak sy debuut vir die Proteas op 30 November 2012 teen Australië.

Elgar het ingestaan vir Faf du Plessis toe hy die eerste toets teen Engeland misgeloop het in 2017, weens die geboorte van sy eerste kind.



</doc>
<doc id="85207" url="https://af.wikipedia.org/wiki?curid=85207" title="Watervaalbos">
Watervaalbos

Die Watervaalbos ("Brachylaena neriifolia") is 'n boom wat tot 6 m hoog word. Dit is endemies aan fynbos en groei gewoonlik op rivieroewers. Die blare is smal ellipties en meesal gaafrandig, effens na onder gerol. Die onderkant is witterig.




</doc>
<doc id="85209" url="https://af.wikipedia.org/wiki?curid=85209" title="Bitterblaar">
Bitterblaar

Die Bitterblaar of suurbos ("Brachylaena elliptica") is 'n struik of klein boom wat voorkom vanaf Port Elizabeth tot in die suide van KwaZulu-Natal. Die boom groei in kus- en oewerbos asook in bosveld in laagliggende streke.
Op die SANBI-rooilys is dit as "veilig" gelys. Dit is endemies aan Suid-Afrika.



</doc>
<doc id="85211" url="https://af.wikipedia.org/wiki?curid=85211" title="Laeveldvaalbos">
Laeveldvaalbos

Die Laeveldvaalbos ("Brachylaena huillensis") is 'n klein boom wat in KwaZulu-Natal, in die Lebomboberge weswaarts tot by Mahikeng, langs die grens van Botswana en tot in die suide en ooste van Zimbabwe voorkom. Die boom groei in droë dele op klipperige plekke en in sandgrond.



</doc>
<doc id="85213" url="https://af.wikipedia.org/wiki?curid=85213" title="Fynbitterblaar">
Fynbitterblaar

Die Fynbitterblaar ("Brachylaena ilicifolia") is 'n struik tot klein boom wat op klipperige plekke of op hellings in bosveld voorkom.



</doc>
<doc id="85215" url="https://af.wikipedia.org/wiki?curid=85215" title="Oegarities">
Oegarities

Oegarities is 'n uitgestorwe noordwes-Semitiese taal wat deur Franse argeoloë in 1928 ontdek is. Dit staan bekend amper eksklusief uit skrifte wat in die stad Oegarit (hedendaagse Ras Shamra) in Sirië gevind is.

Oegarities is geskryf deur die Oegaritiese alfabet te gebruik.


</doc>
<doc id="85216" url="https://af.wikipedia.org/wiki?curid=85216" title="Brachylaena">
Brachylaena

Brachylaena is 'n boom genus wat hoort tot die familie "Asteraceae". Hierdie genus is wydverspreid en is die tweede grootste genus in die familie. Die meeste spesies klein tot middelgroot bome. Al die spesies se blare is enkelvoudig, spiraalgewys gerangskik en ongelykkleurig. Die blare is glansend en donkergroen aan die bokant en wollerig aan die onderkant.






</doc>
<doc id="85217" url="https://af.wikipedia.org/wiki?curid=85217" title="OV3H">
OV3H

OV3H is ‘n lees- en begripsmetode vernoem na die vyf stappe: Oorsig, Vrae, Herlees, Herroep en Hersien.
Die metode is die eerste keer in 1946 deur Francis Pleasant Robinson in sy boek "Effective Study" bekendgestel na aanleiding van beginsels wat in die 1930's gedokumenteer is.

Die metode is aanvanklik vir kollege-studente geskep, maar kan ook deur laerskoolleerlinge ingespan word sodra hulle langer en meer komplekse tekste begin lees (rondom graad vier).

Die metode werk soos volg:


Vrae jouself die volgende vrae en lees die gedeelte deur om die antwoorde op jou vrae te kry:





</doc>
<doc id="85218" url="https://af.wikipedia.org/wiki?curid=85218" title="Laeveldbittertee">
Laeveldbittertee

Die Laeveldbittertee ("Vernonia colorata") is 'n boom wat vanaf die noorde van KwaZulu-Natal en eSwatini deur Mosambiek en in Zimbabwe aangetref word. Dit groei langs strome en aan woudrande; dit is 'n bosveld en struikbosspesie.




</doc>
<doc id="85224" url="https://af.wikipedia.org/wiki?curid=85224" title="Nëil du Preez">
Nëil du Preez

Neil du Preez is in 1984 in Suid-Afrika; Rustenburg, Noordwes gebore. Hy matrikuleer aan Hoërskool Grenswag in 2003. Nëil het op 'n vroeë ouderdom begin sing en as Kleuter het hy ure lank homself, familie en vriende vermaak. Op 5 jarige ouderdom het hy sy heel eerste talent kompetisie by Loskopdam Aventura Oord gewen.

Op skool het Nëil verskeie A+ Diplomas in Eisteddfods gewen en het ook aan verskeie musiekblyspele, kore en revues deelgeneem waarvan hy Solo's gesing het. Op negejarige ouderdom het Neil en sy broer Johan, tans sy bestuurder, saam opgetree en gehore vermaak. Hul het bekendheid verwerf met hul album "Ons Bring Hulde" wat einde Junie 1993 vrygestel is. Hul was ook deel van "Simeon en Tjommies" en het saam met Sonja Heroldt en Simeon Hamman getoer en opgetree. In 1997 nader die kulkunstenaar Chester hul om saam met hom vertonings te doen en staan hul bekend as "The New Generations". In die jaar 2002 slaan Neil baie mense se voete onder hulle uit toe hy Rustenburg Coca-Cola Pop Idols wen, wat deur Rikus Nel, Zak van Niekerk, Blackie Swart en ander beoordeel was, Streets of Gold Produksies het vir hom 'n Demo CD opgeneem. Nëil het sy sang talent verder ontwikkel deur aan verskeie sangkompetisie deel te neem waar hy dikwels met die louere weggestap het. In 2003 word Nëil gekies om in die Afrikaanse produksie "Gister, vandag en more" deel te neem, wat deur die uitvoerende Kunste Akademie vervaardig was, onder leiding van Toni Timms. Die regie was deur Alex Hasquar behartig en die tegniese bystand deur Studio-A . Die keurspel wat aangebied was, het vir so 'n geweldige positiewe reaksie gesorg, dat die akademie besluit het om 'n nuwe gevoel te gee en daarmee dan die geboorte van "'n Druppel Rooi" Met opleiding aan die kunstenaars deur Mauri Mostert, Jackie Sims, Gerry Jansen, Tessa Riles en Leonie Minnie. Die Druppel Rooi keurspel bestaan toe uit 13 kunstenaars wat verskeie Afrikaanse liedjies opgevoer het. "Druppel Rooi" het in 2003 in die Rustenburg Auditorium opgetree en Nëil en nog drie ander Kunstenaars van Druppel Rooi het by die Emerald Casino opgetree.

Alhoewel sy droom was om te sing, het Nëil die besigheidswêreld betree. Na Matriek verhuis Nëil na Pretoria om by hul familiebesigheid te werk. In 2011 besluit Nëil om sy talent as sanger en liedjieskrywer verder te neem en maak so sy talent sy loopbaan.

In Februarie 2011 betree Nëil die musiekwêreld. Hy nader sy broer Johan du Preez as bestuurder en registreer 'n besigheid "Neil Shows Music and Productions" en toer deesdae die land vol, op 'n groeiende basis. By optredes/feeste het Nëil die geleentheid gehad om die verhoog te deel met van Suid-Afrika se sangers: Lance James, Bobby Angel, Sally Vaughn, Bles Bridges, Frida Francis, Freddie Nest, Manie Jackson, Charlize Berg, Kevin Leo, Jakkie Louw, Quinton Prinsloo, Bobby van Jaarsveld, Guillaume, Richard van der Westhiuzen, Dewald Dippenaar, Albert de Wet, Karlien Husselman, Riaan Nienaber en nog vele meer.
Einde Maart 2012 stel Nëil du Preez sy debuut album vry wat deur Wouter van de Venter by Lemon Jack Studios opgeneem is – Middernag Soene.

Musiek Video – Middernag Soene deur Jackie Hancke geskryf en geregisseer.

Met 'n vol dagboek in 2013 was Neil du Preez te sien en gehoor by verskeie kuierplekke, radiostasies, funksie, skole en feeste landswyd soos bv KKNK (Klein Karoo Nasionale Kunstefees) wat 'n hoogte punt was.

Neil het 2014 afgeskop en is reeds betrokke by 'n projek “Oppi Pad Fees” waar hy en ander kunstenaars landswyd toer en by 36 feeste gaan optree.


</doc>
<doc id="85227" url="https://af.wikipedia.org/wiki?curid=85227" title="Mark Swift">
Mark Swift

Mark Swift ( 22 September 1946 – 7 Maart 2013) was 'n engelssprekende Suid-Afrikaanse digter. Hy het die Ingrid Jonkerprys gewen in 1974 met sy debuut album "Treading Water". Hy publiseer in 1978 "Gentlewomen", 'n poësie bundel met foto's. Die boek was eers verban in Suid-Afrika. In 1983 volg "Seconds Out" en in 1987 wen hy die Thomas Pringle-prys vir poësie.


</doc>
<doc id="85228" url="https://af.wikipedia.org/wiki?curid=85228" title="Vlag van Bahrein">
Vlag van Bahrein

Die nasionale vlag van Bahrein is op 14 Februarie 2002 in gebruik geneem. Die vlag vertoon twee vertikale bane in wit aan die vlagpaalkant en rooi aan die wapperkant, geskei deur vyf wit driehoeke wat ’n sigsaglyn vorm.

Die vyf punte van die sigsag wat na die wapperkant wys stel die Vyf Pilare van die Islam voor.

Wit maak 32,5% van die vlag se oppervlak uit en rooi bedek die orige 67,5%.

Die oudste bekende vlae van Bahrein was net rooi. In 1820 het Bahrein ’n verdrag met die Groot-Brittanje onderteken waarin bepaal is dat ’n wit baan tot die vlag toegevoeg sou word om die vredesooreenkoms aan te dui. In 1932 is die skeiding tussen die wit en rooi bane getand gemaak om die vlag van Bahrein van dié van sy bure te onderskei.

Die vlag het aanvanklik 28 punte in die sigsag gehad maar is in 1972 verminder tot agt. Op 14 Februarie 2002 is dit verder verminder tot vyf sodat elke punt van die sigsag die Vyf Pilare van die Islam sou voorstel.

Die vlag word op land en ter see as nasionale, burgerlike en oorlogsvaandel gebruik. In 2002 het Koning Hamad bin Isa Al Khalifa ’n dekreet ingevolge Wet 4 van 2002 uitgevaardig wat betrekking op die vlag het:



</doc>
<doc id="85230" url="https://af.wikipedia.org/wiki?curid=85230" title="Seekatkiepersol">
Seekatkiepersol

Die Seekatkiepersol ("Cussonia arborea") is 'n middelgroot boom wat groei in miombo-bosveld, dikwels op klipperige plekke. Die boom het handvormige saamgestelde blare. Die aarvormige bloeiwyses, wat soos ’n seekat se vangarms lyk, gee vir die boom sy naam.





</doc>
<doc id="85232" url="https://af.wikipedia.org/wiki?curid=85232" title="Blougaai">
Blougaai

Die Blougaai ("Cyanocitta cristata") is 'n sangvoël inheems aan Noord-Amerika. Hulle het opvallende laventelblou vere op die kop en rug. Vere op die onderlyf is gebroke wit. Hulle het 'n swart kraag om die nek en word ongeveer 30 cm lank.

Die blougaai kom oor 'n groot deel van die oostelike helfte van die Verenigde State van Amerika voor. Hulle is talryk in gemengde bos, maar is ook algemeen in parke en tuine.

Blougaaie is omnivore wat 'n verskeidenheid voedselsoorte benut. Hulle vreet onder andere sade, bessies, grondboontjies en brood, maar ook vleis, eiers en klein ongewerwelde diertjies.

Modder word gebruik om die nes in 'n geskikte boom of groot struik te bou. Beide die mannetjie en die wyfie bou saam aan hul nes. Daarna lê die wyfie haar eiers wat na 16 tot 18 dae uitbroei. Hulle maak die kuikens saam groot.



</doc>
<doc id="85233" url="https://af.wikipedia.org/wiki?curid=85233" title="Gamtooskiepersol">
Gamtooskiepersol

Die Gamtooskiepersol ("Cussonia gamtoosensis") is 'n klein boom wat in die Oos-Kaap voorkom. Die blare is hard, leeragtig en blougroen. Op die SANBI-rooilys is dit as "seldsaam" gelys. Dit is endemies in Suid-Afrika in die Albany-ruigte van die Gamtoosvallei 



</doc>
<doc id="85236" url="https://af.wikipedia.org/wiki?curid=85236" title="Boskiepersol">
Boskiepersol

Die boskiepersol ("Cussonia sphaerocephala") is 'n boom wat voorkom in woude in Suid-Afrika. Dit is een van die groter kiepersolle.



</doc>
<doc id="85238" url="https://af.wikipedia.org/wiki?curid=85238" title="Cussonia">
Cussonia

Cussonia is 'n genus van bome wat tot die familie "Araliaceae" behoort.






</doc>
<doc id="85239" url="https://af.wikipedia.org/wiki?curid=85239" title="Bonobo">
Bonobo

Die bonobo of "Pan paniscus", voorheen bekend as die dwergsjimpansee, is ’n spesie van mensape. ’n Nabyverwant is die gewone sjimpansee. Fossiel- en DNA-toetse wys albei spesies is sustersgroepe van die moderne menslike lyn. Hoewel die term "sjimpansee" soms gebruik word om na albei spesies te verwys, word dit deesdae meestal gebruik vir "Pan troglodytes", terwyl die naam "bonobo" gebruik word vir "Pan paniscus".

Dit word gekenmerk deur relatief lang bene, pienk lippe, ’n donker gesig en lang hare wat weerskante van die voorkop afhang. Die bonobo kom voor in ’n gebied van 500 000 km in die Kongo-bekken van die Demokratiese Republiek van die Kongo. Die spesie is omnivore en hou hoofsaaklik in woude.

Die bonobo word veral gekenmerk deur sy hoë vlakke van seksuele gedrag. Hulle gebruik seks om konflik op te los, vir sosiale status, as hulle opgewonde is en om stres te verminder. Dit kom voor in feitlik enige kombinasie van maats en in verskeie posisies. Dit is ’n bydraende faktor tot die lae aggressievlakke by die bonobo in vergelyking met die sjimpansee en ander ape. Bonobos is matriargaal en die mannetjie se rang in die hiërargie hang af van sy ma se status.

Nie die bonobo of sjimpansee is goeie swemmers nie en die vorming van die Kongorivier sowat 1,5-2 miljoen jaar gelede het moontlik gelei tot die splitsing van die bonobo-lyn. Bonobo's bly suid van die rivier en het dus geskei geraak van die voorouers van die sjimpansee, wat noord van die rivier bly. Daar is geen konkrete inligting oor getalle nie, maar daar is na raming tussen 29 500 en 50 000 bonobo's oor. Die spesie is op die Internasionale Unie vir die Bewaring van die Natuur (IUBN) se lys van bedreigde spesies. Hulle word bedreig deur die vernietiging van hul habitat en die groter wordende mensbevolkings, maar hoofsaaklik deur wilddiefstal. In aanhouding leef hulle sowat 40 jaar, maar hul lewensverwagting in die natuur is onbekend.

Ondanks die ou naam "dwergsjimpansee" is die bonobo nie eintlik kleiner as die gewone sjimpansee nie. Die "dwerg"-deel kom moontlik van die pigmeëvolk wat in dieselfde gebied woon. Die naam "bonobo" is in 1954 die eerste keer gebruik deur Tratz en Heck. Dit is vermoedelik die verkeerde spelling op ’n skeepskrat van die dorp Bolobo aan die Kongorivier, wat verbind word met die verskeping van sjimpansees in die 1920's.




</doc>
<doc id="85240" url="https://af.wikipedia.org/wiki?curid=85240" title="Behistoen-inskripsie">
Behistoen-inskripsie

Die Behistoen-inskripsie (Persies: بیستون, Oud-Persies: Bagastana, letterlik "die plek van god", ook Bistun of Bisutun) is 'n veeltalige inskripsie op ‘n kranswand naby Behistoen in Iran wat tydens die bewind van Dareios I tussen 522-486 v.C. gekerf is. Dit bestaan uit drie identiese tekste in Oud-Persies, Babilonies ('n vorm van Akkadies) en Elamities. Dit sluit 'n outobiografie van Dareios I in en beskryf politieke gebeurtenisse van die Persiese Ryk.

Die Behistoen-inskripsie het 'n baie belangrike rol gespeel in die ontsyfering van wigskrif en is van soortgelyke belang vir moderne taalwetenskappe as die Rosettasteen vir die ontsyfering van Egiptiese hiërogliewe. Dit is in 2006 deur UNESCO as wêrelderfenisgebied gelys.


</doc>
<doc id="85242" url="https://af.wikipedia.org/wiki?curid=85242" title="Asyn">
Asyn

Asyn is 'n vloeistof, 'n oplossing van 4 tot 15% asynsuur (CHCOOH) in water. Asynsuur word vervaardig deur die fermentasie van etanol deur asynsuurbakterieë. Asyn word deesdae hoofsaaklik gebruik as 'n kookbestanddeel en voedselpreserveerder, maar histories was dit die mees beskikbare ligte suur.

Asyn het 'n groot verskeidenheid van nywerheids-, mediese en huishoudelike gebruike. Sommige word steeds aanbeveel, soos die gebruik as 'n algemene huishoudelike reiniger.

Kommersiële asyn kan óf deur vinnige of stadige fermentasieprosesse vervaardig word. Gewoonlik word stadige metodes gebruik vir tradisionele asyn, en fermentasie vorder stadig oor die loop van maande of 'n jaar. Die langer fermentasietyd help met die opbou van 'n slyk bestaande uit skadelose asynsuurbakterieë.

Met vinnige metodes word asynmoer (d.w.s. bakteriële kultuur) by die vloeibare bron gevoeg voordat dit belug word met behulp van 'n venturi pompstelsel of groot waaiers. Die verhoogde suurstof-teenwoordigheid bevorder die versnelde fermentasie van die substraat tot asyn. Met die vinnige proses kan asyn binne 'n tydperk van 20 uur tot drie dae geproduseer word.

Indien daar tydens die veroudering van wyn lug in die vat kom, kan die alkohol omgeskakel word na asynsuur en ontstaan ​​wynasyn.

Die Franse chemikus en bioloog Louis Pasteur (1822-1895) het die asynsuurbakterieë ontdek.


</doc>
<doc id="85243" url="https://af.wikipedia.org/wiki?curid=85243" title="Seksposisie">
Seksposisie

Seksposisies is posisies wat mense inneem tydens of vir die doel van seksuele omgang of ander seksuele aktiwiteite. Dit word gewoonlik genoem na die posisie wat die deelnemers inneem vir die seksdaad. Hoewel seks gewoonlik die penetrasie van een persoon se liggaam deur ’n ander persoon behels, of die direkte stimulasie van die een se geslagsorgaan deur die ander, is dit nie altyd die geval nie.

Drie kategorieë seksuele omgang word gewoonlik beoefen: vaginale omgang, wat penetrasie van die vagina behels; anale penetrasie; en orale seks, wat die stimulasie van die een persoon se geslagsorgaan deur die ander persoon se mond behels. Meer as een van dié dade kan tydens seks uitgevoer word. Seksdade kan ook ander soorte genitale stimulasie behels, soos solo- of wedersydse masturbasie, wat die vryf van ’n geslagsorgaan of penetrasie met ’n vinger of seksspeelding, soos ’n dildo of vibrator, behels. Daar is verskeie seksposisies wat in enige van die seksdade ingeneem kan word.

Die vroegste Europese Middeleeuse geskrif oor seksposisies is die "Speculum al foderi" (letterlik " ’n Spieël vir Omgang ", soms genoem " ’n Spieël vir Koïtus"), ’n 15de-eeuse Katalaanse geskrif wat in die 1970's ontdek is.

Hierdie posisies behels die plasing van ’n falliese voorwerp (’n penis, dildo, prop of ander voorwerp) in die vagina, mond of anus.


Die meeste van dié posisies is geskik vir beide vaginale en anale penetrasie. Variasies van die "hondjiestyl" sluit in:

Vir die "lepelposisie" lê albei seksmaats op hul sy en kyk in dieselfde rigting. Variasies sluit die volgende in:

Die meeste van dié posisies kan vir beide vaginale en anale penetrasie gebruik word. Wanneer die vrou bo is, word dit dikwels die "cowgirl-posisie" genoem.

Die meeste van dié posisies kan vir beide vaginale en anale penetrasie gebruik word.

Die meeste van dié posisies kan vir beide vaginale en anale penetrasie gebruik word. In die basiese staande posisie staan albei seksmaats en kyk na mekaar. Die volgende variasies is moontlik:

Die volgende posisies word vir anale penetrasie gebruik:

Hierdie posisies is meer innoverend, en dalk nie so algemeen bekend as dié wat hierbo genoem is nie.



Swangerskap is ’n moontlike gevolg van enige vorm van seks waar sperma in aanraking met die vagina kom (veral vaginale seks). Dit kan egter ook gebeur ná enige ander vorm van seks waar spermvloeistof aan die vingers in die vaginale area beland. Orale seks op sigself kan nie tot swangerskap lei nie, behalwe wanneer sperma aan die hande in aanraking met die vagina kom. Hoewel sommige seksdade makliker tot swangerskap lei as ander, is geen metode veilig as ’n soort voorbehoedmiddel nie.

Die doel is om oormatige druk op die maag te verhoed en penetrasie te beperk soos deur die onderskeie seksmaats vereis. Van die volgende posisies is gewild tydens swangerskap.


Orale seks is die stimulasie van ’n geslagsorgaan met die mond. Dit kan penetrasie behels of nie, en kan gebeur voor, saam met of ná seksuele omgang. Dit kan óf felatio óf cunnilingus wees, of in ’n "69-posisie" waar die seksmaats mekaar gelyktydig stimuleer. ’n Verskeidenheid variasies is moontlik.

Fellatio of fellasie is orale seks waartydens die man se penis gestimuleer word. Moontlikhede sluit in:

Cunnilingus behels die stimulasie van die vrou se geslagsdele. Posisies sluit in:

Gelyktydige stimulasie van die seksmaats se geslagorgane is moontlik met die "69-posisie". Seksmaats kan manlik of vroulik wees. Hulle kan langs mekaar of bo-op mekaar lê, of staan terwyl die een die ander onderstebo vashou.

Posisies vir "anilingus", ook bekend as "anale-orale seks" of "rimming", is gewoonlik variasies op die genitaal-orale posisies. Dit kan een van die volgende posisies behels:


As deel van die seksdaad kan seksmaats mekaar se geslagsdele stimuleer, of dit kan op sigself tot ’n orgasme lei.

Genitale wrywing kan verwys na die skuur van geslagsdele teen mekaar. Die term "GG rubbing" word dikwels deur primatoloë gebruik wanneer hulle verwys na dié soort seksuele gedrag onder bonobo-wyfies.

Verskeie mense van verskillende geslagte kan saam aan groepseks deelneem. Al die deelnemers is nie noodwendig altyd in kontak met al die ander nie, maar sommige posisies is net moontlik met seks tussen drie of meer persone.

’n "Threesome" is wanneer drie mense saam seks het. Al drie kan op verskeie maniere by die seksdaad betrek word:


Seksposisies kan aangepas word om enige aantal mense te akkommodeer:

’n Persoon kan tegelykertyd op verskeie maniere gepenetreer word. Die vingers, tone, penis of ’n seksspeelding kan gebruik word om die vagina, anus en/of mond te penetreer.



</doc>
<doc id="85245" url="https://af.wikipedia.org/wiki?curid=85245" title="Suurbergkussingbos">
Suurbergkussingbos

Die Suurbergkussingbos ("Oldenburgia grandis") is 'n boom en spesies in die genus "Oldenburgia". Die boom kom voor in die grasbedekte sandsteenheuwels om Grahamstad. Die blare is groot, sterk en regop. Hulle is aan die bokant gekwilt en bleek roomkleurig en wollerig aan die onderkant. Die blomhofies is groot. Op de SANBI-rooilys is die plant as "veilig" (LC) gelys. Dit is endemies aan Suid-Afrika. Die plant kom in die Natuurreservaat Thomas Baines voor wat gedeeltelik by die ekostreek rivierklowe van Maputa- tot Pondoland behoort. Dit word deur die Palmietrivier deurkruis.




</doc>
<doc id="85248" url="https://af.wikipedia.org/wiki?curid=85248" title="Kiepersol-pouoogmot">
Kiepersol-pouoogmot

Die Kiepersol-pouoogmot ("Bunaea alcinoe") is 'n mot in die familie "Saturniidae" wat in Afrika voorkom. Hoewel dit baie na 'n skoenlapper lyk, is dit 'n mot. Op die onderste twee vlerke is twee groot kolle wat soos oë lyk. Hierdie "oë" dien as afskrikmiddel vir hulle vyande. Hulle het 'n groot reeks gasheerplante, wat die kiepersol, essenhout, witstinkhout, laventelkoorsbessie (Croton-spp.) en Bauhinia-spp. insluit.

Die mot het 'n lewensduur van drie tot vyf dae waartydens eiers gelê word. Uit die eiers broei dik vernielsugtige ruspes wat voor die voet skade aan plante aanrig. Hierdie ruspes is ongeveer 70 mm lank en 15 mm in deursnee. In Januarie/Februarie verlaat die ruspes die plant en oorwinter as papies onder die grond. Die volwassenes (motte) verskyn in die lente na die eerste goeie reëns en lê dan eiers op die gasheerplant en sit die siklus so voort. Hulle gaan deur een so 'n siklus per jaar.



</doc>
<doc id="85249" url="https://af.wikipedia.org/wiki?curid=85249" title="Kuskanferbos">
Kuskanferbos

Die Kuskanferbos ("Tarchonanthus littoralis") is 'n struik tot 'n klein boom wat langs die kus voorkom. Die blare is grysgroen met fyn kreukels aan die bokant, witterig en viltagtig aan die onderkant en gaafrandig tot fyngetand. Indien die blare gekneus word ruik dit aromaties. Die boom lyk baie soos die kanferbos.



</doc>
<doc id="85252" url="https://af.wikipedia.org/wiki?curid=85252" title="Drietandkanferbos">
Drietandkanferbos

Die Drietandkanferbos ("Tarchonanthus trilobus") is 'n boom wat voorkom vanaf Oos-Londen tot in eSwatini en hiervandaan weswaarts na Noordwes en Limpopo. Daar is ook 'n afgesonderde populasie in die noordooste van Zimbabwe. Die boom groei in bosveld, gewoonlik op klipperige plekke en in droë woud. Die blare is dik, leeragtig, donkergroen, grof geriffel aan die bokant en witterig aan die onderkant. Daar is twee variëteite, een met blaarpunte wat drie tande het en die ander met gerolde blaarpunte.



</doc>
<doc id="85254" url="https://af.wikipedia.org/wiki?curid=85254" title="Tarchonanthus">
Tarchonanthus

Tarchonanthus is 'n boom genus wat hoort tot die familie "Asteraceae". Daar is drie spesies in die genus, almal het sterk, dikkerige, ongelykkleurige blare.






</doc>
<doc id="85255" url="https://af.wikipedia.org/wiki?curid=85255" title="Seksuele penetrasie">
Seksuele penetrasie

Seksuele penetrasie is die plasing van ’n liggaamsdeel of voorwerp in ’n liggaamsopening van iemand anders, soos die vagina, mond of anus, as deel van seksuele omgang. Dit vind ook plaas by diere.

Hoewel dit ’n algemene deel van die seksdaad is, is penetrasie in sommige gevalle onwettig.

Wanneer ’n man ’n vrou se vagina met sy penis penetreer, word dit vaginale seks genoem. As hy sy penis in iemand se anus plaas, word dit anale seks genoem. Penetrasie kan ook die plasing van die penis in die mond wees of die stimulering van die vagina met die tong, wanneer dit orale seks genoem word. Ook die anus kan met die tong gestimuleer word (anilingus). Die vingers of ’n seksspeelding kan ook gebruik word om die vagina of anus te penetreer.

Dubbele penetrasie geskied wanneer meer as een seksmaat verskeie openinge gelyktydig penetreer.

Seksuele penetrasie kan in sommige gevalle onwettig wees, soos wanneer die persoon onder ’n sekere ouderdom is, wat van land tot land verskil (seks met ’n minderjarige), of wanneer seks teen iemand se wil plaasvind (verkagting). 



</doc>
<doc id="85258" url="https://af.wikipedia.org/wiki?curid=85258" title="Asterales">
Asterales

Die Asterales is 'n orde van blomdraende plante wat die groot familie "Asteraceae" (sonneblomme, madeliefies, distels, ens.) asook ander verwante families insluit.

Spesies van hierdie orde kom wêreldwyd voor, insluitende woestyne en ysbedekte gebiede. Die meeste is kruidagtige spesies, hoewel 'n klein aantal bome (soos die "Lobelia deckenii" en "Dendrosenecio") en struike ook teenwoordig is. Dit blyk dat alle "Asterales" uit 'n gemeenskaplike voorouer ontwikkel het en hulle deel sekere morfologiese en biochemiese eienskappe. 

Die orde bevat tans elf families. Die grootste hiervan is die "Asteraceae", met ongeveer 25 000 spesies, en die "Campanulaceae", met ongeveer 2 000 spesies. Die oorblywende families het gesamentlik minder as 500 spesies.




</doc>
<doc id="85262" url="https://af.wikipedia.org/wiki?curid=85262" title="Seksspeelding">
Seksspeelding

’n Seksspeelding is ’n voorwerp of toestel wat hoofsaaklik gebruik word om seksuele plesier te verskaf, soos ’n dildo of vibrator. Baie gewilde seksspeelgoed word ontwerp om soos menslike geslagsorgane te lyk; sommige vibreer en ander nie. Dit word ook gebruik vir BDSM-apparate en seksmeubels soos ’n strop vir vuisseks, maar word gewoonlik nie gebruik vir byvoorbeeld voorbehoedmiddels of pornografie nie. 


Vibrators is seksspeelgoed wat vibreer vir groter stimulasie. Hulle is in ’n verskeidenheid vorms en groottes beskikbaar, vir interne en eksterne gebruik. Sommige vibrators vir interne gebruik het ’n falliese ontwerp. 







</doc>
<doc id="85264" url="https://af.wikipedia.org/wiki?curid=85264" title="Bob van Dijk">
Bob van Dijk

Bob van Dijk (gebore 1972 in Helmond) dien vanaf 1 April 2014 as die hoof uitvoerende beampte van Naspers. Van Dijk het 'n M.Sc.-graad in ekonometrie van die "Erasmus Universiteit" in Rotterdam en 'n M.B.A. van "INSEAD" in Frankryk verwerf. Hy was die hoof van EBay in Duitsland voordat hy in 2013 by Naspers aangesluit het. Hy is in Nederland woonagtig, is 'n ywerige sportman en praat vyf tale.


</doc>
<doc id="85265" url="https://af.wikipedia.org/wiki?curid=85265" title="Voorhuid">
Voorhuid

Die voorhuid in menslike anatomie is ’n dubbellaag-vou van gladde spierweefsel, are, senuwees, vel en slymvlies wat die eikel van die penis bedek. Dit is redelik beweegbaar en rekbaar, en dien as ’n natuurlike smeermiddel.

Die voorhuid kan gewoonlik teruggetrek word oor die eikel. Die mate van bedekking van die eikel in ’n slap of erekte toestand hang van die lengte van die voorhuid af. Die voorhuid is met geboorte aan die eikel vas en kan gewoonlik nie by kinders teruggetrek word nie.

Volgens die Wêreldgesondheidsorganisasie is die doel van die voorhuid onseker – dit kan onder meer wees om die eikel klam te hou, die ontwikkelende penis te beskerm of seksuele plesier te verhoog vanweë die teenwoordigheid van senuweereseptors.


</doc>
<doc id="85266" url="https://af.wikipedia.org/wiki?curid=85266" title="Eikel">
Eikel

Die eikel (Engels: "glans") is in die menslike anatomie die sensitiewe voorste bol van die penis. Dit is meer algemeen bekend as die "kop van die penis". Dit word gedeeltelik of heeltemal bedek deur die voorhuid, na gelang van of die man besny is of nie, maar die voorhuid kan gewoonlik heeltemal teruggetrek word sodat die eikel ontbloot is. 

Die eksterne opening van die manlike uretra (urienbuis) is op die punt van die eikel geleë. Aan die basis van die eikel is ’n ronde, uitstaande rand, die corona glandis. Die grootte van die eikel wissel grootliks. Dié van sommige penisse is baie wyer as die skag en dit gee die penis ’n sampioenagtige voorkoms; by ander penisse is dit nouer.

Die voorhuid hou die eikel klam. Besnyde mans se eikel is permanent ontbloot en droog. Volgens verskeie studies is die eikel van besnyde en onbesnyde penisse ewe sensitief, terwyl in ander studies bevind is onbesnyde mans s’n is meer sensitief.

Daar is al voorgestel dat die unieke en ongewone vorm van die menslike penis so ontwikkel het sodat ’n man die semen van ’n ander een kon "uitskep" uit die dieper dele van die vagina en so die kans van die ander man sou verklein om die vrou swanger te maak. Daar word ook gereken dit het ontwikkel om die vrou se plesier te verhoog tydens seks.

’n Groot verskeidenheid vorms word by die eikel van diere aangetref. Sommige beslaan feitlik die helfte van die penis, terwyl ander klein en stekelrig is. 



</doc>
<doc id="85269" url="https://af.wikipedia.org/wiki?curid=85269" title="Mdantsane">
Mdantsane

Mdantsane is 'n Suid-Afrikaanse dorp geleë tussen Oos-Londen en King William's Town in die Oos-Kaap provinsie. Dit is na bewering die tweede grootste township in Suid-Afrika naas Soweto en huisves die tweede grootste winkelsentrum in die Oos-Kaap (Mdantsane City, geopen in April 2008). Die oorspronklike inwoners was mense wat met geweld uit die Oosbank in Oos-Londen verwyder is om in die destydse Ciskei te gaan woon. Die Oosbank was 'n veelrassige woonbuurt in die vorige eeu. Mdantsane is tans geleë in Buffalo City Metro.
Die dorp is in agttien sones verdeel wat steeds uitbrei, met die nuutste deel bekend as Sone P. Die sones word numeries benaam in chronologiese volgorde van hul stigting. Die sentrale mark in NU2 (Sone 2) distrik word "The Hi-way" genoem. Dit is vernoem na Qumza snelweg, wat die hoofweg is wat deur Mdantsane loop van die sentrum van Oos-Londen na die industriële gebied Fort Jackson. Hier verkoop verskeie informele handelaars hul ware op die strate en dit is ook die belangrikste taxi-staanplek. Daar is ook heelwat formele handel wat gehuisves word in die onlangs geboude winkelsentrums.

Mdantsane is ook bekend as 'n boksmekka, van die bokswêreld se kampioene soos Happyboy Mgxaji, Welcome Ncita en Vuyani Bungu kom van Mdantsane af. 'n Polsende kultuur van musiek, kuns en poësie floreer in hierdie saamgevlegde stadslewe.

Heelwat politieke staatmakers en veterane kom ook van die dorp af, soos Thozamile Gqweta, Ntombazana Gertrude Botha, Mlamli Ondala en Bangumzi Sifingo.

Cecilia Makiwane Hospitaal is 'n 1724-bed multi-dissiplinêre hospitaal in Mdantsane. Dit is vernoem na Cecilia Makiwane, die eerste swart geregistreerde verpleegkundige in Suid-Afrika. Saam met Frere Hospitaal en die Oos-Londen Geestesgesondheidseenheid, vorm dit deel van die Oos-Londen-hospitaalkompleks, wat 'n bevolking van byna drie miljoen mense bedien.




</doc>
<doc id="85270" url="https://af.wikipedia.org/wiki?curid=85270" title="Ingula-pompopgaarskema">
Ingula-pompopgaarskema

Die Ingula-pompopgaarskema (voorheen bekend as Braamhoek) is tussen 2005 en 2017 deur Eskom en CMC Impregilo Mavundla ('n gesamentlike onderneming) teen die hange van die Klein Drakensberge op die grens tussen die Vrystaat en KwaZulu-Natal, Suid-Afrika opgerig.

Die skema bestaan ​​uit 'n boonste (Bedforddam) en 'n onderste dam (Bramhoekdam) 4,6 km van mekaar af en verbind deur tonnels. Die ondergrondse kragsentrale huisves 4 x 333 MW omkeerbare pompturbines. Die skema is teen 'n koste van R27 miljard gebou en is in 2017 in werking gestel.

Die opgaar-elektrisiteitsaanleg word gebruik om gedurende spits-aanvraagtye van die dag bykomende elektrisiteit op kort kennisgewing op te wek. Gedurende die nag word oortollige krag op die netwerk, wat deur konvensionele steenkool- en kernkragstasies opgewek word, gebruik om water na die boonste reservoir te pomp.




</doc>
<doc id="85271" url="https://af.wikipedia.org/wiki?curid=85271" title="Hudsonrivier">
Hudsonrivier

Die Hudsonrivier (Engels: "Hudson River", [ˈhʌdsn̩ˌɹɪvɚ]) is 'n 507 km-lange rivier wat van noord na suid vloei, hoofsaaklik deur die ooste van die staat New York in die Verenigde State. Die rivier het sy oorsprong by Hendersonmeer in Newcomb, New York, in die Adirondack Park, dit vloei suidwaarts verby die hoofstad Albany, en uiteindelik vorm dit die grens tussen New York Stad en die Amerikaanse deelstaat New Jersey by sy monding, voor dit uitmond in die Opper-New Yorkbaai. Die amptelike hidrologiese bron van die Hudsonrivier is "Tear of the Clouds"-meer in die Adirondack-gebergte. Die laer helfte van die rivier is 'n getymonding op die Hudson Fjord, wat tydens die mees onlangse tydperk van Noord-Amerikaanse vergletsering gevorm het, volgens skatting ongeveer 26 000 tot 13 300 jaar gelede. Getyvloei beïnvloed die Hudson se vloei van so ver noord as Troy, New York.


</doc>
<doc id="85272" url="https://af.wikipedia.org/wiki?curid=85272" title="Palmiet">
Palmiet

Palmiet ("Prionium serratum" (L.f.) Drège ex E.Mey.) is 'n riet of biesiesoort wat groei in die riviere en vleie van die Wes-Kaap tot by Uitenhage. Dit is endemies aan Suid-Afrika. Palmiet kom in kusfynbos en Albany-ruigte tot Grahamstad in die Oos-Kaap asook in die kusstreek van die Indiese Oseaan tussen Port St. Johns en die suide van KwaZulu-Natal voor. Veral in KwaZulu-Natal is dit afnemend omrede dit vir mediese doeleinde geoes word en dikwels aan oorbeweiding en veldbrande blootstaan. Op die SANBI-rooilys is dit as 'afnemend' ('declining') gelys. 

Die naam palmiet is as 'wilde palmit' reeds deur Van Riebeeck hieraan gegee. Die plant word tot 2 meter hoog. Die blare word gebruik vir weefwerk. Hierdie stewige immergroene stuik het 'n stam wat 5 -10 cm breed kan word en 'n wortelstok. Die blare is styf en lansvormig, liggrysgroen van kleur en het getande rande. Hulle groei spiraalvormig die stam langs. Die bloeiwyse is vertak en kan 50 cm lank word. Die blomme is klein en bruin. 

Die jong blomskeute kan voordat hulle bloei afgebreek en as groente gegeet word. Die plant het 'n belangrike ekologiese rol in die riviere en hul mondings. Dit behoed dit oewers vir erosie en stabiliseer die rivierbedding. 



</doc>
<doc id="85275" url="https://af.wikipedia.org/wiki?curid=85275" title="BDSM">
BDSM

BDSM is ’n soort erotiese praktyk wat oorheersing en onderdanigheid behels, asook seksrolle, vasbinding en ander soorte interpersoonlike dinamika. Vanweë die groot verskeidenheid praktyke kan ’n paartjie dit beoefen sonder om dit as sulks te beskou; of ’n mens deel is van die BDSM-kultuur of nie is ’n kwessie van selfidentifikasie. Belangstelling in BDSM kan wissel van dit een keer beproef tot dit ’n lewenswyse maak.

BDSM behels gewoonlik ’n spesifieke rolspel en hulpmiddels. Laasgenoemde kan gebruik word om vryheid te beperk, soos ’n halsband, hand- en voetboeie, toue en ’n mondstang; vir seksspeletjies, soos dildo's, vibrators en anale proppe; om mee te slaan, soos swepe en gesels; vir pyn of plesier, soos naalde, messe en ysblokkies; of om mee te skok, soos ’n verskeidenheid elektriese toestelle. Seks en penetrasie kan deel wees van die speletjies, maar nie noodwendig nie. 

Ander praktyke sluit onder meer in fopdossery, modifikasies van die liggaam, diererolle en lateks- en rubber-fetisje.

Die term BDSM dateer uit 1969; die oorsprong van die afkorting is egter onseker. Dit is moontlik gevorm van die Engelse afkortings vir "bondage and discipline" ("B&D") en "sadomasochism/sadism and masochism" ("S&M"). Dit kan ook ’n saamgestelde afkorting wees vir B&D, D&S ("dominance and submission") en S&M. 

BDSM-aktiwiteite en –verhoudings word dikwels gekenmerk deur die aanneem van aanvullende, maar ongelyke rolle en dit maak die vooraf-toestemming van al die deelnemers noodsaaklik. Mense wat seksuele beheer oor hul seksmaats uitoefen, word "dominants" of "tops" genoem en dié wat ’n passiewe rol vervul, is "submissives" of "bottoms". 

Deelnemers se rolle word ook dikwels in geskrewe teks afgekort as Dom (’n man) of Domme (’n vrou), met ’n hoofletter; die "submissives" word subs genoem.


</doc>
<doc id="85278" url="https://af.wikipedia.org/wiki?curid=85278" title="Seksuele fetisjisme">
Seksuele fetisjisme

Seksuele fetisjisme of erotiese fetisjisme is 'n vorm van fetisjisme waar 'n persoon seksuele genot put uit 'n fisieke voorwerp, situasie of liggaamsdeel. Die voorwerp of situasie word die fetisj genoem, en die persoon wat ’n fetisj daarvoor het, is 'n fetisjis. 'n Seksuele fetisj kan wissel van 'n praktyk wat ekstra plesier in 'n verhouding verskaf, soos een maat wat ’n sekere kledingstuk dra, tot 'n afwyking wat groot sielkundige stres veroorsaak by die fetisjis.

Die term "fetisj" kom van die Franse woord "fétiche", wat weer uit Latyn afgelei is van "facticius" ("kunsmatig") en "facere" ("om te maak"). 'n Fetisj in die algemeen is 'n voorwerp wat volgens sekere mense bonatuurlike magte het. Die term "seksuele fetisj" is die eerste keer deur die Franse sielkundige Alfred Binet gebruik. 'n Fetisjis raak opgewonde wanneer hulle dink aan iets wat met die fetisj verband hou of dit sien. Dit word dikwels in pornografie gebruik wat gerig is op mense met 'n spesifieke smaak. 'n Fetisj kan veral aanvanklik baie stres by iemand veroorsaak, maar later in 'n persoon se lewe kan hy kontak maak met ander mense met 'n soortgelyke fetisj. Dit is veral deesdae maklik danksy die internet. 'n Groot mate van fetisjisme kom ook in BDSM voor.

Voorbeelde van seksuele fetisje is:


</doc>
<doc id="85281" url="https://af.wikipedia.org/wiki?curid=85281" title="Fetisjisme">
Fetisjisme

’n Fetisj is ’n voorwerp wat volgens sekere mense bonatuurlike magte het, of spesifiek ’n mensgemaakte voorwerp wat ’n mag oor mense het. Die term kom van die Franse woord "fétiche", wat weer van die Portugese woord "feitiço" kom, wat weer van die Latynse "facticius" ("kunsmatig") en "facere" ("om te maak") afgelei is.

Die konsep is in 1757 voorgestel deur die Franse skrywer Charles de Brosses en is in die 18de eeu deur Franse en Duitse geleerdes gebruik om die vroegste stadiums van godsdiens te kenmerk. Voorbeelde daarvan is die voodoo van Wes-Afrika, waar geglo word fetisje soos beeldjies of gedroogde dele van diere het bonatuurlike magte, of in die ou geloof van Indiane, waar die beer die sjamaan verteenwoordig het, die bison die voorsiener, die bergleeu die vegter en die wolf die padvinder.

In die 19de eeu is die teorie van "gebruiksgoedere-fetisjisme" deur Karl Marx ontwikkel om ’n belangrike komponent van kapitalisme te beskryf. Die term "seksuele fetisj" is die eerste keer deur die Franse sielkundige Alfred Binet gebruik vir voorwerpe wat mense seksueel prikkel.


</doc>
<doc id="85282" url="https://af.wikipedia.org/wiki?curid=85282" title="Hanau">
Hanau

Hanau, wat ter ere van sy bekendste boorlinge, die Gebroeders Grimm, die amptelike bynaam "Brüder-Grimm-Stadt" dra, is die sesde grootste stad in die Duitse deelstaat Hesse met 'n bevolking van omstreeks 90 000. Hanau is in die ooste van die Ryn-Maingebied aan die monding van die Kinzigrivier in die Main geleë. Die historiese residensiestad van die here en grawe van Hanau dien vandag as die ekonomiese en kulturele sentrum van die administratiewe distrik Main-Kinzig.

Hanau het 'n lang tradisie as nywerheidstad en steun tans veral op die dienste- en hoëtegnologiesektor.


</doc>
<doc id="85283" url="https://af.wikipedia.org/wiki?curid=85283" title="Rheingau">
Rheingau

Die Rheingau (letterlik "Ryndistrik") is 'n kulturele landskap in die Duitse deelstaat Hesse, geleë aan die regteroewer van die Ryn. Dit strek tussen die nedersettings Walluf en Lorchhausen langs die rivier en, as golwende heuwelland, tot die hoofkam van die Taunus-bergreeks. Die Rheingau maak deel uit van die uitgestrekte Ryn-Mainvlakte en vorm die kerngebied van die gelyknamige wynboustreek. In administratiewe opsig maak dit deel uit van die distrik Rheingau-Taunus-Kreis.

Die Ryn, wat hoofsaaklik in noordelike rigting vloei, maak hier oor 'n afstand van 30 km 'n westelike draai tot by die bekende Binger Loch-rif. Die Rheingau se landskapsvorme word gevolglik deur suidelike hellings oorheers. Met 3 000 hektaar wingerde is die Rheingau een van die belangrikste wynboustreke in Duitsland wat veral met Riesling-witwyne verbind word. Wynbou het beslissende invloed op die kultuur en leefstyl van die Rheingau uitgeoefen. Wynfeeste, kastele, kloosters, wandelpaaie en die Rynlandskap maak van die Rheingau 'n eersterangse toeristelokpunt.


</doc>
<doc id="85286" url="https://af.wikipedia.org/wiki?curid=85286" title="Caen">
Caen

Caen is 'n stad in Frankryk. Dit is die hoofstad van die gewes Neder-Normandië en die département Calvados. Die Orne-rivier vloei deur die stad wat 15 kilometer inlands van die Engelse Kanaal geleë is. Dit het 'n bevolking van 109 000, terwyl die stedelike gebied 399 471 inwoners het. Die stad se naam is waarskynlik van Galliese oorsprong (van "cato", militêre aktiwiteit; en "mago", veld; moontlik iets soos plek waar troepe geoefen het). Die plek se bynaam is die stad met honderd klokke.


</doc>
<doc id="85287" url="https://af.wikipedia.org/wiki?curid=85287" title="1996 Super 12-seisoen">
1996 Super 12-seisoen

Die 1996 Super 12-seisoen het in Februarie 1996 afgeskop met voorseisoenwedstryde wat van middel Januarie gespeel is. Dit het op 25 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.







</doc>
<doc id="85288" url="https://af.wikipedia.org/wiki?curid=85288" title="Palmiet-pompopgaarskema">
Palmiet-pompopgaarskema

Die Palmiet-pompopgaarskema is naby Grabouw en verskaf 400 MW krag aan die nasionale transmissienetwerk by Worcester. Dit bestaan uit twee damme, die laerliggende Kogelbergdam in die Palmietrivier, suid van Grabouw, en die hoërliggende Rockviewdam op die waterskeiding tussen die Palmiet- en die Steenbrasrivier. 'n Tonnel tussen die twee damme voer water na die omstelbare pompturbines in die stasie (met 'n opwekkingsvermoë van 400 MW) in die wal van die Kogelbergdam. Buite die spitstyd word water van die Kogelberg- na die Rockviewdam gepomp. Van daar vloei water wat spesifiek aan die Departement van Waterwese toegeken is, vir lewering aan verbruikers langs 'n afsonderlike tonnel deur swaartekrag na die Steenbrasreservoir.


</doc>
<doc id="85289" url="https://af.wikipedia.org/wiki?curid=85289" title="Riesling">
Riesling

Riesling is 'n wit druiwesoort wat as een van die beste en belangrikste witwynkultivars beskou word. Dit aard en presteer die beste in koel-gematigde wynboustreke soos dié van Duitsland en ander lande, insluitende Suid-Afrika. Riesling is 'n laat kultivar wat stadig ryp word en in die laaste herfsson geoes word om 'n vrugtige droë witwyn met 'n vars suur op te lewer.

Duitse Riesling-wyne geniet hoë aansien op internasionale markte sodat in baie van Duitsland se voorste wynboustreke uitsluitlik Riesling-kultivars verbou word. In noordelike wynstreke soos die Moeselvallei en die Middelrynvallei is Riesling-wingerde byna uitsluitlik teen steil berghellings geleë. Riesling-wingerde beslaan in Duitsland sowat 23 000 hektaar.


</doc>
<doc id="85290" url="https://af.wikipedia.org/wiki?curid=85290" title="Departement van Waterwese">
Departement van Waterwese

Die Departement van Waterwese is een van die departemente van die "Regering van Suid-Afrika". Hulle is verantwoordelik vir watervoorsiening, bou en instandhouding van damme, asook die handhawing van waterkwaliteit in Suid-Afrika. Die departement is in 2009 geskep na die verkiesing van president Jacob Zuma, toe die voormalige "Departement van Waterwese en Bosbou" onderverdeel is.

Die politiese hoof van die departement is die "Minister van Waterwese en Omgewingsake". Vanaf Mei 2009 beklee Edna Molewa die posisie. Die departement se hoofkantoor is in Francis Baardstraat 185 (voorheen Pretoriusstraat), Pretoria.



</doc>
<doc id="85291" url="https://af.wikipedia.org/wiki?curid=85291" title="Rockviewdam">
Rockviewdam

Die Rockviewdam is een van twee damme in die Palmiet-pompopgaarskema, die ander is die laerliggende Kogelbergdam in die Palmietrivier, suid van Grabouw in die Wes-Kaap van Suid-Afrika.

Rockviewdam is die hoërliggende dam op die waterskeiding tussen die Palmiet- en die Steenbrasrivier. Buite elektrisiteit spitstyd word water van die Kogelberg- na die Rockviewdam gepomp. Van daar vloei water wat spesifiek aan die Departement van Waterwese toegeken is, vir lewering aan verbruikers langs 'n afsonderlike tonnel deur swaartekrag na die Steenbrasreservoir.



</doc>
<doc id="85292" url="https://af.wikipedia.org/wiki?curid=85292" title="Kogelbergdam">
Kogelbergdam

Kogelbergdam is 'n gekombineerde gravitasie en boogtipe dam geleë in die Palmietrivier, naby aan Grabouw in die Wes-Kaap, Suid-Afrika. Die dam is in 1986 gebou, hoofsaaklik vir besproeiing en nywerheidsgebruik.




</doc>
<doc id="85293" url="https://af.wikipedia.org/wiki?curid=85293" title="Müller-Thurgau">
Müller-Thurgau

Müller-Thurgau is 'n wit druiwesoort wat vars en ligte wyne oplewer. Om regs- en bemarkingsredes word na die kultivar ook as Rivaner verwys.

Müller-Thurgau is 'n taamlik jong kultivar wat in 1882 deur die Switserse wynnavorser Hermann Müller (1850–1927), wat aan die Duitse navorsingsinstituut Geisenheim in die Rheingau verbonde was, gekweek is. Sy naam is afgelei van Müller se van en sy Switserse geboortekanton, Thurgau.

Die kultivar word tans op 42 000 hektaar wingerd verbou en maak van Müller-Thurgau die suksesvolste nuutgekweekte kultivar ter wêreld. Een van Müller se oorspronklike steggies het in Wädenswil in Switserland bewaar gebly. Meer onlangse genetiese ondersoeke het gestaaf dat Müller sy sukses met 'n kruising van Riesling en Madeleine royale behaal het. In die Switserse navorsingsinstituut te Wädenswil is Müller se nuwe kultivar verder ontwikkel en in 1913 na hom vernoem. Die sinoniem "Rivaner" is 'n afkorting van "Riesling" en "Silvaner", twee kultivars wat oor 'n lang tydperk as die genetiese "ouers" van Müller-Thurgau beskou is.


</doc>
<doc id="85294" url="https://af.wikipedia.org/wiki?curid=85294" title="Bedforddam">
Bedforddam

Die Bedforddam is een van twee nuwe damme in die Ingula-pompopgaarskema, die ander is die laerliggende Bramhoekdam, noord-oos van Van Reenenspas, KwaZulu-Natal, Suid-Afrika.

Bedforddam is die hoërliggende dam op die eskarp van die Klein Drakensberge op die grens tussen die Vrystaat en KwaZulu-Natal, dit is ook die waterskeiding tussen die Vaal- en Tugelariviere. Buite elektrisiteit spitstyd word water van die Bramhoek- na die Bedforddam teruggepomp. 



</doc>
<doc id="85295" url="https://af.wikipedia.org/wiki?curid=85295" title="Bramhoekdam">
Bramhoekdam

Die Bramhoekdam is een van twee nuwe damme in die Ingula-pompopgaarskema, 'n reuseprojek deur Eskom. Die ander dam is die hoërliggende Bedforddam, noord-oos van Van Reenenspas, KwaZulu-Natal, Suid-Afrika.

Bramhoekdam is die laerliggende dam (aan die Natalkant) op die waterskeiding tussen die Vaal- en Tugelariviere. Buite elektrisiteit spitstyd word water van die Bramhoek- na die Bedforddam teruggepomp deur die turbines in die spesiale tonnel in die bergwand.



</doc>
<doc id="85296" url="https://af.wikipedia.org/wiki?curid=85296" title="Nederland (dubbelsinnig)">
Nederland (dubbelsinnig)

Nederland kan verwys na:

Huidige lande:

Voormalige lande en gebiede:


</doc>
<doc id="85299" url="https://af.wikipedia.org/wiki?curid=85299" title="Louis Esterhuizen">
Louis Esterhuizen

Louis Lodewickus Barend Esterhuizen (1955-) is 'n bekroonde Suid-Afrikaanse digter en boekwinkelbestuurder vir Protea Boekhuis op Stellenbosch. Saam met sy vrou, die digter Marlise Joubert, is hy die stigterslid van die webblad Versindaba. Hy is ook verantwoordelik vir die gewilde 'Bekgevegte', waar digters met mekaar meeding met impromptu verse.

Louis Lodewickus Barend Esterhuizen is op 30 Augustus 1955 op Welkom in die Vrystaat gebore, waar sy pa na vele omswerwinge ’n mynwerker op die goudvelde was. Kort na sy geboorte verhuis sy ouers na Rhodesië, waar sy pa ’n tabakboer word.

Hy bring sy eerste skooljare by sy ouma in Philippolis in die Suid-Vrystaat deur en gaan dan na Bothashof, ’n N.G. Kerkskool in Salisbury. In 1966 keer sy ouers terug na die Vrystaatse Goudvelde en hy voltooi sy laerskoolopleiding aan die Volkskool Virginia en matrikuleer dan in 1973 aan die Hoërskool Hentie Cilliers op Virginia.

Hierna studeer hy vanaf 1974 verder aan die Universiteit van die Oranje-Vrystaat in Bloemfontein en behaal in 1976 die B.A.-graad en in 1978 die Hoër Onderwysdiploma.

In die 70's gee hy ook onderrig aan die Dr. Blok Kleurlinghoërskool en later aan Hoërskool Sentraal in Bloemfontein. Hy trou in hierdie tyd met Erna en twee seuns, Sarel en Eben, word uit die huwelik gebore. In 1981 verhuis hulle na Bethlehem, waar hy tot 1990 as onderwyser verbonde is aan Bethlehem se Hoërskool Voortrekker. Intussen studeer hy deeltyds verder en in 1982 behaal hy die B.A. Honneurs-graad in Afrikaans-Nederlands aan die Universiteit van Suid-Afrika. Hy verhuis in die jare negentig na Pretoria waar hy as onderwyser betrokke is by die Pretoria Boys High School en ook adjunk-hoof word.

Wanneer hy van sy vrou skei verhuis hy na Kaapstad en word in 1999 vakhoof vir Afrikaans aan Rondebosch Boys High in Kaapstad en ook Hoof van Sport by Bridge House School. Hierna verhuis hy na Stellenbosch en aanvaar in Junie 2002 ’n betrekking as bestuurder van Protea Boekhuis op die dorp. In hierdie hoedanigheid verryk hy die kultuurlewe deur sy gereelde boekpraatjies, waar skrywers hulle nuwe boeke in die boekwinkel bekendstel en vrae beantwoord. Hy is weer getroud, hierdie keer in 2001 met die digteres Marlise Joubert, wat tot haar aftrede saam met hom in die boekwinkel werk. Aan die einde van 2016 tree hy uit die diens van Protea Boekhuis se boekwinkel, en vestig hom as vryskut teksredigeerder. Hy bied ook skryfkursusse aan en teksbegeleiding vir manuskripte in Afrikaanse poësie en prosa. 

Saam met die digter H.J. Pieterse stig hy die bekende Bekgevegte waar digters met mekaar meeding met impromptu verse – hierdie bekgevegte is veral besonder gewild by kunstefeeste. Hy tree ook per geleentheid op as mentor by die Sanlam/LitNet Skryfskole, waar gevestigde skrywers debutante in die skryfproses begelei. Sedert 2005 is hy die organiseerder van die gewilde jaarlikse Versindaba, waar digters (hoofsaaklik diegene wat in die afgelope jaar gepubliseer het en belowende nuwelinge) van hulle eie gedigte voorlees en besprekings gehou word. ’n Versamelbundel van gedigte word elke jaar saamgestel en die Protea-prys vir die beste digbundel van die vorige jaar word ook hier aangekondig en oorhandig. Self lees hy meermale van sy gedigte voor by hierdie fees en by ander geleenthede, soos die Woordfees wat ook op Stellenbosch gehou word. Later is hy die breinkrag agter en saam met Marlise Joubert stigter van die Versindaba webwerf (www.versindaba.co.za), wat die Afrikaanse digkuns bevorder.

Saam met Marlise is hy ook die dryfveer agter die vertaling van bekende Afrikaanse digters se werk in Engels deur bekende vertalers soos Charl F. Cilliers, Michiel Heyns, Leon de Kock, Tony en Gisela Ulyatt, Heilna du Plooy en Marcelle Olivier, wat as “"n a burning sea – contemporary Afrikaans poetry in translation" op die Versindaba webwerf gepubliseer word.

Hy skryf sy eerste gedig as skoolkind in Virginia. Die Sandrivier vloei deur die dorp en hy skryf na aanleiding hiervan ’n gedig met die titel "Die rivier". Dit is egter eers heelwat later wat hy ernstig begin skryf. Sy verse verskyn sedert 1978 in letterkundige tydskrifte soos "Contrast", "Tydskrif vir Letterkunde", "Standpunte", "Graffier", "The bloody horse" en "Ensovoort". In 1979 word van sy gedigte in Frans vertaal en na publikasie in die tydskrif "L’Alphee" voorgelees oor Radio Parys.

"Stilstuipe" is sy debuutbundel. Hierin skryf hy veral verse van elegiese aard wat seisoenswisselinge, liefde en smart en die verganklikheid ondersoek, met die titel wat ook die eensaamheid, stilte en gebrek aan kommunikasie reflekteer. "Stilstuipe" haal in 1986 die kortlys vir die Rapportprys en is in 1987 op die kortlys vir die toekenning van die Ingrid Jonker-prys.

"Op die oog af" se titel verwys na dit wat slegs oppervlakkig waargeneem word, wat moontlik bedrieglik is, indrukke wat gevorm word, met die suggestie dat daar agter alles iets meer skuil. Daar is dan ook ’n aantal motto’s en aanhalings uit die werk van ander om sodoende addisionele en intertekstuele betekenis te verleen aan die gedigte. Indrukwekkend is die gebruik van die metafoor om sodoende betekenis te verhewig, asook die gebruik van die simboliese oog om deur diverse temas beter bundeleenheid te bewerkstellig.

"Die onderwaterweg" is ’n versroman, waarin ’n voorspel, drie “hoofstukke” en ’n naskrif die verhaal vertel van iemand wat na ’n selfmoordpoging geleidelik in die hospitaal herstel en bestek opneem van sy lewe en veral sy mislukte en kinderlose huwelik. Die herstel geskied deur die skryf van gedigte en oorgawe aan die nuwe liefde.

"Patzers" is ’n algemeen erkende skaakterm vir ’n swak skaakspeler. Hierdie bundel staan dan ook geheel en al binne die raamwerk van ’n skaakspel, hoewel dit die mens en sy lewensstryd eerder as skaak is waarom die gedigte draai. Die bundel sien die totale lewe as ’n skaakspel, met die oog op die begin en verloop, waar veral die einde in die vooruitsig gestel en beplan word.

In sy latere bundels skryf hy dikwels oor die tema van ’n nuwe liefdesverhouding en die slopingsproses wat op fisiese en emosionele vlak voltrek word. "Opslagsomer" is ’n bundel wat opgedra word aan Marlise Joubert en hoofsaaklik liefdesverse en verse oor die erotiek bevat (en dan ook in gesprek tree met Marlise se bundel "Lyfsange", wat feitlik tegelykertyd verskyn). Die bundeltitel is ’n vertaling van die Engelse “Indian summer”, wat dui op ’n paar onverwagse somerdae in die winter of die herontdek van liefde en vreugde. Die gedigte vertel ’n liefdesgeskiedenis vanaf die verbrokkeling van ’n huwelik en daaropvolgende egskeiding ("Takelwerk", die eerste afdeling); ontmoeting met ’n nuwe geliefde met die opwinding en onstuimigheid van wedersydse ontdekking ("Opslagsomer", die tweede afdeling) tot met die vaar in kalmer waters ("Ligte bedryf", die derde afdeling).

"Liefland" sit die tema van liefdesverse voort, maar behandel ook die sosiaal-politieke probleme binne in die land, veral geweld. By hierdie gedigte is die gevoel van verlies van en binne die vaderland oorheersend. Die titel van die bundel verwys na liefde vir en van die land, terwyl dit ook die naam is van ’n bekende wynplaas buite Stellenbosch. Wyn en liefde word dan ook op ’n sensuele manier in die verse gekombineer. Die bundel sluit af met ’n reeks verse oor die liefde.

"Sloper" behandel die aspekte wat liefde en geluk (gesimboliseer deur ’n huis of tuiste) kan aftakel. Waar die voorafgaande bundels die ekstase van die liefde gevier het, tree hier ’n versobering in waarin benewens die dankbaarheid daar ook die beklemmende besef is van die verwagte en onvermydelike uiteindelike verlies van die liefde.

In "Wat die water onthou" is water in al sy vorme die oorheersende tema, hetsy ’n rivier, ’n waterval, die see, waterverf of mense met betrekking tot water. Die gedigte is opvallend gestroop, sodat onnodige oordaad uitgespoel is en die woorde ’n direktheid verkry wat nie altyd in vorige bundels aanwesig was nie. Die temas van die gedigte sluit aan by deurlopende temas in sy werk, soos jeugherinneringe, die digterskap en digkuns, intertekstuele gesprek met ander digters en die liefde. In ’n outobiografiese gesprek met die vrou as skilder word ook die skilderkuns as ’n belangrike tema ontgin. Die gedigte in die reeks "die geduld van water" is geskoei op skilderye van sy vrou, die digter Marlise Joubert. "Wat die water onthou" is in 2011 op die kortlys vir die toekenning van die Universiteit van Johannesburg-prys en die toekenning van die ATKV-prys vir poësie. Dit verower in 2011 die Protea-prys vir poësie vir die beste digbundel van die voorafgaande jaar.

"Amper elders" is ’n reisjoernaal, waar ’n verslag van ’n reis deur Europa (onder meer stede soos Cambridge, Antwerpen, Brugge, Amsterdam en Praag) terselfdertyd ’n reis deur die psige en die pad na die dood is. Die bundel open en eindig met die gedigte "VlugBA58" en "VlugBA59", wat die sikliese aard van reis illustreer en impliseer dat alle reis ook siklies is, want dit begin en eindig by die self. Hierdie begrip vind ook weerklank in die titel, waar die persoon fisies elders kan wees, maar die “amper” daarop dui dat die self orals teenwoordig is. Die geskiedenis en merkwaardige gebeurtenisse van die plekke wat die skrywer besoek, word telkens gekombineer met die persoonlike belewenis van die reisiger en ’n beskrywing van die mense daar en hulle lewens. So word die gedigte baie meer as ’n oppervlakkige reisbeskrywing met weergawe van toeriste aantreklikhede. In die reis word ook gereeld oor verhoudings besin, spesifiek met die geliefde. Die bundel word verdeel in ses afdelings, waar die middelste vier die fisiese reis beskryf en dit omraam word deur afdelings 1 en 6, wat die reisgenote se verhouding, ingesteldheid en emosie verwoord, waardeur ook die struktuur die oorwegende tema ondersteun.

"Die afwesigheid van berge" bestaan hoofsaaklik uit drie lang gedigte wat aangebied word as ’n bedevaartlied, ’n hooglied en ’n danklied. Hierdie gedigte word voorafgegaan deur drie kort gedigte en gevolg deur twee kort gedigte. Hierdie struktuur word deur die digter self vergelyk met dié van ’n fuga met drie voorspele, drie hoofbewegings en twee kodas. Die vormgewing is egter hoogs eksperimenteel aangesien die fragmentariese en terselfdertyd aaneenlopende aard van die hoofgedigte beteken dat die gedigte verder verdeel en saamgevoeg kan word om telkens ander aksente en betekenisgroeperings te verkry. So word die konsep van ’n digbundel terselfdertyd nuut aangepak in ’n eksperiment wat uniek is in Afrikaans. Die bundeltitel verwys na Psalm 121 en is ’n poging van die digter om ’n Nederlandse vriend se vraag te beantwoord oor hoe dit is om in tydgenootlike Suid-Afrika te woon. Die Psalm verwys na die opkyk na berge as toevlug en die implikasie is dat waar berge afwesig is, hulp ook afwesig sal wees en die mens dus weerloos en uitgelewer sal wees. Die antwoord op die vraag van die Nederlandse vriend is dan dat dit skrikwekkend is om hedendaagse Suid-Afrika te woon met sy geweld, misdaad en korrupsie. Hierdie gevoel word versterk deur die deurlopende figuur van die vreemdeling wat gereeld sy verskyning maak en die bedreiging en ook die dood simboliseer.

Sy gedigte word in verskeie versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Nuwe verset", "Die dye trek die dye aan", "Honderd jaar later" en die "Versindaba" bundels wat jaarliks na hierdie fees uitgegee word.

Sy gedigte word ook op die Internet gepubliseer op die webwerwe van "Meander", "De Salon", "De gekooide roos" en "LitNet".

In 1998 neem hy deel aan twee internetpoësiekompetisies in Nederland. Twee van sy verse word onder die top tien geplaas met Meanderkrant se poësiekompetisie en hy word as wenner van die Pamon-prys aangewys. Sy gedigte word in Engels en Nederlands vertaal.

Hy is samesteller van "Versindaba 2005", die versamelbundel wat na die Versindaba-fees uitgegee word.

Hy skryf ook kortverhale wat in "Standpunte" en "Tydskrif vir Letterkunde" gepubliseer word.

In 2010 word hy by die Versindaba vereer met ’n medalje vir sy jarelange onbaatsugtige bydrae tot hierdie fees.


Werke uit sy pen sluit in:








</doc>
<doc id="85303" url="https://af.wikipedia.org/wiki?curid=85303" title="Duiwelskop">
Duiwelskop

Die historiese pas by Duiwelskop in die Outeniquaberge het die kusstrook tussen Knysna en George met die Langkloof verbind.

Vir baie jare na die blanke se binnedringing van die kusgebied was daar verder noordoos van die Attakwaskloofpas geen geskikte ossewaroete oor die Outeniquaberge nie. Enige reisiger wat Outeniqualand tussen die huidige George en Knysna bereik het, moes omdraai na Attakwaskloof weens die moeilik begaanbare berge, digte inheemse bosse en diep riviervalleie. Totdat vroeg in die 18de eeu 'n “pas” so 'n 35 km oos van George by Duiwelskop en Skoonbergpiek oor die berge ontdek is.

Duiwelskop is naby Kleinplaat, noord van Bergplaas en Woodville op die Sewepassepad. Aan die noordekant kom die pas uit op die plase Schoonberg en Louvain in die Langkloof. Die hele ou wapad loop oor privaat grond.

Duiwelskop is deur die vroeë reisigers Anders Sparrman (1775), Joachim van Plettenberg en Robert Jacob Gordon (November 1778), Francois le Vaillant (1781-82), John Barrow (1797) en John Campbell (1813) as 'n baie moeilike pas ervaar en beskryf, geskik vir ruiters en stappers, maar nie vir ossewaens nie. In 1812 is hierdie roete met die Cradockpas vervang. Maar dit is nog vir lange jare gebruik, omdat die Cradockpas nie veel van 'n verbetering was nie. Eers toe Thomas Bain die passe in die Tsitsikamma by die Bloukransrivier, Grootrivier en Stormsrivier in 1884 voltooi het, het die pas oor Duiwelskop werklik in onbruik verval. Teenswoordig gebruik slegs voetslaners en viertrekvoertuie die pad. Die afstand tussen die bosboustasie by Bergplaas en Louvain is nagenoeg 30 km.

Duiwelskop is 998m bo seevlak en die hoogste punt wat die pad bereik, is 'n 900m. Die roete lê op die waterskeiding tussen die Touwrivier wat by Wildernis uitmond en die Dieprivier, wat as die Wolwerivier in Swartvlei uitmond.




</doc>
<doc id="85308" url="https://af.wikipedia.org/wiki?curid=85308" title="Universidade do Estado de Minas Gerais">
Universidade do Estado de Minas Gerais

Die Universiteit van Minas Gerais (Portugees: "Universidade do Estado de Minas Gerais" of "UEMG") is 'n universiteit geleë in Belo Horizonte, Minas Gerais, Brasilië.

Dit is in 1989 gestig.



</doc>
<doc id="85315" url="https://af.wikipedia.org/wiki?curid=85315" title="Samuel Colt">
Samuel Colt

Samuel Colt (1814 – 1862) was 'n Amerikaanse uitvinder en sakeman. Hy was die stigter van die "Colt's Patent Fire-Arms Manufacturing Company", tans bekend as die "Colt's Manufacturing Company", en is wêreldwyd bekend as die man wat die rewolwer gewild gemaak het.

Samuel Colt is op 19 Julie 1814 in Hartford, Connecticut in die Verenigde State van Amerika gebore. Hy was die seun van Christopher Colt en Sarah Colt (née Caldwell). Sy vader was 'n voormalige boer wat met sy familie na Hartford verhuis het om 'n sakeman te word. Colt se moeder sterf toe hy 7 jaar oud was. Binne twee jaar na haar dood, hertrou Christopher Colt met Olive Sargeant. Samuel Colt het vier broers en drie susters gehad.

Op sy elfde verjaarsdag word Colt na 'n plaas in Glastonbury gestuur om te werk en by 'n nabygeleë skool te studeer. Hier maak hy kennis met die wetenskaplike ensiklopedie "Compendium of Knowledge", waarin hy onder andere oor Robert Fulton en buskruit te wete kom. Hierdie inligting sou 'n belangrike rol in die res van sy lewe speel. In 1829 begin hy op sy vader se tekstielplantasie in Ware werk. Hier maak hy, met die kennis wat hy opgedoen het, sy eie galvaniese sel.

In 1832 stuur Colt se vader hom na die see om ondervinding in seehandel op te doen. Hier bekom hy verdere idees wat hom later met sy uitvinding sou help. Op sy eerste seereis bou Colt reeds 'n houtmodel van 'n peperboks-rewolwer. Die rewolwer was anders as vroeëre rewolwers, omdat die oorhaalaksie die drom geroteer en gesluit het, en die skut nie dit self hoef te roteer en hoop dat alles reg in lyn is nie.

In 1832 keer Colt terug na die Verenigde State. Aanvanklik werk hy weer vir sy vader, maar later besluit hy om deur Amerika te reis en kos te verdien deur demonstrasies met 'n mobiele laboratorium en laggas te doen. Dieselfde jaar verbeter hy sy idee vir 'n rewolwer, en in 1835 registreer hy 'n patent in die Verenigde Koninkryk (patent nommer 6909). Vervolgens reis hy na Frankryk om sy uitvinding te bemark. Met sy terugkeer na die Verenigde State registreer hy nog 'n patent vir 'n nuwer rewolwer (patent 9430X).

Colt bevestig self dat hy nie regtig die rewolwer uitgevind het nie, maar eerder 'n model vir 'n vuurwapen wat deur Elisha Collier uitgevind is verbeter het. Colt wou hê dat onderdele van sy rewolwer onderling uitgewissel kon word en dat dit met 'n masjien vervaardig kon word om die koste laag te hou.

In April 1836 stig hy sy maatskappy in Patterson, New Jersey wat in die produksie van rewolwers spesialiseer. Die fabriek het moeisaam op die been gekom omdat Colt byna geen beleggers kon vind nie. Hy probeer daarom om self die geld bymekaar te maak. Hy demonstreer sy rewolwer onder andere aan president Andrew Jackson, wat Colt sy goedkeuring gee. Desondanks wou byna niemand die nuwe wapen koop nie. Met die paniek van 1837 is Colt se fabriek amper bankrot verklaar, maar hy kry sy eerste opdragte na die uitbreek van die oorlog teen die Seminole (Amerikaanse Indiane). Hierdie sukses het egter nie lank gehou nie en Colt moes sy fabriek uiteindelik sluit.

In 1847 kry Colt nog 'n geleentheid toe kaptein Samuel Walker 1 000 rewolwers vir die Texas Rangers bestel om in die Meksikaans-Amerikaanse Oorlog te gebruik. Hierdie bestelling het nuwe lewe in Colt se maatskappy geblaas en die rewolwer het ook al hoe gewilder geword. Die Kaliforniese goudstormloop en kolonisasie van die weste van die VSA het verkope 'n aansienlike hupstoot gegee.

Later koop Colt 'n stuk grond aan die Connecticut-rivier en rig 'n groter fabriek, genaamd die "Colt Armory" op. Hy reël vir sy personeel 'n 10-uur werksdag met 'n uur etenstyd tussenin. Hy rig ook vir hulle 'n klub naby die fabriek in. Op 5 Junie 1856 trou hy met Elizabeth Jarvis.

Met die uitbreek van die Amerikaanse Burgeroorlog is Colt deur die staat Connecticut as 'n kolonel aangestel. Sy eenheid was egter nooit in enige gevegte betrokke nie. Op 20 Junie 1861 is hy uit die weermag ontslaan.

Colt is op 10 Januarie 1862, op 47-jarige leeftyd in sy geboortedorp oorlede. Hy is by die "Cedar Hill"-kerkhof begrawe.



</doc>
<doc id="85316" url="https://af.wikipedia.org/wiki?curid=85316" title="Grootblaarsekelbos">
Grootblaarsekelbos

Die Grootblaarsekelbos ("Dichrostachys cinerea" subsp. "nyassana") is 'n klein boompie (tot 5 m hoog) of 'n vertakte struik. In Suid-Afrika word dit aangetref in Noordwes, Limpopo, Mpumalanga en KwaZulu-Natal. Dit is volop in grasryke bosveld en in die Krugerwildtuin waar dit in die westelike graniet en sanderige gedeeltes voorkom. Dit is 'n dominante boom in die Pretoriuskoparea.

Die 4 cm lange blom-aar se pienk gedeelte bestaan uit onvrugbare blomme en die geel gedeelte uit vrugbare tweeslagtige blomme. Die plat, donkerbruin peule kan tot 10 cm lank en 1 cm breed word. Hulle bars nie oop nie en val in trosse af.

Die hout is soortgelyk aan subsp. "africana". Touwerk word van die lewende bas gemaak, die stamme word as houtpale vir omheinings gebruik en 'n infusie van die bas en wortels word medisinaal gebruik. Die peule is baie voedsaam en word deur grootvee en wild gevreet.




</doc>
<doc id="85319" url="https://af.wikipedia.org/wiki?curid=85319" title="Robert Fulton">
Robert Fulton

Robert Fulton (Pennsilvanië, 14 November 1765 - New York, 24 Februarie 1815) was 'n Amerikaanse skilder, ingenieur en uitvinder wat lank in Parys gewoon en gewerk het.

Fulton is in Lancaster County in Pennsylvania in die Verenigde State van Amerika gebore. Hier het hy vir die maatskappy van Joseph Simon & William Henry gewerk, wat James Watt se stoomenjin verder ontwikkel het.

Hy ontwerp die eerste stoomboot, wat vir die eerste keer in 1803 op die Seine-rivier in Frankryk vaar. Fulton wou die ontwerp aan Napoleon Bonaparte verkoop, maar hy kon nie die waarde daarvan insien nie.

Met sy teruggekeer na Amerika bou Fulton nog 'n stoomboot, waarmee hy in 1807 op die Hudsonrivier vaar.


</doc>
<doc id="85321" url="https://af.wikipedia.org/wiki?curid=85321" title="Elisha Collier">
Elisha Collier

Elisha Collier (1788–1856) was 'n Amerikaanse ontwerper wat die 'flintlock'-rewolwer in ongeveer 1814 uitgevind het. Haar ontwerp was die eerste van sy soort. Sedert 1819 het die maatskappy "John Evans & Son" die wapen in Londen geproduseer. Hierdie rewolwer was een van wapens wat die meeste deur die Britse leër in Brits-Indië gebruik is.


</doc>
